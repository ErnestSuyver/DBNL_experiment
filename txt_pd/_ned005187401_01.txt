
   
        
           
               Nederlandsch Museum. Jaargang 1
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Nederlandsch Museum. Jaargang 1 uit 1874.
               
               
                   
                       Aan het begin van elk deel is een kop tussen vierkante haken toegevoegd.
                       
                       Deel 1
                       p. 101: in het origineel is een deel van de tekst moeilijk leesbaar. Dat is hier tussen vierkante haken aangegeven.
                       p. 116: noeh → noch: ‘noch somtijds om de middelen, die men gebruikt’.
                       
                       Deel 2
                       p. 65, noot 1 en 2: in het origineel ontbreken de nootverwijzingen in de tekst. De noten zijn hier door de redactie geplaatst.
                       
               
           
           
           
               _ned005187401_01
               DBNL-TEI 1
               
                   2020 dbnl
               
           
           
               unicode
           
           
               
                   
                   exemplaar Universiteitsbibliotheek Leiden, signatuur: 1032 B 1-29; 1032 C 1-11
               
               Nederlandsch Museum. Jaargang 1. Hoste, Gent 1874
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Nederlandsch Museum. Jaargang 1
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Nederlandsch Museum. Jaargang 1
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2020-05-12
               
                   RK
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Nederlandsch Museum. Jaargang 1. Hoste, Gent 1874
 
Zie: https://www.dbnl.org/tekst/_ned005187401_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==voorplat==} {>>pagina-aanduiding<<}


{== afbeelding 
	
==} {>>afbeelding<<}
    

NEDERLANDSCH MUSEUM.
TIJDSCHRIFT
VOOR LETTEREN, WETENSCHAPPEN EN KUNST, ONDER HET BESTUUR VAN J.F.J. HEREMANS.
1874.
I.
GENT, ALGEMEENE BOEKHANDEL VAN AD. HOSTE, UITGEVER, Veldstraat, 43.
1874.

{==binnenkant voorplat==} {>>pagina-aanduiding<<}


{==I==} {>>pagina-aanduiding<<}

NEDERLANDSCH MUSEUM.

{==II==} {>>pagina-aanduiding<<}


{==III==} {>>pagina-aanduiding<<}

NEDERLANDSCH MUSEUM.
TIJDSCHRIFT
VOOR LETTEREN, WETENSCHAPPEN EN KUNST, ONDER HET BESTUUR VAN J.F.J. HEREMANS.
1874.
I.
GENT, ALGEMEENE BOEKHANDEL VAN AD. HOSTE, UITGEVER, Veldstraat, 43.
1874. 

{==IV==} {>>pagina-aanduiding<<}








{==1==} {>>pagina-aanduiding<<}

[Deel I]

Over de invoering eener louter zedelijke straf in het strafrecht.

Meer dan anderhalve eeuw is er verloopen, sedert Montesquieu (Esprit des Lois, Boek vi, hoofdst. ix), in eenen tijd toen het strafrecht nog op geen ander beginsel dan den schrik berustte, deze zinrijke woorden schreef:
‘De strengheid der straffen past meer aan de despotische regeering, waarvan het beginsel de verschrikking is, dan aan het koningdom en de republiek, die het eergevoel en de deugd tot drijfveeren hebben.
‘In de gematigde Staten zijn de vaderlandsliefde, de schaamte en de vrees voor berisping beteugelende middelen, die vele misdaden kunnen tegenhouden. De grootste bestraffing voor eene slechte daad zal zijn: er van te worden overtuigd.
‘In die Staten zal een goed wetgever minder pogen de misdaden te straffen dan ze te voorkomen; hij zal er meer naar trachten de zeden te vormen dan straffen op te leggen.’
Montesquieu, in strijd met de in zijnen tijd algemeen aangenomene begrippen, drong aan op de noodzakelijkheid van de lankmoedigheid en van de gematigdheid der straf-
{==2==} {>>pagina-aanduiding<<}
fen. Het was een lichtstraal, die, weinige jaren later, in 1764, aan den jeugdigen Cesar Beccaria zijne onsterfelijke Verhandeling over misdrijven en straffen ingaf, welke gansch op deze gedachte berust, die de grondsteun van het hedendaagsche strafrecht is geworden, dat namelijk de straf slechts dan rechtmatig is, wanneer zij noodzakelijk is, en dat alle onnoodige strengheid, met het zedelijk gevoel te bederven, veeleer naar de misdaad heendrijft dan er van verwijdert.
Het boek van Beccaria werd het uitgangspunt van eenen merkwaardigen vooruitgang in den geest der strafrechtelijke wetgevingen van Europa. De beweging was traag, maar aanhoudend: er deden zich wel eenige aarzelingen voor, maar het nieuwe beginsel, uitdrukking van eene waarheid der menschelijke natuur, putte uit zich zelf eene zoo gewichtige kracht, dat het wel eindigde met in de openbare meening in te dringen.
Heden is er niemand meer, die niet erkent, dat ‘men de menschen niet met de uiterste middelen moet leiden’; dat het doel der kastijding niet is den schuldige te kwellen, maar wel den terugkeer der misdaad te beletten; dat alle buitensporige strengheid dit doel overschrijdt.
Die algemeene overtuiging is insgelijks gebleken in de wetten, die, in alle beschaafde landen, in dien zin reeds eene merkwaardige hervorming hebben ondergaan of strekken te ondergaan. Ten eerste moet men loffelijke pogingen vaststellen om de bestaande straffen, voornamelijk degene die van de vrijheid berooven, min ruw te maken in hare uitvoering. De lange en soms hartstochtelijke twisten, die nopens het regiem der gevangenhuizen zijn gerezen, hebben reeds tot dezen uitslag geleid, dat de tegenwoordige gevangenissen in niets meer 

{==3==} {>>pagina-aanduiding<<}
gelijken aan de donkere en schrikwekkende kerkers der laatste eeuw.
Van eenen anderen kant heeft de openbare meening opgehouden in de bestraffing eene soort van wraakneming te zien: de straf is geworden een eenvoudig middel van verdediging ten behoeve der gekrenkte of bedreigde maatschappij. Zij kent noch gramschap, noch afschrikking. Aleer te onderzoeken, of eene kastijding verdiend is, vraagt de huidige maatschappij zich af, of zij doeltreffend is, en zij draagt zorg de hardheid der straf in verhouding te brengen met de erkende doelmatigheid.
Ziedaar eenen vooruitgang, waarover men zich niet genoeg zou kunnen verheugen; het is nochtans veroorloofd zich af te vragen, of die toestand het laatste woord dezer omwenteling moet blijven.
Een feit namelijk moet treffen in het strafrechtelijke, door onze huidige wetboeken bekrachtigde systeem. Het is namelijk het uitsluitend lichamelijke, stoffelijke, ruwe karakter der gebruikte strafmiddelen.
Van de doodstraf tot de geringste geldboet is de geheele reeks der straffen alleenlijk gericht tegen het zinnelijk wezen, alsof de mensch niet anders was dan een stoffelijk samenstel, een corpus vile, beroofd van alle zedelijke gevoeligheid en onbekwaam om op eene andere wijze dan door louter lichamelijke gewaarwordingen of stoffelijke ontberingen te worden aangedaan.
Zulks is, naar ons inzien, eene uiterst betreurenswaarde dwaling. Alle strafstelsel, gesteund op eene zoo grove beschouwing, moet noodzakelijk strekken om het menschelijk geslacht eerder te verlagen dan te verheffen, en gaat rechtstreeks tegen het maatschappelijk doel in, dat zijne toepassing moet rechtvaardigen.
Hoe! aangenomen zijnde - en het is wel de heden 

{==4==} {>>pagina-aanduiding<<}
heerschende meening - dat de straf voor doelwit heeft den terugkeer der misdaad te beletten, dat is vóór alles op de zedelijke gestemdheid van den plichtige te werken, zal men niet vreezen, in de toepassing der middelen, de zedelijke zijde van den mensch te verzuimen om zich met niets anders te bekommeren dan met zijne stoffelijke natuur? Hoe zou men kunnen verhopen gelukkige uitslagen te verkrijgen van een stelsel, waarin de middelen dermate tegenstrijdig zijn met het beoogde doel?
Tot heeling der ziekten van het lichaam verwaarloozen de geneesheeren niet, in vele gelegenheden, rechtstreeks op de gemoedsstemming hunner lijders te werken; - en de zedelijke ziekten zouden alleenlijk door stoffelijke middelen kunnen genezen worden! Zal het dan altijd beter zijn de kinderen te slaan dan zich te richten tot hun gevoel?
Geen stelsel is valscher. Indien de hedendaagsche wetgevers de straffen hebben verzacht, indien zij de genadigheid in de rechtspleging hebben doen ingang vinden, is het stellig niet geweest uit een gevoel van toegevendheid voor de heeren misdadigers; het is omdat, - gelijk Montesquieu zegt - ‘de ondervinding heeft doen bemerken, dat in de landen, waar de strafmiddelen zacht zijn, het gemoed des burgers er door wordt getroffen gelijk elders door harde straffen’. Het zijn dus de studie van het menschelijk hart, de inachtneming van de natuur en van de uitgestrektheid harer indrukken, die de hervormingsbeweging hebben uitgelokt. Beccaria, die aan het hoofd van die beweging stond, moest van die waarheid meer dan een ander bewust zijn, en hij drukte ze reeds op eene formeele wijze uit in de eerste bladzijden van zijn boek. ‘In het menschelijk hart,’ zoo schreef hij, ‘zullen wij de grondbeginselen van het recht van bestraffing vinden, en men zal uit de bestiering der zeden slechts 

{==5==} {>>pagina-aanduiding<<}
dan een blijvend voordeel kunnen halen, wanneer zij voor grondslag zal hebben de onuitwischbare gevoelens van den mensch.’
Welnu, onderzoeken wij het menschelijk hart, en vragen wij ons af, of, in den huidigen staat onzer beschaving, de mensch, over 't algemeen beschouwd, inderdaad of te lomp of te zeer bedorven is om teenemaal ongevoelig te blijven voor elken invloed van louter zedelijken aard?
Niemand zal het durven beweren. Niemand zal durven zeggen, dat deze of gene, onder zijne medeburgers, die, in een oogenblik van verdwaling, in de opgewondenheid van welken hartstocht ook, medegesleept door verleiding of door de kwade ingevingen der ellende, of - hetgeen wel dikwijls het geval is - in een oogenblik van onbedachtzaamheid, eene strafwet zal hebben overtreden, ongevoelig zal blijven voor eene veroordeeling, die slechts eene loutere berisping wezen zal, in het openbaar door den rechter uitgesproken, en dat men noodzakelijk de geldboeten of de gevangenzitting zal moeten gebruiken om bij hem de herhaling der wetsovertreding te beletten. - Zulks volhouden ware de uitdrukkelijke afkeuring van het genaderecht. Welnu dit recht, wanneer het met overleg en onpartijdigheid wordt uitgeoefend, wordt als heilzaam erkend. Hoe zou men ook kunnen staande houden, dat de vergiffenis noodzakelijk den terugkeer der schuld ten gevolge moet hebben?
Zich in 't openbaar jegens de maatschappij hooren plichtig verklaren, is zulks dan eene zoo onverschillige zaak, en moet men onderstellen, dat de menschen dermate beroofd zijn, wij zullen niet zeggen van alle eer- of waardigheidsgevoel, maar zelfs van eenvoudig schaamtegevoel, om niet even diep de ergernis te ondervinden, welke eene openbare afkeuring moet veroorzaken, als 

{==6==} {>>pagina-aanduiding<<}
degene die daarenboven uit het stoffelijke nadeel der geldboet of uit de lichamelijke pijniging der gevangenzitting spruit? Beeldt men zich in, dat de afkeuringsnotas (notae censoriae) door de Censores in het oude Rome opgelegd, de burgers, tegen welke zij gericht waren, onverschillig lieten, wanneer die overheden niet terzelfder tijd eenige werkelijke veroordeeling, als daar zijn eene afstelling of eene berooving van rechten, uitspraken? 1
Of moet men gelooven, dat het gevoel van eer of fierheid, dat men zegt den civis romanus te hebben gekenmerkt, ten volle is verloren geraakt na meer dan twintig eeuwen beschaving?
Wij denken, wat ons betreft, dat er bij de algemeenheid der menschen een genoegzaam gevoel van waardigheid of eerbaarheid bestaat, opdat onze rechtbanken, in vele omstandigheden, zich met goed gevolg tot hetzelve zouden kunnen wenden, liever dan de menschen gedurig en uitsluitelijk met dezelfde middelen, die men gebruikt jegens de dieren, te behandelen. Wij verwachten, in menig geval, zooveel en zelfs meer goed gevolg van eene eenvoudige plichtigverklaring, gelijkstaande met eenen openbaren blaam, zonder begeleiding van materiëele straffen, dan men gerechtigd is er heden te verwachten van de bestaande strafmiddelen.
De eenvoudige blaam wordt door onze huidige wetsinstellingen slechts toegepast als tuchtstraf voor zekere klassen van personen en in bepaalde gevallen. Welnu, heeft de ondervinding er de nutteloosheid of de ondoelmatigheid van bewezen? Het tegendeel alleen is stellig waar-
{==7==} {>>pagina-aanduiding<<}
heid. - Of zal men zeggen, dat de personen heden aan tuchtstraffen onderworpen, (namelijk magistraten, advocaten of andere lieden in eenen hoogeren maatschappelijken stand geplaatst) alleen er gevoelig kunnen voor zijn? Het ware, ons dunkens, eene ongegronde meening. Al wie een eerlijk gemoed heeft, alsmede de begeerte om wel te doen, moet gevoelig zijn voor eene rechterlijke uitspraak, die hem in 't openbaar van eene onwettige of oneerlijke daad overtuigt. En om te bewijzen, dat die opmerking ook dikwerf geldt, zelfs voor de meer lagere klassen der maatschappij, zouden wij de verordeningen van menig genootschap van werklieden kunnen aanhalen. Hoe dikwijls treft men daarin, nevens de geldboeten en de uitsluitingen, als straf den eenvoudigen blaam aan! Welnu die verordeningen zijn het werk der genootschappen zelven, zij worden hun niet door een vreemd gezag opgedrongen; men moet dan wel gelooven, dat degenen, die uit eigene beweging, zulke straf hebben ingesteld, zich zelven vatbaar hebben gevoeld om er door te lijden.
Aleer op materiëele wijze te treffen, zouden, - zoo denken wij - in menig geval onze rechters moeten beginnen met zich tot het gevoel te richten, om eerst eene louter zedelijke beteugeling te beproeven, bestaande in eene veroordeeling, die niets anders wezen zou dan eene plichtigverklaring met verwijzing tot de kosten.
Indien eene zoodanige beteugeling even doeltreffend moet zijn als eene gevangenzitting of eene boet, zoo zal zij alleen rechtmatig zijn; zij zal ook rechtvaardiger wezen in dezen zin, dat zij tot het einde toe het beginsel van de persoonlijkheid der straf zal eerbiedigen, hetwelk immer meer of min, zelfs door de geringste boeten of de kortste opsluitingen, wordt gekrenkt.
De opsomming der gevallen, in welke men met nut tot 

{==8==} {>>pagina-aanduiding<<}
dit middel zijne toevlucht zou kunnen nemen, schijnt ons geene bijzonder groote moeilijkheid op te leveren.
Het spreekt vooreerst van zelf, dat de louter zedelijke beteugeling slechts als eerste bestraffing en nooit in geval van hervalling of tweede overtreding toepasselijk zijn zal.
Door dit middel van verbetering te gebruiken, doet de rechter eenen oproep tot de gevoelens van eerlijkheid, die hij bij den plichtige onderstelt; indien deze in dezelfde dwalingen hervalt, is het een bewijs dat die oproep nutteloos is geweest en het gevoel, tot hetwelk men zich gewend heeft, ofwel geheel ontbreekt ofwel niet genoegzaam ontwikkeld is. Men zal dan wel genoodzaakt zijn tot de ruwe beteugeling terug te heeren, de eenige die op den plichtige vat heeft.
Een tweede beginsel, dat zich natuurlijk in de toepassing opdringt, is, dat de eenvoudige plichtigverklaring niet gebruikt zal worden, zelfs als eerste bestraffing, in de gevallen, die, uit hunnen aard, alle gevoel van waardigheid of eerbaarheid uitsluiten.
De mogelijkheid eener doeltreffende werking der zedelijke beteugeling zal over 't algemeen ondersteld worden in alle gevallen van lichte overtredingen, 'tzij zij geene innerlijke of voorwerpelijke ergheid bevatten, 'tzij zij, uit hoofde der bijzondere omstandigheden die ze hebben vergezeld, geene onderwerpelijke ergheid aanbieden; met andere woorden, in alle gevallen dat de misstap bij den plichtige niet noodzakelijk eene voor goede raadgevingen of voorafgaande verwittigingen doove verdorvenheid doet vermoeden.
Men zal dus de straf der plichtigverklaring kunnen toepassen bij iedere eerste vaststelling van welke overtreding ook (in den engeren zin van art. 1 § 3 Belgisch 

{==9==} {>>pagina-aanduiding<<}
Strafwetboek) 1, hetgeen aan onze rechtbanken van enkele policie zal toelaten er eene zeer ruime toepassing van te maken. Deze toepassing zou ook op eene volstrekte wijze kunnen plaats grijpen voor iedere eerste overtuiging van zekere te bepalen wanbedrijven, zooals b.v. de jachtwanbedrijven en degene voorzien door art. 299, 308, 458 en 459 van het Belgisch Strafwetboek 2; zij zou, wat betreft andere wanbedrijven, aan de willekeur des rechters kunnen worden overgelaten, wanneer er, hetzij een geval van wettelijke verschooning, hetzij genoegzaam verzachtende omstandigheden voorhanden zijn. Wij denken, dat er ook eene zekere toepassing van dit beginsel zou kunnen worden gedaan, b.v. in zake van laster, welke door 

{==10==} {>>pagina-aanduiding<<}
de wet streng wordt gestraft, en nochtans zeer dikwijls veeleer het gevolg is van lichtzinnigheid, onbedachtzaamheid, gebrek aan opvoeding of verstand, dan het werk van een wezenlijk slecht en verdorven gemoed. - Halen wij nog als andere voorbeelden de wanbedrijven aan, voorzien bij art. 307, 310, 315, 317, 420, 495, 526 en 545 van het Belgisch Strafwetboek 1.

{==11==} {>>pagina-aanduiding<<}

Men zal zien, dat wij ons, voor de toepassing eener louter zedelijke straf, niet bepalen bij de gevallen van wettelijke verschooning, maar dat wij zelfs het geval aannemen van bestaan van verzachtende omstandigheden. Wij gelooven inderdaad, dat zeer vaak sommige onder haar van aard kunnen zijn om evenveel toegevendheid te gebieden als degene, die men bepaaldelijk wettelijke verschooningen noemt. En in deze zaak is er een beginsel, dat door de rede wordt bevolen en ons schijnt door de theorie verzuimd en, diensvolgens, ook dagelijks in de praktijk te worden geschonden: namelijk dat men in een misdrijf moet straffen niet de daad, maar wel den persoon, die ze begaat. De beschouwingen betrekkelijk den persoon zouden, in de waardeering der verzachtende omstandigheden, eene grootere rol moeten spelen, dan tegenwoordig het geval is. Het gewone goed gedrag zou meer moeten zijn dan een titel tot het bekomen eener lichte strafvermindering; wij gelooven, dat het meermaals de enkele plichtigverklaring zou kunnen wettigen.

{==12==} {>>pagina-aanduiding<<}

Zal men zeggen, dat, om onzen wensch te vervullen, het niet noodig is eene hervorming der bestaande wetgeving in 't werk te stellen, vermits het genaderecht denzelfden uitslag als ons stelsel van zedelijke bestraffing kan opleveren? Wij zouden dergelijke meening niet kunnen aannemen. Het eigenaardige der genade is de onvolmaaktheden of de misslagen van het gerecht te verbeteren en te vergoeden. - Daar zij alleen moet toegepast worden op degenen, die ze verdienen, spruit daaruit voort, dat degenen, die genade bekomen, door de brutale strengheid der wet op eene wijze zijn getroffen geworden, die, om eene of andere bijzondere reden, waarmede de wet zelve zich niet zou kunnen bekreunen, 'tzij overmatig, 'tzij ondoelmatig schijnen kan. Stellig heeft de huidige toepassing van het genaderecht, die bij het meerendeel der volkeren zeer gebrekkig is, - gelijk wij het misschien later in een ander artikel zullen aantoonen - daaromtrent andere zienswijzen bekrachtigd, maar het echte beginsel, het eenige, dat de wetenschap zou kunnen aannemen, is, onzes dunkens, hetgene wij hebben vastgesteld. Welnu, indien de genade voor oogmerk heeft de onvolmaaktheden van het gerecht te verbeteren of zijne misslagen te herstellen, zoo kan zij toch 

{==13==} {>>pagina-aanduiding<<}
geenerwijze het bestaan van die onvolmaaktheden of van die misslagen wettigen. - De genade is een geneesmiddel; als dusdanig is zij eene weldaad, maar zij is terzelfdertijd de veropenbaring van een kwaad. Welnu het is beter het kwaad te ontwortelen dan het geneesmiddel te vereeuwigen, en zulks is vooral waarheid wat aangaat het gerecht, dat, gelijk de waarheid, een niet betrekkelijk begrip is, en noodzakelijk de gedachte van volmaaktheid medebrengt.
Aan onze rechtbanken het middel geven om zelven eene volstrekt rechtvaardige rechtsspraak te leveren, daarbij altijd de wet getrouw nalevend, - ware een onbetwisbare vooruitgang. Men zou ons overigens niet kunnen tegenwerpen, dat het gedeeltelijk een afstand zou wezen van het genaderecht in de handen der rechtbanken; want er zou geene spraak meer kunnen zijn van genade ten opzichte van hem, wien men maar de juiste vergelding zijner daden oplegt.
Al wie de gehoorzalen onzer rechtbanken bezoekt, zal meer dan eens de gelegenheid hebben gehad den voorzitter, op spijtigen toon, tot den betichte te hooren zeggen: ‘De rechtbank kan niet anders doen dan u straffen, omdat de wet er haar toe verplicht; maar zend naar den Koning eene vraag om genade, en gij zult genade ontvangen.’
Het heeft ons altijd geschenen, dat daar iets onovereenbrengbaars was met de deftigheid van het gerecht en den volstrekten eerbied, dien het voor zijne beslissingen eischt.
Dan nog durven de rechtbanken niet mild zijn met dergelijke raadgevingen, in alle gevallen waar zij te pas zouden komen. Het heugt ons nog eens voor eene onzer correctioneele rechtbanken eenen grijsaard te hebben zien verschijnen, de bediening uitoefenend van bareelwachter 

{==14==} {>>pagina-aanduiding<<}
bij den spoorweg, wiens gedrag tot dan toe altijd onberispelijk was geweest en die eenen doodslag door onvoorzichtigheid had bedreven: eene verstrooidheid van zijnentwege was oorzaak dat een kind door een trein werd verplet. Zijne oversten kwamen ter zitting getuigen, dat men hem nooit het kleinste verzuim in zijnen dienst had kunnen verwijten; dat hij integendeel gewoonlijk een toonbeeld van waakzaamheid was. Welnu het noodlot had gewild, dat het slachtoffer zijner onvoorzichtigheid een zijner eigene kinderen was. Wanneer de ongelukkige vader voor de rechters verscheen, had hij zeker reeds honderdmaal zijne schuld door zijne ongeneeslijke smart geboet. Ook konden de rechters het leedwezen niet verbergen, dat zij gevoelden, hem te moeten straffen. Doch het feit van doodslag was vastgesteld: het werd gestraft met eene gevangenzitting van ééne maand. Wij weten niet, of de man genade verkreeg; maar hij moest ze verkrijgen. Ook twijfelen wij er geenszins aan, dat de rechtbank in dit geval aan den armen grijsaard de straf der gevangenzitting hadde gespaard, indien de wet er haar het middel toe hadde verschaft.
Wij zouden andere voorbeelden kunnen aanhalen, tot bewijs strekkende, dat in de praktijk de rechters zich dikwerf tegen wil en dank verplicht zien te kiezen tusschen de wet en de natuurlijke rechtvaardigheid. Men heeft er gezien, die, deze laatste verkiezende, hebben kwijtgescholden daar waar de onverbiddelijke strengheid der blinde godin eene veroordeeling hadde geëischt. ‘Er bestaan,’ zegt de heer Bonjean 1, ‘beslissingen, welke men niet laken kan, ingezien de geest van billijkheid, die ze ingegeven heeft, en die nochtans eene verkeerde beoordee-
{==15==} {>>pagina-aanduiding<<}
ling bevatten van de kenteekenen, die aan een wanbedrijf eigen zijn. Het zijn vrijhoudingen (des bills d'indemnité), en niets meer; 't is een misbruik. Het genaderecht zou denzelfden uitslag kunnen opleveren, en de rechterlijke macht zou de gedachte uitsluiten van hetgeen men almacht noemt.’
Wij hebben reeds opgemerkt, dat het valsch is te zeggen, dat het genaderecht denzelfden uitslag zou kunnen geven; maar wij zijn het eens met den heer Bonjean, dat die bills d'indemnité, hoe rechtvaardig zij ook mogen voorkomen, niet wettelijk zijn. Maar wat heeft den rechter mogen nopen ze uit te spreken? Het gebrek aan eene rechtvaardige straf, gelijk de eenvoudige plichtigverklaring ware geweest.
Men mag hetzelfde zeggen van zekere vrijhoudingen, die, naar men ons verzekert, alle dagen, in zekere omstandigheden, door de Engelsche rechters in zake van enkele policie worden verleend. Het schijnt namelijk, dat, in de beoordeeling der night-cases, dat is der nachtruststoringen, die magistraten gewoonlijk degenen niet verwijzen, welke van eene eerste overtreding worden overtuigd. Zij zenden ze goedjonstig weg met deze onveranderlijke woorden: ‘I will leave you an other chance.’ Het is nogmaals eene onwettelijke handelwijze, doch welke de wet zich zou moeten verhaasten te bekrachtigen.
Wij kennen ongelukkiglijk geene wetgeving, die gehoor heeft gegeven aan beschouwingen van dien aard. Hier en daar vindt men wel iets, dat, bij het eerste opzicht, er schijnt nabij te komen; maar die valsche schijn verdwijnt weldra voor een grondiger onderzoek. Er is meer: waar men eerst eene gelijkenis meende aan te treffen, ontdekt men alras een algeheel verschil. Wij achten het onontbeerlijk, voor de volledige verrechtvaardiging der door 

{==16==} {>>pagina-aanduiding<<}
ons geopperde gedachten, tot dit onderzoek over te gaan, ten einde te beletten dat juist zulk valsch voorkomen van die gedachten afkeerig make.
De openbare afkeuringen der romeinsche censores zijn merkwaardig, alleenlijk dient er opgemerkt te worden dat zij niet toepasselijk waren op eigenlijke misdrijven, maar wel op daden die, zonder door de wetten gestraft te worden, echter, gelijk b.v. overdadige weelde, een liederlijk gedrag, zelfs de meineed, strijdig schenen met de goede zeden 1.
Die openbare afkeuringen behooren dus niet tot de sfeer van het eigenlijke strafrecht, doch ware hare doelmatigheid minder, indien zij er toe behoorden? Valerius Maximus haalt twee voorbeelden aan van burgers door de censores met ignominia geslagen, en die nochtans later tot ditzelfde eereambt werden verheven. Te dien opzichte maakt hij de volgende opmerking: ‘Quorum ignominia virtutem acuit. Rubore enim ejus excitati, omnibus viribus incubuerunt, ut digni civibus viderentur, quibus dari potius quam objici censura deberet.’ (L. II, c. 9, § 9.)
Eene bijna gelijke opmerking dient te worden gemaakt aangaande de - Valeriaansche Wet de provocatione (anno 300 voor J. Chr.), door Montesquieu (Hoofdst. XI, Boek 6) herinnerd, en die aan de magistraten verbood eenige lichamelijke straf uit te voeren tegen burgers, die door de consules waren veroordeeld en in beroep voor het volk zouden gegaan zijn. De dit verbod miskennende magistraten konden geene stoffelijke of lichamelijke straf ondergaan; zij werden eenvoudiglijk plichtig verklaard 2.

{==17==} {>>pagina-aanduiding<<}

Montesquieu commenteert den geest dier wet door de volgende aanmerking: ‘Het Romeinsche volk bezat eerlijkheid. - Die eerlijkheid was zoo groot, dat de wetgever meermaals niet meer moest doen dan hem het goede aan te wijzen, om het hem te doen volgen; het scheen, dat, in stede van een bevel, het voldoende was aan dit volk eenen raad te geven.’
Die beoordeeling, oogenschijnlijk ingegeven door de opmerking van Livius (ibid.), ‘Id (qui tum pudor hominum erat) visum, credo, vinculum satis validum legis; nunc vix serio ita minetur quisquam’ bevat, ten opzichte der Romeinsche deugd, eenen al te vleienden lof, die mistrouwen moet baren door het feit zelf, dat, ware hij verdiend, de lex valeriana niet alleen van haar slag zou geweest zijn.
De bijzondere schikking dier wet wordt uitgelegd door de soort van onverantwoordelijkheid, welke den Romeinschen consul beschutte. Alhoewel de classieke overlevering altijd de consules der Republiek heeft voorgesteld als de tegenbeelden der koningen, hunne voorgangers, zoo heeft de hedendaagsche wetenschap genoegzaam bewezen dat onder vele opzichten de eerste consules slechts de opvolgers der koningen zijn geweest en dat zij vele hoofd rechten dezer laatsten hebben geërfd. 1 - Een dezer hoofdrechten was namelijk de onverantwoordelijkheid van den consul gedurende het jaar van de uitoefening van zijn ambt. - Hij kon, gedurende dat jaar, feilen begaan, 

{==18==} {>>pagina-aanduiding<<}
geene misdaden; hij kon worden berispt, niet gestraft 1. Ziedaar de beteekenis der Valeriaansche Wet; het is ten volle verkeerd er, gelijk Montesquieu, eene echte toepassing in te zien van het beginsel eener louter zedelijke bestraffing.
Men geve wel acht inderdaad, dat, indien de tekst van T. Livius eenen stond kan doen gelooven, dat de derde Valeriaansche Wet zich richtte niet alleen tot de magistraten, maar tot alle burgers, alle twijfel dienaangaande moet wegvallen, wanneer men onder de oogen de schikkingen der twee eerste Valeriaansche Wetten heeft, waarvan de derde, naar het gezegde van Livius zelven, slechts daarin verschilde, dat zij er eene zedelijke bekrachtiging had aan gegeven (diligentius sanctam) 2.
Wat onze hedendaagsche wetgevingen betreft, zij zijn, wel is waar, niet geheel onbekend met de straffen, die alleen of voornamelijk de zedelijke zijde van den mensch 

{==19==} {>>pagina-aanduiding<<}
treffen, maar die straffen verschillen teenemaal, door haar wezenlijkst karakter, van degene waarvan wij de toepassing verlangen.
Die bestraffingen zijn: de eerloosheid, de ontzetting van burgerschapsrechten, de opschorting in zekere politieke en burgerlijke rechten, het stellen onder bijzonder toezicht van de hooge policie, de kaak, het brandmerk, de berisping, de eereherstelling.
Haar hoofdkarakter is: onteerend te zijn. Treffen zij het zedelijk gevoel, zoo is het slechts om het te verlagen, te vernederen, niet om het te verheffen. - Zij zijn alle, in minderen of meerderen graad, zoovele schandvlekken.
Het is juist het tegenovergestelde van hetgeen wij wenschen te zien verwezenlijken. De eerloosheid staat gelijk meteene verwerping uit de maatschappij, zij bestaat in het benemen der eer en der openbare achting.
De andere aangehaalde strafmiddelen berusten op dezelfde gedachte en strekken tot hetzelfde doel. Nooit heeft de wetgever daardoor beoogd, aan den plichtige eene heilzame verwittiging te geven, maar wel hem te martelen door beschaming en schande. De Duitschers geven hun den naam van Ehrenstrafen, daardoor te kennen gevende dat zij strekken om den veroordeelde van de eer te berooven, juist gelijk de Vermögensstrafen een deel van het vermogen, de Freiheitsstrafen een deel of de algeheelheid der vrijheid ontnemen - Zij begrijpen de ontzetting van zekere rechten, de beschämenden Strafen en hetgeen men meer bepaaldelijk heeft genoemd de Schimpfstrafen, poenaliteiten, die heden gansch buiten gebruik zijn gevallen en hierin bestonden, dat men den veroordeelde aan de openbare beschimping prijsgaf.
Alle onteerende straffen zijn onzedelijk en het is de voornaamste reden, die de afschaffing van een groot getal 

{==20==} {>>pagina-aanduiding<<}
onder haar heeft veroorzaakt. Zij zijn onzedelijk, omdat zij, in stede van het eergevoel op te wekken, allen berusten op de onderstelling dat de veroordeelde alle dergelijk gevoel mist.
Dit uitsluitend karakter der onteerende straffen is oorzaak dat men ze, op zeer zeldzame uitzonderingen na, nooit heeft gebruikt als hoofdstraffen. Waarom inderdaad zou men de eerloosheid afkondigen van hem, dien men niet aanziet als hebbende eene stoffelijke straf verdiend? Men heeft ze slechts gebruikt als bijstraffen, den veroordeelde treffend, die reeds met de strengste stoffelijke straffen is geslagen.
De ontzetting der burgerschapsrechten wordt, gelijk de eerloosheid, door onze hedendaagsche wetboeken slechts beschouwd als de vollediging van harde stoffelijke straffen. Zij is eene onteering, juist gelijk vroeger de burgerlijke dood.
Sprekende over de opschorting in burgerlijke en maagschappelijke rechten, merkt Rossi zeer juist aan, dat ‘die straffen slechts als onteerende straffen voorbeeldelijk kunnen zijn’ en die bemerking past insgelijks ten volle op de ontzegging van- of opschorting in politieke rechten.
Hetzelfde moet worden gezegd van het stellen onder bijzonder toezicht der hooge policie, hetgeen insgelijks nooit als hoofdstraf wordt uitgesproken.
De berisping, welke in eenige huidige wetgevingen is opgenomen geworden, werd ook maar aangezien als eene bijstraf, die slechts in uitzonderlijke, door de wet bepaalde gevallen, alléén mocht worden uitgesproken.
Het Italiaansche Strafwetboek van 20 November 1859 zegt (art. 38):

{==21==} {>>pagina-aanduiding<<}

‘De bijstraffen zijn:
‘1o de ontzegging van - of de opschorting in de uitoefening van een ambt, eene bediening, een beroep, eenen handel of eene bepaalde daad;
‘2o het stellen onder het bijzonder toezicht der policie;
‘3o de vermaning (ammonizione.)
De andere artikelen betrekking hebbende tot deze laatste straf zijn:
Art. 47. ‘De vermaning bestaat in de laking gedaan aan eenen plichtige, uit hoofde van daden, woorden of schriften door de wet voorzien, met verwittiging dat hij in geval van hervalling, de hoogste door de wet bepaalde straf zal ondergaan.
De vermaning wordt door den rechter in openbare zitting uitgesproken. Indien de veroordeelde contumax is of weigert te verschijnen, zal hij aangehouden worden en geleid worden voor den met de vermaning gelasten rechter.
Indien de veroordeelde de vermaning niet met eerbied aanhoort, zal hij met gevangenzitting gestraft worden, tenware dit gebrek aan eerbied een ander door de wet voorzien misdrijf uitmake.
Art. 48. ‘De vermaning zal bij de correctioneele straffen mogen worden gevoegd; indien de omstandigheden het vereischen.
Art. 49. ‘Zij mag zelfs bij de policiestraffen worden gevoegd.
Art. 50. ‘De vermaning mag ook alléén uitgesproken worden, in de bijzonderlijk door de wet bepaalde gevallen.
Art. 51. ‘De vorm der vermaning zal door het vonnis of het veroordeelingsbevel vastgesteld worden.’
De vermaning mag dus niet, gelijk de andere straffen, 

{==22==} {>>pagina-aanduiding<<}
in afwezigheid des veroordeelden worden uitgesproken. Men verwijst bij verstek tot gevangenzitting of tot eene geldboet; men vermaant niet bij verstek. Men moet werkelijk, stoffelijk den plichtige martelen door de openbare berisping, die hij gehouden is stilzwijgend en eerbiedvol te aanhooren. Men eischt den eerbied, omdat, indien de vermaning den plichtige ongevoelig laat, de uiterlijke schijn toch gered moet worden; het is noodig, voor de voldoening van het gerecht, dat de vermaande ten minste met schande overdekt schijne.
Die bijzondere schikkingen duiden allerbest den hoofdzakelijk onteerenden aard aan, dien de Italiaansche wetgever aan deze straf heeft willen toekennen. Het ontwerp van nieuw strafwetboek, heden aan de Italiaansche wetgevende Kamers onderworpen, gewaagt niet meer van de vermaning.
Verscheidene bijzondere wetgevingen van Duitschland hebben insgelijks de berisping (Verweis) gekend, die zij, met de openlijke schuldbekentenis (Abbitte), de eereherstelling (Ehrenerklärung), de herroeping (Widerruff), in die bijzondere klas van Ehrenstrafen rangschikten, die men met den naam van beschämenden Strafen bestempelde. Heden is dit strafmiddel gansch verlaten. Het algemeene Strafwetboek van Duitschland heeft het afgeschaft, als hebbende een onzedelijk karakter.
Het Fransche Strafwetboek van 1810 legt insgelijks de bijstraf der eereherstelling (réparation d'honneur) op in een bijzonderlijk bepaald geval (art. 226, 227).
Art. 227 zegt: ‘De beleediger zal, benevens de geldboet, mogen verwezen worden om aan den beleedigde eereherstelling te doen, en indien hij wacht of weigert, zal hij er bij lijve toe gedwongen worden.’
Deze laatste schikking teekent nogmaals wonderwel 

{==23==} {>>pagina-aanduiding<<}
het beschamend karakter dier bestraffing aan. Ook heeft het openbaar geweten niet lang gewacht om haar te veroordeelen: de eereherstelling is heden ten volle buiten gebruik gevallen 1.
‘Die straf,’ zeggen de heeren Chauveau en Hélie 2, ‘is een overblijfsel van een gevallen strafsysteem, hetwelk onze hedendaagsche wetten niet hadden moeten opnemen. Hoe gematigd ook de bewoordingen der herstelling mogen zijn, deze vernedert den plichtige in stede van hem te verbeteren: zij stookt den wrok aan, dien zij zou moeten bedaren.... Zij is een soort van zedelijke marteling, die onze wetgeving hadde moeten verstooten.’
Het is bijna overbodig te melden, dat het Belgische Strafwetboek van 1867 de schikkingen van de art. 226 en 227 van het Wetboek van 1810 heeft afgeschaft.
In 't kort kan men van alle de vooralsnog gekende Ehrenstrafen zeggen, dat zij bestaan in eene kwetsing der eer van de veroordeelden. Aan allen zonder onderscheid mag men dus het verwijt toewerpen, door de heeren Chauveau en Hélie gericht tegen eene onder haar: namelijk dat zij vernederen in stede van op te beuren.
De straf der eenvoudige plichtigverklaring, welke wij voorstellen, spruit voort uit een geheel ander gevoel. In plaats van den plichtige te vernederen, verheft zij hem; in plaats van te zijnen opzichte eene verklaring van onwaardigheid uit te spreken, onderstelt zij integendeel bij hem gevoelens van eer en waardigheid; zij drukt in het bestaan van die gevoelens een zoodanig vertrouwen uit, dat zij zich uitsluitelijk tot hen wil richten en voorloopiglijk alle andere tuchtmiddelen ter zijde laat.

{==24==} {>>pagina-aanduiding<<}

Wij willen ons echter niet ontveinzen, dat ons desideratum aanleiding kan geven tot zekere tegenwerpingen. Men zal b.v. kunnen zeggen, dat de louter zedelijke stra het gebrek heeft slechts op diegenen vat te hebben, die genoegzaam zedelijk ontwikkeld zijn om er gevoelig voor te wezen, juist gelijk goede behandelingen slechts op diegenen vat hebben, wier gevoel genoegzaam verfijnd is, om ze te kunnen waardeeren. Voor eene geldboet, eene gevangenzitting, - zoo zal men beweren - is iedereen gevoelig; de zedelijke straf zal slechts hen treffen, wier zedelijk gevoel in vrij hoogen graad ontwikkeld is. De doelmatigheid der bestraffing zal dus, in alle gevallen, afhangen van den graad van beschaafdheid van degenen, die er het voorwerp van zijn.
Die opmerking gelijkt aan degene, die men in Wurtemberg heeft geopperd tegen de aanneming der berisping 1, en het schijnt, in het eerste opzicht, dat zij gelijkelijk beide straffen moet doen verstooten.
Wij denken nochtans niet, dat de tegenwerping afdoende zij.
Ten eerste zou de toepassing van de straf der plichtigverklaring zich beperken, zooals wij hebben gezegd, bij de gevallen van overtredingen en weinig erge wanbedrijven, welke bij den plichtige geene wezenlijke kwaadaardigheid onderstellen. Zij moet diensvolgens alleen worden uitgesproken tegen dengene, welken ieder rechter redelijk kan vermoeden er gevoelig te zullen voor zijn. Anders is het gesteld met de berisping, die niet eene hoofdstraf, maar eene bijstraf is, de lijfstraffen of correctioneele straffen vergezellende, uitgesproken tegen per-
{==25==} {>>pagina-aanduiding<<}
sonen, die zich hebben plichtig gemaakt aan erge misdrijven en a priori moeten worden ondersteld voor eene enkele laking ongevoelig te zullen wezen.
Ten tweede, wie zou durven beweren, dat alle lieden gelijkelijk worden aangedaan door de veroordeelingen, die heden door onze rechtbanken worden uitgesproken? Is men niet min of meer gevoelig voor eene boetstraf of eene gevangenzitting, volgens den graad van zedelijke ontwikkeling, die men geniet? Onder dit opzicht gelijkt de nieuwe straf aan de andere; maar zij is onder een ander opzicht beter dan zij.
Inderdaad de huidige straffen, om de ondeugenden en verharden in de boosheid te treffen, slaan terzelfder tijd op eene onhandige en grove wijze op plichtigen, die zouden verdienen anders te worden behandeld, terwijl het voorgestelde strafmiddel, zich eerst en vooral bekommerende met deze laatste klas van personen, zich liever te genadig toont jegens hen, die het niet verdienen, dan te wreed jegens hen die eene betere bejegening waardig zijn.
Daar het voornaamste kenteeken der ontwikkeling van het strafrecht bestaat in eene trapsgewijze verzachting der straffen, zoo zijn wij overtuigd, dat er een dag zal komen, dat de louter zedelijke straf in de wetboeken der beschaafde volkeren ingang zal vinden.
De vermaarde Rossi streefde zienlijk naar de toepassing van die gedachte, wanneer hij, voor de beteugeling der overtredingen, zeer lichte geldboeten aanbeval.
‘De geldboet, “schreef hij,” tot eene zeer geringe hoeveelheid verlaagd, wordt met voordeel gebezigd als tuchtmiddel tegen zekere kleine misdrijven, die men met den naam van enkele overtredingen bestempelt. De wet wil aan de overtreders eene verwittiging geven veeleer dan hun eene straf opleggen. Het volstaat de 

{==26==} {>>pagina-aanduiding<<}
oplettendheid van den betichte en van het publiek terug te roepen op hunnen plicht, om zich te gedragen naar de policieverordeningen en er de noodige aandacht aan te geven..... Zeer dikwijls, in stede van 10 of 15 frank, zullen 2 of 3 frank voldoende kunnen zijn. Nog eens, het is geene eigenlijke straf, het is eene verwittiging, de reeds door zich zelve beteugelende werking der gerechtelijke daging, van het openbaar verhoor en de verklaring van plichtigheid komt versterken.’
Indien, naar het gevoelen van Rossi, de proceduur, bestaande in eene daging vóór het gerecht, een openbaar debat en eene verklaring van plichtigheid, reeds eene beteugelende werking heeft, waarom dan vergenoegt hij zich daarmede niet? Zou men waarlijk denken aan die werking kracht bij te zetten door de verwijzing tot eenige centiemen geldboet? En waarom zou men alleen op de overtredingen een strafmiddel toepassen, dat met even zooveel billijkheid en doelmatigheid op eene geheele klas van wanbedrijven zou kunnen worden toegepast?
Indien eene zeer geringe geldboet niets bij de plichtigverklaring voegt, zoo denken wij anderzijds, dat zij meer dan eens zal strekken om er den indruk van te verminderen. Iemand verwijzen tot eene geldboet van 1 of 2 frank, dat is tot eene onbeduidende straf, is zooveel als verklaren, dat het misdrijf insgelijks onbeduidend is en ternauwernood waard het gerecht bezig te houden. Zoodanig zal noodzakelijk het openbaar gevoelen zijn. Hetzelfde zou met eene eenvoudige plichtigverklaring niet kunnen gebeuren.
J.-O. Devigne.







{==27==} {>>pagina-aanduiding<<}

Over de bestendigheid of de veranderlijkheid der soorten.

De leer van Darwin.

Volgens het gevoelen van een groot getal, zoo niet van de meeste natuurkenners, bevat de soort bij dieren en planten al de individuën, die zich gestadig met dezelfde kenteekenen 1 voortplanten. Eene soort is dus een vast en onveranderlijk type, en het is onmogelijk, dat eene soort in eene andere overga. Elke soort kan verscheidenheden, rassen of variëteiten genoemd, voortbrengen; maar in hoofdzaak moet zij van haar ontstaan tot hare verdwijning onveranderd blijven.
Aldus maken de mensch, de hond, het paard, de haas even zoovele soorten uit; nauw verwante soorten worden in geslachten gerangschikt: wolf, hond en vos behooren tot hetzelfde geslacht; zoo ook paard en ezel, haas en konijn.

{==28==} {>>pagina-aanduiding<<}

Ingevolge dit gevoelen hebben de verschillige soorten afzonderlijk moeten geschapen worden, en zoo er door de oneindige macht geene nieuwe meer worden voortgebracht, moet het getal noodzakelijk beperkt blijven.
Zooals men er dagelijks de overtuiging van opdoet, kunnen wezens van dezelfde soort zich onderling voortplanten; wezens van ongelijke soort zijn onderling onvruchtbaar, of brengen zij bij geval een mesties of hybride voort, dan moet de vruchtbaarheid onfeilbaar met dit wezen ophouden.
Al de honden zijn van dezelfde soort; want een paar dezer dieren, hoe verschillend ook, brengt steeds vruchtbare honden voort. Paard en ezel zijn twee verschillige soorten van hetzelfde geslacht; deze twee soorten brengen te zamen een derde individu, den muil, voort; maar dit dier is gewoonlijk onvruchtbaar.
De nieuwe leer ziet de soorten slechts als verder uiteenloopende rassen of variëteiten aan, en deze slechts als dichterbij gelegene soorten. Deze laatste zouden dus evengoed als de rassen uit elkander voortspruiten, en hetgeen men nu beschouwt als wel afgeteekende soorten, zouden vroeger zeer nabij staande variëteiten zijn geweest. Volgens deze zienswijze moet men dus niet eene reeks afzonperlijke scheppingen, maar de trapswijze ontwikkeling der wezens aannemen.
Vooral in deze laatste tijden hebben geleerde natuuronderzoekers het vraagstuk van den oorsprong en de verandering der soorten zoeken op te lossen, en het vernuftig stelsel van den Engelschen natuurkundige Darwin heeft veel opschudding teweeggebracht. Zonder ons voor de eene of andere dezer theorieën te verklaren, gaan wij zoo klaar en zoo kort mogelijk het gevoelen der voornaamste geleerden doen kennen. Over de waarde der aan-
{==29==} {>>pagina-aanduiding<<}
gehaalde bewijzen kan de lezer zelf oordeelen, en zich daaruit eene persoonlijke overtuiging trachten te vormen.

Buffon 1 heeft zich over het ontstaan der soorten geene vaste overtuiging kunnen vormen. Bij het lezen van zijne werken ontwaart men, dat hij opvolgendlijk naar de bestendigheid der soorten en naar hare verandering overhelt. Geen wonder echter, dat op een terrein, waar heden de geleerden nog zoo verdeeld zijn, de groote natuurkundige wankelde, en in de schepping bewijzen vond, welke aan beide leerstelsels hetzelfde recht tot bestaan geven. Ook de beroemde Linnaeus zegt vooreerst: ‘Er zijn zoovele soorten, als er in den beginne werden geschapen, en nieuwe ontstaan er niet’; en naderhand: ‘ik denk, maar durf het slechts als hypothese voordragen, dat alle soorten van hetzelfde geslacht, oorspronkelijk slechts ééne soort hebben uitgemaakt’.
In zijne verhandeling over den ezel beschouwt Buffon de soort als eene vaste wezenlijkheid der natuur, en hij verwerpt alle onderstelling van vormverandering:
‘Wanneer men, “zegt hij,” dit dier aandachtig beschouwt, schijnt het slechts een verbasterd paard te zijn. Er bestaat eene volkomene gelijkvormigheid in de schikking van hersenen, longen, maag, darmen, hert, lever, alsook in het geheele geraamte. Het klein verschil, dat men bij deze twee dieren bemerkt, zou men aan eenen van oudsher werkenden invloed van klimaat of voeding kunnen toeschrijven. Er kunnen vooreerst 

{==30==} {>>pagina-aanduiding<<}
kleine wilde paarden ontstaan zijn, en deze, door verdere ontaarding, hebben eene nieuwe soort voortgebracht, of ten minste eene reeks gelijkvormige individuën, allen op dezelfde wijze verdorven, en van paarden genoeg verschillend om als eene nieuwe soort te mogen aangezien worden.
Moet men dus paard en ezel als twee afstammelingen van een zelfde type aanzien, of zijn zij altijd twee verschillende soorten geweest?’
Dit vraagpunt stelt Buffon zich voor, en hij lost het volgenderwijze op:
Indien men aanneemt, dat de ezel een verbasterd paard is, dan mag men evenzoo den aap als eenen verbasterden mensch aanzien; en al de familiën, in plantenof dierenrijk, mag men onderstellen als uit eenen enkelen stamvorm afkomstig, uit een enkel wezen voortgesproten te zijn.
Sedert Aristoteles tot heden heeft men geene enkele nieuwe soort zien ontstaan, ondanks het oneindige getal verbindingen, die hebben plaats gehad en niettegenstaande de natuurlijke of gedwongene paring der verschillende soorten..... Overigens, kwamen paard en ezel van eenen zelfden stam, dan zou men deze twee vormen weer kunnen ineensmelten, en mettertijd breken hetgeen de natuur gemaakt heeft.
Indien de ezel uit het paard is gesproten, heeft dit niet plotseling, maar trapswijze plaats gehad, en er moeten zich een groot getal middenvormen, die den overgang maakten, hebben vertoond. Waarom bestaan de afstammelingen dier middenvormen niet meer, en waarom ontwaren wij slechts de twee uitersten?’
Wanneer men de soorten der nieuwe met die der oude wereld vergelijkt, merkt men met verwondering op, dat ondanks hun verschil, de geslachten van beide wereld-
{==31==} {>>pagina-aanduiding<<}
deelen eene groote gelijkenis hebben. De tapir en de pecari of navelzwijn, zijn twee dikhuidigen, welke in Amerika onze varkens en wilde zwijnen vertegenwoordigen; de koegoear en de jagoear komen met leeuw en tijger overeen; de lama is de Amerikaansche kemel, en dit werelddeel bevat ook eene reeks apen, die een eigenaardig karakter hebben.
Over deze verwantschap sprekende, zegt Buffon: ‘De vorm der dieren is niet onveranderlijk; hunne natuur kan mettertijd gewijzigd, zelfs geheel veranderd worden. Hoevele soorten zijn er niet, welke, door de wisselvalligheden van water of land, door invloed van klimaat of voeding, dezelfde niet meer zijn als voorheen. Het is zeer wel mogelijk, dat de dieren der nieuwe wereld in hoofdzaak dezelfde zijn als die van ons vastland, en eenen zelfden oorsprong hebben; van deze door groote zeeën gescheiden, zijn hunne wijzigingen aan den invloed van een nieuw klimaat toe te schrijven; maar dit mag niet beletten ze als dieren van eene andere soort aan te zien.’
De soort is dus voor dien natuurkundige geen onveranderlijke vorm meer; de twijfel is in hem ontstaan door het gewicht, hetwelk hij gedwongen is te hechten aan de klassen, orden, familiën en geslachten der dieren, met de vergelijking te maken der vertegenwoordigers in beide werelddeelen. Deze groepen mag hij niet meer enkel als kunstmatig aanzien: deze verdeelingen hebben een vast bestaan in de natuur zelve.
In zijne laatste levensjaren heeft Buffon eene leer vooruitgezet, die het midden houdt tusschen de twee uitersten; hij heeft de soorten als onveranderlijk in hare bijzondere kenteekenen beschouwd, maar kunnende voor al de overige gewijzigd worden.

{==32==} {>>pagina-aanduiding<<}

Lamarck 1 is een overtuigd aanhanger van de verandering der soorten. Hij noemt soort de verzameling der gelijkvormige individuën, die zich gelijkvormig voortplanten, zoolang de omstandigheden, waarin zij leven, geene genoegzame verandering ondergaan om hunne gewoonten, kenteekenen en vormen te wijzigen. Lamarck heeft zijn stelsel uitgebreid in de Philosophie zoologique en in de Histoire naturelle des animaux sans vertèbres.
‘Het is klaar,’ zegt Lamarck, ‘dat de natuur de verschillige soorten niet terzelfdertijd heeft kunnen voortbrengen: zij gaat slechts trapswijze voort, en hare verschillige werkingen zijn zoo traag dat zij voor ons onmerkbaar zijn..... De eenvoudigste wezens zijn heel en al door den invloed der natuurkrachten ontstaan, en zij hebben door geleidelijke ontwikkeling de hoogere soorten voortgebracht.’
De Fransche natuuronderzoeker schrijft de vormveranderingen aan vier bijzondere oorzaken of wetten toe:
De eerste oorzaak is het streven van de levenskrachten om immer den omvang der deelen van een levend wezen uit te breiden; vóórdat de dood het treft, heeft het klein lichaam zekere wijzigingen ondergaan, die het ontwikkeld en verbeterd hebben, en deze verbeteringen zijn erfelijk geworden.
Tweede oorzaak: Al de wijzigingen, die een wezen gedurende zijn leven ondergaan heeft, worden aan nieuwe individuën overgeleverd. Het samenvoegen van de kleinste 

{==33==} {>>pagina-aanduiding<<}
verbeteringen doet weldra de blijkbaarste veranderingen ontstaan.
Derde wet: Het voortbrengen van een nieuw orgaan bij een dier hangt af van eene nieuwe behoefte, die zich voordoet, en van nieuwe bewegingen, die deze behoefte medebrengt. De behoefte zelve ontstaat door de omstandigheden en het midden, waarin het dier leeft. Daaruit spruit ook de gewoonte, welke Lamarck beschouwt als de algemeene handelwijze der natuur om de kenmerken der dieren te veranderen.
De vierde wet bestaat hierin, dat de werkingskracht en de ontwikkeling der organen afhangen van het gebruik dezer deelen: de oefening moet dus eenen vooruitgang en de rust eenen teruggang teweegbrengen.
Ziehier nu hoe Lamarck, als toepassing dezer wetten, het onstaan der zoogdieren uitlegt:
Zoogdieren komen voort van kruipende dieren, van hagedissen, zooals de krokodil. Deze werden eerst halfslachtige zoogdieren, met vier weinig ontwikkelde ledematen voorzien. Eenige, zooals de zeehonden, verkregen de gewoonte zich met eene levende prooi te voeden, en, aardwaarts medegerukt, veranderden zij in roofdieren en knagers. Andere, zooals de lamantins of zeekoeien, aten gras en brachten herkauwers en dikhuidigen voort. De zoogdieren, die het water tot verblijfplaats behielden, verloren de achterste leden, waarvan zij zich niet meer bedienden, en de twee andere veranderden in vinnen.
Onder andere voorbeelden zullen wij nog de volgende aanhalen: bij den vliegenden eekhoorn en de vledermuis, zijn de leden in vliezen of vleugels veranderd, ten gevolge der gewoonte van in het springen deze deelen uit te steken. Door de behoefte van zich in enge doortochten eenen weg te banen, hebben de slangen de ledematen 

{==34==} {>>pagina-aanduiding<<}
verloren; de noodwendigheid van de bladeren der boomen op te zoeken heeft den hals der giraffe zoo sterk ontwikkeld.
De geleerden erkennen, dat de zwakke kant van de theorie van Lamarck bestaat in de bewering dat de behoefte organen kan voortbrengen, welke niet bestaan. Cuvier velt dienaangaande het volgende oordeel:
‘Sommige natuuronderzoekers, bemerkende dat het al of niet gebruiken van een orgaan er de kracht en den omvang van vermeerdert of vermindert, denken, dat de gewoonten en een steeds werkende uitwendige invloed de vormen allengs zoo sterk kunnen veranderen dat zij de kenteekenen van nieuwe soorten kunnen doen ontstaan. Wie durft beweren, dat, bij voorbeeld, een visch, door zich te gewennen buiten het water te leven, zijne schubben in pluimen zal zien veranderen, dat een viervoetig dier, met door nauwe openingen te kruipen eene slang kan worden? Wie zulks beweert, heeft geene de minste kennis van anatomie.’
Zooals men ziet, verklaart Cuvier 1 zich voor de bestendigheid der soorten: hij erkent slechts enge palen voor de variëteiten, die er uit kunnen spruiten. ‘De natuur,’ zegt hij, ‘draagt zorg de ontaarding der soorten door onderlinge teling te beletten, door den afkeer, welken zij haar voor elkander heeft gegeven. Al de listen, al de krachten van den mensch worden vereischt om deze vereeniging 

{==35==} {>>pagina-aanduiding<<}
tot stand te brengen, zelfs voor zeer verwante soorten, en als de alzoo voortgebrachte rassen vruchtbaar zijn, hetgeen zeer zeldzaam is, plant zich deze vruchtbaarheid nooit verder dan tot eenige generatiën voort. Zoo vindt men in onze bosschen geene wezens, die het midden houden tusschen hert en dein, tusschen konijn en haas.’
Cuvier bekent evenwel, dat bij tamme dieren de veranderingen veel grooter zijn dan in wilden staat; maar ook nog in dit geval beperken zich deze veranderingen bij de kleur, de gestalte, de hoornen, de wol: de beenderen veranderen zeer weinig, de tanden nooit. De honden, hoe verschillend ook, hebben altijd hetzelfde geraamte en een zelfde tandenstelsel.
Eene lange reeks van eeuwen kan deze veranderingen niet teweegbrengen, en tot staving van zijn gezegde, noemt Cuvier de katten, honden, apen, ibissen, krokodillen, enz. op, die ons in de Egyptische begraafplaatsen bewaard zijn gebleven, en welke met de huidige soorten geen grooter verschil aanbieden dan er tusschen de Egyptische mummiën en de hedendaagsche menschen bestaat. Overigens, indien de soorten trapswijze veranderen, zou men sporen dezer geleidelijke ontwikkeling moeten vinden, en tusschen den paleotherium 1 en de huidige tapiren zou men tusschenvormen moeten ontmoeten, hetgeen tot nu toe nog niet is gebeurd.
Zooals Lamarck, neemt Etienne Geoffroy Saint-Hilaire 2

{==36==} {>>pagina-aanduiding<<}
de veranderlijkheid der soorten aan; maar hij beschouwt den invloed van het midden alleen als de eenige oorzaak der ontstane veranderingen. Hij beweert, dat Lamarck zich heeft bedrogen met te zeggen, dat een dier door wil en gewoonte op zich zelf kan terugwerken. Hij weerlegt ook het beweren van Cuvier aangaande de Egyptische dieren met te doen opmerken, dat de grond en het klimaat der Nijlvallei dezelfde zijn gebleven, en er dus geene behoefte tot veranderen was. Alleen het feit, dat er geene tusschenvormen bestaan tusschen de uitgestorven en de hedendaagsche soorten, schijnt hem zeer gewichtig, en daarom heeft hij slechts eene onderstelling over het ontstaan der soorten uitgebracht. Geoffroy beschouwt het slechts als eene mogelijkheid, dat de hedendaagsche olifanten, nijlpaarden, krokodillen van gelijkvormige soorten der voorwereld zouden afstammen, en weigert aan Cuvier het recht deze mogelijkheid te betwisten.
Overigens heeft Saint-Hilaire nooit, zooals Lamarck, durven staande houden, dat de vroegere en de hedendaagsche soorten tot eenen zelfden grondvorm opklimmen.
De grootste wetenschappelijke reiziger van den nieuweren tijd, Alexander von Humboldt 1, aanvaardt de algemeene bepaling der soorten, en verwerpt hare veranderlijkheid. Hij heeft zijne meening niet in bijzondere schriften verklaard; maar men kan ze licht vermoeden in den Kosmos. Handelende over den mensch, eigent hij zich de volgende

{==37==} {>>pagina-aanduiding<<}
woorden toe van den grooten ontleedkundige Jan Müller: ‘De geslachten der dieren en planten veranderen gedurende hunne uitbreiding over de oppervlakte der aarde binnen de grenzen, welke aan de soorten en geslachten zijn voorgeschreven. Zij planten zich als grondvormen van de verscheidenheid der soorten organisch voort. Uit samenwerking van verschillende, zoowel in- als uitwendige voorwaarden, welke in hare bijzonderheden niet kunnen aangewezen worden, zijn de tegenwoordige rassen der dieren voortgesproten, waarvan de meest in het oog vallende verscheidenheden bij de zoodanigen gevonden worden, die voor de uitgestrektste verbreiding op aarde vatbaar zijn. De menschenrassen zijn vormen van eene enkele soort, die met elkander vruchtbaar paren en door teling voortplanten; zij zijn geene verschillende soorten van één geslacht: waren zij dat, dan zouden hunne bastaarden onder elkander onvruchtbaar zijn.
Flourens 1 heeft de eerste eene juiste bepaling van soort en geslacht gegeven. Buffon en Cuvier hadden in dit begrip een weinig belangrijk kenmerk bijgebracht, namelijk de gelijkenis. Flourens ziet de voortplanting alleen als het voornaamste kenteeken aan. De soort 

{==38==} {>>pagina-aanduiding<<}
wordt gekenschetst door eene voortdurende, en het geslacht door eene beperkte vruchtbaarheid. Zoo kunnen ezel en paard, hond en wolf onderling hybriden voortbrengen; maar de vruchtbaarheid plant zich niet voort, en het is onmogelijk eene reeks hybriden te bekomen 1: ezel en paard, hond en wolf zijn van hetzelfde geslacht. Maar al de honden maken eene zelfde soort uit, vermits deze dieren niet alleen samen voortbrengen, maar de vruchtbaarheid aan hunne nakomelingen overzetten.
Als leerling van Cuvier, beschouwt ook Flourens de soorten als onveranderlijk; maar hij erkent in haar eene neiging om zich binnen zekere palen te wijzigen, om rassen voort te brengen. De verworven veranderingen kunnen zich van generatie tot generatie voortplanten. Nochtans kunnen deze twee krachten: neiging tot vormverandering, voortplanting der wijzigingen, nooit een ras tot eene verschillende soort doen overgaan.
De Fransche natuurkundige de Quatrefages 2 noemt de soort: de vereeniging van al de meer of min gelijkvormige individuën, die men als van een enkel oorspronkelijk paar herkomstig mag aanzien, door eene onverbrokene opvolging van familiën. De voortplanting is dus nog eens de kenmerkende eigenaardigheid der soort. Groote verscheidenheden kunnen zich voordoen; maar nooit kunnen zij eene nieuwe soort tot stand brengen. In de Egyptische 

{==39==} {>>pagina-aanduiding<<}
grafkelders heeft men menigvuldige planten gevonden, welke tot soorten behooren, die nog in de omstreken wassen, en men heeft kunnen vaststellen, dat niet alleen de soorten, maar zelfs zekere variëteiten zich hoegenaamd niet gewijzigd hebben. Het zand van het diluviaansche tijdperk heeft granen opgeleverd, die nog hunne kiemkracht behouden hadden, en bij het ontkiemen zijn er planten ontstaan, die met de hedendaagsche soorten gansch overeenkomen.
De Quatrefages geeft den naam van variëteit aan de verzameling van individuën, die zich van de andere vertegenwoordigers der soort door uitzonderlijke kenmerken onderscheiden; worden deze kenteekenen erfelijk, dan heeft men een ras. Het kruisen van individuën van verschillende rassen geeft mestiezen, en de hybriden ontstaan door onderlinge paring der verschillende soorten. De eerste worden zeer licht voortgebracht, hybriden zijn daarentegen zeer zeldzaam, ontstaan het meest door tusschenkomst van den mensch en de vruchtbaarheid is altijd sterk verminderd. Mestiezen zijn regelmatig en oneindig vruchtbaar; hybriden zijn soms vruchtbaar in de eerste generatie, en hunne voortbrengsels hebben altijd eene neiging om tot eene der twee oorspronkelijke vormen terug te keeren.

't Gevoelen van den natuurkundige Agassiz 1 aangaande de soort is geheel oorspronkelijk, en gansch verschillend van het gevoelen der andere geleerden. Hij beweert, 

{==40==} {>>pagina-aanduiding<<}
dat men het voornaamste kenteeken der soort in de afstamming niet moet zoeken, en niet mag aannemen, dat de individuën van elke soort van een enkel paar voortkomen. Zoolang, zegt hij, men niet zal bewezen hebben, dat de verschillende variëteiten onzer huisdieren en gekweekte planten, alsook de verschillende menschenrassen uit eene enkele soort voortspruiten, is het ongeoorloofd te beweren, dat deze dieren en planten zuivere soorten zijn, en dat de vruchtbaarheid het kenteeken der soort is.
Agassiz hecht een veel grooter belang aan het bestaan van het individu dan aan de begrippen van soort, geslacht, familie, klas of afdeeling, welke de eene niet meer dan de andere een wezenlijk bestaan hebben. Een dier vertegenwoordigt niet alleen zijne soort, maar ook zijn geslacht, zijne familie, enz. Na de schepping bestond de soort ten volle, en werd vertegenwoordigd door een groot getal individuën, die soms in streken woonden, welke onderling geene betrekking hadden. Indien de dieren eener zelfde soort zich bij paren verzameld hebben, dan is het anders niet dan omdat zij voor elkander geschapen waren.
Volgens den Amerikaanschen professor wordt de afdeeling gekenmerkt door het plan, naar hetwelk het lichaam is gebouwd, - de klas, door de wijze, op welke dit plan werd uitgevoerd, - de orde, door de verwikkeling der structuur, - het geslacht, door de bijzonderheden, die zich in den bouw voordoen, en de soort door de onderlinge betrekkingen der individuën, alsook door de evenredigheden der verschillende deelen.
Agassiz neemt derhalve zonder omwegen de bestendigheid der soorten aan, en hij beroept zich ook op de overblijfselen van dieren, welke men in de Egyptische graven heeft gevonden: ‘Hoever wij ook onze blikken in de 

{==41==} {>>pagina-aanduiding<<}
verleden eeuwen slaan, vinden wij geen enkel bewijs, dat ons toelaat de soorten als veranderlijk aan te zien. In Florida vindt men koralen, waarvan men den ouderdom met zekerheid op nagenoeg 30,000 jaar kan schatten, en al deze vertakkingen zijn door eene en dezelfde soort gebouwd..... Wat de huisdieren aangaat, het is mogelijk, dat de verschillige rassen vroeger verschillige soorten zijn geweest, welke zich mettertijd hebben gemengeld. Zeker vindt men tusschen individuën van eene zelfde soort groote ongelijkheden; maar nooit zijn ze groot genoeg om kenmerken van verschillende typen te worden. Ik heb 27,000 individuën van eene zelfde soort van schelpdieren verzameld, en er geene twee opgemerkt, die niet volkomen gelijkvormig waren, en geen enkel individu bij hetwelk de kenteekenen der soort twijfelachtig konden schijnen.’

Karel Robrecht Darwin, Engelsch natuurvorscher, werd geboren te Shrewsbury in 1809. Na de natuurlijke wetenschappen in de hoogescholen van Edinburg en Cambridge te hebben gestudeerd, ondernam hij in 1831 met Fitz Roy eene reis naar Brazilië, de straat van Magelhaens, de westkust van Amerika en de eilanden der Stille Zee. In 1836 schreef hij de indrukken zijner reis in de Zoologie of the voyage of H.M. ship Beagle en in andere werken. Zijn vermaardste gewrocht is: On the origin of species by means of natural selection (1859), waarin hij alle dieren en planten van een zeer klein getal oorspronkelijke vormen, misschien slechts van eenen enkelen grondvorm doet afstammen.
Het is overbodig te doen opmerken, dat de oorspronkelijkheid van Darwins leer in deze bewering niet ligt, vermits zij reeds door Lamarck werd gedaan; maar hetgeen 

{==42==} {>>pagina-aanduiding<<}
den schrijver bijzonder heeft beroemd gemaakt, is het aanwijzen der natuurwetten, die de veranderingen hebben teweeggebracht.
De oorsprong van het Darwinisme ligt in het nauwkeurig onderzoeken der gedaanteverwisselingen bij huisdieren en gekweekte planten. De opzoekingen van den Engelschen natuurkundige over de gedaanteveranderingen der duiven hebben bewezen, dat deze wijzigingen zich niet enkel tot den uiterlijken vorm, maar zelfs tot het geraamte uitstrekken. Daaruit de gevolgtrekking, vroeger door Buffon en Cuvier slechts met zekere voorbehoudingen aangenomen, dat al onze duiven van eene zelfde soort, den bizet, voortkomen. Deze veranderingen zijn door den mensch verwekt bij middel van de kunstmatige keus (human selection), of de werking om zekere toevallige variëteiten te behouden en in rassen te veranderen. Hetzelfde wordt opgemerkt voor rundvee: het kruisen van individuën, die toevallig eenige bijzonderheid vertoonen, het paren der nakomelingen, bij wie zich dezelfde bijzonderheid voordoet, maakt deze bijzonderheid bestendig en een ras is ontstaan. Hetzelfde geldt voor jachthonden, fruitboomen, enz. De natuur bewerkt de veranderingen, en de mensch voegt ze, tot zijn voordeel, bij elkander in eene bepaalde richting.
Voor Darwin, zooals voor Lamarck, heeft de soort geen bestendig, maar slechts een tijdelijk karakter: het ras is eene wordende soort, de soort een wordend geslacht. De onvruchtbaarheid tusschen wezens van verschillige soorten mag niet als een regel zonder uitzondering aangezien worden, en de vermindering van vruchtbaarheid bij de hybriden moet worden toegeschreven aan het kruisen van te nauw verwante individuën, en daarenboven nog, bij de dieren, aan de weinige neiging om zich in opsluiting 

{==43==} {>>pagina-aanduiding<<}
voort te planten. Men bemerkt hetzelve voor zuivere soorten. De onvruchtbaarheid der hybriden is dug geene bijzondere eigenschap, maar een gevolg van de omstandigheden, waarin de mensch de dieren plaatst. Deze omstandigheden kunnen daarentegen door de natuur mettertijd worden uit den weg geruimd.
De weinige geschiktheid van twee soorten om zich onderling te verbinden hangt af van onbekende verschillen in de voortplantingsorganen; maar deze soorten zijn niet onderling tot onvruchtbaarheid veroordeeld om hare menging in de natuur te beletten.
Darwin is van gevoelen, dat de weg, langs welken in de natuur alle nieuwe vormen ontstaan, dezelfde is als die, welken de mensch bij het kunstmatig teweegbrengen der nieuwe vormen heeft ingeslagen, namelijk de weg der keuze. De eerste en voornaamste der wetten, die de veranderingen hebben veroorzaakt, is dus de natuurkeus (natural Selection), welke de Engelsche natuurkundige op de volgende wijze uitlegt.
Er bestaat bij elke soort van dieren of planten een streven om zich immer in geometrische reeks voort te planten. Indien eene soort zich dus vrij kan ontwikkelen, zou zij weldra gansch de aarde overweldigd hebben: een paar olifanten zou in vijf eeuwen vijftien millioen individuën voortbrengen; de steuren en de kabeljauwen zouden gedurende een menschenleven al de zeeën vullen. De ontelbare kudden van wilde paarden en runderen, die de velden van Zuid-Amerika bewonen, komen voort van eenige individuën, uit Europa naar de nieuwe wereld door de Spanjaarden overgebracht. In Australië en in Oost-Indië vindt men insgelijks bewijzen der overgroote vermenigvuldiging van ingevoerde planten en dieren.

{==44==} {>>pagina-aanduiding<<}

Deze oneindige vermenigvuldiging wordt verhinderd door den oorlog, welken dieren en planten tegen elkander voeren om hun bestaan te verzekeren, en deze strijd noemt Darwin den strijd om het leven (struggle for life). Deze strijd bestaat niet alleen tusschen wezens van verschillige soorten, maar zelfs tusschen individuën van dezelfde soort, en hij heeft voor uitwerking het getal individuën eener soort zeer te beperken. De strijd om het leven is natuurlijk onder den invloed geplaatst van zekere omstandigheden, zooals het klimaat, den min of meer grooten overvloed van voedingsmiddelen; en soms is de beperking eener soort toe te schrijven aan zonderlinge voorwaarden. Onder de menigvuldige voorbeelden in Darwins werk vermeld, zal ik het volgende aanhalen. De hoeveelheid driekleurige viooltjes en roode klaver hangt af van het getal katten, die de streek bewonen; want deze bloemen worden slechts vruchtbaar gemaakt door de tusschenkomst der hommels 1, die de bloemstof van de meeldraden op den stempel dragen; maar daar de ratten de nesten en wascellen der hommels vernietigen, en door katten omgebracht worden, zoo kan men licht begrijpen, dat hoe meer katten er in eene streek zijn, hoe beter zich viooltjes en klaver zullen ontwikkelen.
In dezen aanhoudenden kamp moeten klaarblijkelijk de overwinnaars hunne zegepraal aan zekere bijzondere voordeelen toeschrijven. De individuën, die om reden van de eene of andere bijzonderheid, den voorrang op hunne broeders krijgen, zullen meer kans hebben om een talrijk kroost voort te brengen, en, volgens de wet der erfelijkheid, zal die nakomelingschap weer eene reeks individuën 

{==45==} {>>pagina-aanduiding<<}
voortbrengen, met dezelfde hoedanigheid begaafd. Zoo zal eindelijk zonder de tusschenkomst van den mensch een ras geschapen worden, dat het bezit dezer bijzonderheid voor kenteeken zal hebben. Deze natuurwet heeft veel gelijkenis met de keus van den mensch over huisdieren, en wordt daarom door Darwin natuurlijke keus of natuurkeus genoemd.
De natuurkeus en de strijd om het leven zijn twee krachten, die samenwerken tot hetzelfde doel: het behouden der best gevormde individuën, soorten, geslachten, en het vernietigen der onvolmaakte wezens; de uitverkoren wezens moeten dus gedurig in volmaaktheid toenemen. ‘De natuurkeus,’ zegt de heer de Quatrefages, ‘is geene theorie, het is een algemeen feit, waarvan zich dagelijks bewijzen voordoen.’
De opeenhooping, door erfelijkheid, van kleine verschillen, is eene wet, die Darwin met zooveel overtuiging als Lamarck aanneemt: het bestaan dezer wet wordt dagelijks door planten- en dierenkweekers vastgesteld. Door de erfelijkheid kan de natuurkeus allengs een zeer groot verschil tusschen de individuën en hunnen stamvorm vaststellen, de variëteiten en zelfs de soorten vormen, en zelfs moet dit in de natuur met veel meer kracht dan door de werking van den mensch geschieden, b.v. de bloemen, die honigsap (nectar) afscheiden, worden gretig door insecten opgezocht. Eene plant, die dus een weinig van dit vocht voortbrengt, zal door insecten worden bezocht, en deze zullen de bloemstof van de eene bloem op den stempel van eene andere dragen. Eenige van de nakomelingen zullen door erfelijkheid ook van honigkelken voorzien zijn, en de individuën, die de meeste honigkliertjes zullen aanbieden, zullen ook de meeste kans hebben den voorrang op de andere te verkrijgen.

{==46==} {>>pagina-aanduiding<<}

Bij vele dieren ontdekt men niet ontwikkelde organen: Bij fetussen van walvisschen vindt men soms tanden, die bij het volwassen dier verdwijnen. De mannelijke bloemen van eenslachtige planten hebben dikwijls eenen zeer kleinen stamper. Sporen van tanden vertoonen zich ook bij kiemen van vogels. Deze feiten worden zeer gemakkelijk bij middel der erfelijkheid verklaard, en bewijzen de geleidelijke verandering der soorten.
De natuurkeus spruit voort uit het bovenmatig vermenigvuldigen der wezens en uit den strijd om het leven: op hare beurt heeft deze wet voor gevolg het uiteenloopen der kenteekenen en de volmaking der bewerktuigingen.
Het uiteenloopen der kenteekenen bestaat in het toenemend veranderen der organismen en het uitsluiten der tusschenvormen. Bij tamme dieren en gekweekte planten is deze wet licht te begrijpen, vermits de liefhebbers slechts de uitersten verkiezen, bij voorbeeld kort- en langgesnavelde duiven, renpaarden en logge trekpaarden. Deze dieren hebben vroeger eene grootere gelijkenis gehad, en zoo ook is het in de natuur. Hoe meer de vormen uiteenloopen, hoe meer het bestaan verzekerd is. Bij voorbeeld de vertegenwoordigers van eene soort van roofdieren zijn zoo talrijk geworden dat de streek, die zij bewonen, er geen grooter getal meer kan voeden. De afstammelingen zullen dus verplicht zijn, willen zij niet ten onder gaan, zich te wijzigen om de plaatsen in te nemen, die door andere soorten bezet zijn, of wel trapswijze zich te gewennen zich met eene andere prooi te voeden, nieuwe streken te bewonen, op boomen te klimmen, te water te gaan, enz. Dan kan deze soort zich zonder gevaar uitbreiden. De ondervinding leert ook, dat eene zelfde uitgestrektheid gronds met verschillige soorten gras bezaaid, meer planten en meer hooi oplevert dan wanneer men 

{==47==} {>>pagina-aanduiding<<}
slechts eene enkele soort aan de aarde zou hebben toevertrouwd.
Het volmaken der organismen is een streven der natuur naar hoogere ontwikkeling; maar men moet wel begrijpen, wat Darwin door volmaking verstaat. Er kunnen gevallen voorkomen, waar een schijnbare teruggang, bijvoorbeeld het ontbreken van een deel, het dier in den strijd om het leven nuttig is, en bijgevolg is deze vereenvoudiging een rechte vooruitgang. Men zal er verder bij de kevers van Madera een voorbeeld van ontmoeten. Darwin beweert ook niet, dat een organisme op zich zelf onvolmaakt is, maar dat het zich zal wijzigen naar gelang der omstandigheden; en telkenmale dat die vatbaarheid voor wijziging ontbreekt, moet het dier ten onder gaan.
Zooals men ziet, heeft de natuurkeus voor werking de voorwaarden te bepalen, waarin de vormveranderingen moeten bewaard en overgeleverd worden. De rechtstreeksche oorzaken dezer veranderingen zijn de volgende.
Alhoewel Darwin den invloed van het voedsel en het midden voor zeer zwak aanziet, hecht hij er toch een zeker belang aan, en erkent bij voorbeeld, dat de kleur bij vogelen, insecten en schelpdieren afhangt van de landstreek, die deze dieren bewonen. Maar, evenals Lamarck, ziet de Engelsche natuuronderzoeker in het gebruiken en het niet gebruiken der organen twee krachtige oorzaken van verandering: zoo legt hij de verdwijning uit der vlerken bij insecten en vogels, en die der oogen bij andere dieren. Door Wallaston werd ontdekt, dat te Madera op 550 keversoorten, er 200 zulke onvolkomen vleugels hebben, dat zij niet kunnen vliegen, en juist die keversoorten, die door hare leefwijze tot bestendig vliegen verplicht zijn, ontbreken er geheel en al; de aanwezig-
{==48==} {>>pagina-aanduiding<<}
heid van zoovele vleugellooze soorten moet worden toegeschreven aan natuurkeus en het niet gebruiken der vleugels; men heeft inderdaad opgemerkt, dat de individuën, die het best tot vliegen geschikt zijn, in de zee omkomen; dus, in eene reeks van geslachten, zullen steeds die individuën het meeste kans hebben de andere te overleven, welke minder vliegen dan de andere.
Bij sommige krabben, die in de holen van Kentucky, en Stiermarken wonen is de steel, waarop het oog dezer dieren is geplaatst, nog aanwezig, hoewel het orgaan niet meer bestaat; dit moet aan onbruik toegeschreven worden: een oog is immers toch in de duisternis niet schadelijk. Bij de holenrat in Zuid-Amerika, is het oog integendeel zeer groot. Darwin beweert, dat door natuurkeus licht en duisternis om den voorrang hebben gestreden, en dat de overwinning aan het eerste is gebleven; aldus heeft het oog zich zoodanig ontwikkeld dat het in deze duistere holen eenigszins zien kan.
Eene andere oorzaak van verandering is hetgeen Darwin noemt de onderlinge betrekking der ontwikkeling. Alle deelen van een organisme zijn in zoo nauwe betrekking, dat, wanneer zich bij toeval kleine wijzigingen in een orgaan voordoen, en zich door natuurkeus ontwikkelen, er zich tevens wijzigingen in andere deelen vertoonen. Zoo zal men bij voorbeeld aan beide zijden des lichaams gelijkvormige veranderingen bemerken; eene wijziging, die zich in de kiem opdoet, moet de gansche bewerktuiging van het volwassen wezen aantasten. Van denzelfden aard is ook de betrekking, die bestaat tusschen de doofheid en de blauwe kleur der oogen bij katten, tusschen de gepluimde pooten der duiven en het vlies, dat de uiterste vingeren vereenigt. Deze wet is overigens door al de physiologisten, zelfs door Cuvier, erkend geworden.

{==49==} {>>pagina-aanduiding<<}

Het vergoeden of bezuinigen in de ontwikkeling werd door Geoffroy Saint-Hilaire de wet der evenredige verdeeling der organen genoemd: als een orgaan zich op eene onregelmatige wijze ontwikkelt, bemerkt men tevens eene vermindering of ten minste eenen stilstand in de ontwikkeling van een ander deel; zoo kan de natuurkeus en de wet der opeenhooping deze verschillen toenemend vergrooten en nieuwe rassen doen ontstaan. Darwin geeft voorbeelden van planten en dieren, bij welke men deze wet waarneemt: ‘hetgeen de natuur langs den eenen kant verspilt, moet zij langs den anderen bezuinigen.’
Wij hebben hooger gezien, dat er bij de variëteiten eene neiging bestaat om naar den oorspronkelijken stamvorm terug te keeren. Darwin haalt deze wet aan tot staving van zijn stelsel, en geeft alzoo de uitlegging der gelijkvormige veranderingen, die men bij verschillende soorten waarneemt. De ezel draagt zeer dikwijls op zijne pooten de dwarse zwarte strepen van eenen zebra: Darwin heeft ook deze strepen waargenomen op de beenen en de schouders van paarden, en deze neiging tot strepenvorming is noch krachtiger bij de hybriden van ezel en zebra, van hemione en zebra, van ezel en paard, van ezel en hemione. Deze feiten worden licht uitgeleid, als men ezel, paard, hemione en zebra van eene zelfde soort doet afstammen, welke insgelijks de zwarte strepen van den zebra aanbood.
Darwin komt ook eenige bezwaren te gemoet, die men tegen zijne theorie zou kunnen inbrengen, en welke hem zeer gewichtig schijnen.
De overgroote verspreiding der soorten over de gansche wereld is volgens de nieuwe leer moeilijk te begrijpen; maar men neme in acht, dat de verhuizingen der dieren kunnen veroorzaakt geweest zijn door klimaterische en geographische veranderingen der aarde in de laatste tijd-
{==50==} {>>pagina-aanduiding<<}
perken. Wij moeten daarenboven onze onkunde bekennen aangaande de verschillende toevallige vervoermiddelen.
Waarom ontwaren wij niet de tusschenvormen der soorten van elk geslacht, zoo niet in leven ten minste in den schoot der aarde? Omdat de geologische bewijsstukken nog zeer onvolledig zijn: al de overblijfselen, die onze museums versieren, maken niets uit tegenover de ontelbare generatiën, die voorzeker bestaan hebben.
De werksters der mieren zijn, in instinct en in structuur, met de mannetjes en de wijfjes der mieren zeer verschillend, en nochtans kunnen zij nooit, daar zij onvruchtbaar zijn, kleine wijzigingen door erfelijkheid voortzetten. Hier moet men inzien, dat de natuurkeus niet alleen op het individu, maar op de geheele familie toepasselijk is; en een klein verschil in vorm of in instinct, dat met de onvruchtbaarheid van een individu in betrekking is, kan aan de gansche gemeenschap voordeelig zijn geweest. De natuurkeus, op vruchtbare mieren werkend, heeft aldus zelfs verschillende soorten van onvruchtbare werksters voortgebracht.
Alles samenvattende, kan men zich in het kort de Darwinsche theorie aldus voorstellen:
Een zeker getal oorzaken brengen veranderingen teweeg: het zijn de werking van het midden, de oorspronkelijke invloed der ouders op het ontwikkelen der kiemen, het al of niet gebruiken der organen, de onderlinge betrekking en de vergoeding in de ontwikkeling der deelen. Langs den anderen kant kunnen de erfelijkheid, de strijd om het leven en de natuurkeus mettertijd uit deze wijzigingen, wier samenvoeging zij begunstigen, eene immer vergrootende uiteenlooping van kenteekenen en vormen trekken.
Onderstellen wij, dat eene soort een groot getal alom 

{==51==} {>>pagina-aanduiding<<}
verspreide vertegenwoordigers telt: elk individu moet om het leven strijden tegen zijne broeders en tegen wezens van andere soorten. Weldra zullen zich wijzigingen voordoen, en de natuurkeus zal de kenteekenen vestigen, die den voorrang bezitten. Bij elk dezer hoofdvormen van uiteenloopende reeksen zal de erfelijkheid de kleinste vormveranderingen samenbrengen, en deze reeksen zullen zich hoe langer hoe verder van elkander verwijderen, totdat zij in variëteiten overgaan. Eenige dezer groepen zullen zich nog meer moeten wijzigen om hun organisme naar de voorwaarden van bestaan te schikken, en zullen ein digen met nieuwe soorten te vormen.
Tot hoever strekt zich nu deze leer der veranderingen der soorten uit? Het besluit van Darwin is: ‘Ik denk, dat het gansche dierenrijk van vier, of ten hoogste van vijf grondvormen afstamt; het plantenrijk ontstaat uit hetzelfde of uit een kleiner getal typen. De overeen komst zou mij zelfs doen gelooven, dat dieren en plan ten van eenen enkelen grondvorm voortkomen; maar de overeenkomst is een bedrieglijke leidsman.’
Den mensch ook moet dus eene plaats aangewezen wor den in deze geleidelijke ontwikkeling, en daaruit is de meening ontstaan, dat Darwin den mensch van den aap zou hebben doen afstammen. Doch dit is het gevoelen van Darwin niet: er kan in den voortijd een stamvorm hebben geleefd, waaruit zich allengs in verschillende richtingen menschen en apen ontwikkeld hebben.
Ik eindig met de woorden aan te halen door eenen onzer voornaamste natuurkenners, den heer d'Omalius-d'Halloy, in de zitting der Belgische Academie den 16 December 1873 uitgesproken, en waardoor deze geleerde zich duidelijk als aanhanger van Darwins leer verklaart:
‘Een der belangrijkste ontdekkingen, waarmede de 

{==52==} {>>pagina-aanduiding<<}
wetenschappen in deze eeuwen verrijkt zijn geworden, heeft ons doen kennen, dat onze aardbol is bewoond geweest door opvolgende reeksen van levende wezens, welke, ofschoon volgens dezelfde algemeene plannen gebouwd, menigvuldige verscheidenheden aanbieden, die opvolgendlijk naar de huidige vormen overhellen.
Deze bewijzen, welke zoo sterk tegen het algemeen gevoelen aandruischen, hebben eene menigte onderstellingen doen ontstaan; men kan deze hypothesen in drie rangen schikken: de opvolgende scheppingen, de gedaanteverandering door onderlinge teling der oorspronkelijke vormen en de ontwikkeling der stof.
De onderstellingen van de derde groep berusten op geene zekere bewijzen; de bewerktuiging der levende wezens is zoo wonderlijk dat ik niet kan aannemen, dat zij bij toeval zouden zijn ontstaan; maar ik ben overtuigd, dat zij door den wil van het Opperwezen zijn geschapen.
In het hedendaagsch aardkundig tijdvak vindt men ook geene bewijzen tot staving van de hypothese der opvolgende scheppingen; overigens kan ik niet gelooven, dat de Schepper op verschillende tijdstippen al de levende wezens zou hebben doen omkomen, alleen voor het vermaak om er nieuwe voort te brengen, welke geleidelijk tot onze vormen naderen, en soms nog sporen aanbieden van de organen hunner voorgangers.
Ik ben dus van meening, en mij dunkt, dat het meer met de oneindige wijsheid des Scheppers overeenstemt, dat zoowel als aan de levende wezens het voorplantingsvermogen is gegeven, zij ook met de eigenschap om zich naar de omstandigheden te wijzigen, begaafd zijn.
De oorzaken, die deze wijzigingen teweegbrengen 

{==53==} {>>pagina-aanduiding<<}
zijn het veranderen van midden, het kruisen, de afwijkingen en de natuurkeus.
‘Zekere geleerden verwerpen de gedaante-veranderingsleer onder het voorwendsel dat zij den mensch van den aap doet afstammen; maar die gevolgtrekking is niet gegrond; want ware het zelfs bewezen, dat de mensch bij voortplanting de vormverandering heeft ondergaan, welke men aan de grootste menigte der levende wezens toekent, daarom zou hij toch niet van een dier moeten afstammen, vermits de paleontologische waarnemingen bewijzen, dat er een groot getal vormen van levende wezens bestonden in de eerste tijden van het verschijnen van het leven op de aarde’.
Alleen mag men verklaren, dat, indien de mensch in het eerste en tweede geologisch tijdvak heeft bestaan, zijne bewerktuiging hem niet toeliet de nijverheidswerken uit te oefenen, welke, sedert het vierde tijdvak, en misschien sedert de laatste eeuwen van het derde, den mensch van de andere zoogdieren hebben onderscheiden.
Edw. Verschaffelt.






{==54==} {>>pagina-aanduiding<<}

De maatschappij der Vlaamsche bibliophilen.

Sedert J.F. Willems uit zijne ballingschap te Eekloo naar Gent was teruggekeerd, en de hand aan de uitgave van het Belgisch Museum had geslagen, heerschte er eene groote bedrijvigheid op het gebied der geschiedenis van de Nederlandsche letterkunde. Een groot getal merkwaardige middeleeuwsche gedichten van kleinen omvang en verdienstelijke bijdragen van historisch-literarischen aard zagen in het tijdschrift van den Vader der Vlaamsche Beweging het licht. De stem van Willems, die de jongeren aanmoedigde, welke hunne eerste krachten beproefden, en de ouderen opriep om den door de omwenteling van 1830 afgebroken letterarbeid wederom voort te zetten, vond overal weerklank, en weldra was de voorraad zoozeer aangegroeid, dat het Belgisch Museum al de opgedolven schatten niet meer kon bevatten, en men naar eene andere gelegenheid moest uitzien, om de geleerden met de rijke mijnen, die men hier en daar ontdekt en reeds gedeeltelijk had ontgonnen, bekend te maken.
Doch men zou zich niet meer bij de studie der Middelnederlandsche letterkunde bepalen: ook de bronnen van 

{==55==} {>>pagina-aanduiding<<}
de geschiedenis des vaderlands zouden worden opgespoord. Had men al te lang in den waan verkeerd, dat de aanvang onzer eigenlijke letterkunde dagteekent van het tijdperk van Hooft en Vondel, zoo begon men thans ook in te zien, dat de vroegere geschiedschrijvers, dikwijls door partijzucht gedreven of niet genoegzaam ingelicht, de daden onzer voorvaderen niet altijd nauwkeurig hadden geboekt. De archieven met hunne echte bescheiden werden doorzocht. Een nieuw licht ging op, en dit licht zou ons een heel tijdvak in de geschiedenis van onzen volksstam - het tijdvak der middeleeuwen - van een nieuw standpunt doen beschouwen.
Dat de Maatschappij der Vlaamsche Bibliophilen, die in 1839 te Gent werd gesticht, zeer veel bijbracht tot de herleving der literarische en historische studiën in ons land, ja zelfs in Noord-Nederland, bewijst de aanzienlijke verzameling van werken, die door de zorgen van die vereeniging tot op heden het licht hebben gezien, en het getal van zeven en vijftig boekdoelen in-8o hebben bereikt.
Een vluchtige blik op die Maatschappij en hare werken zal wellicht onzen lezeren niet onwelkom wezen.
De Maatschappij der Vlaamsche Bibliophilen bestond in den beginne uit acht en twintig leden. In 1845 werd dit getal op zes en dertig gebracht. De leden ontvangen een prachtexemplaar, op groot papier gedrukt, van de boeken, die door de vereeniging worden uitgegeven, terwijl daarenboven een dergelijk exemplaar aan de bibliotheek der Hoogeschool van Gent en een aan 's Rijks boekerij te Brussel wordt geschonken. Men besloot in 1839 honderd gewone exemplaren der uitgaven in den handel te brengen; sedert 1871 werden er tweehonderd getrokken, die te koop worden gesteld. 

{==56==} {>>pagina-aanduiding<<}
In 1870 werd het plan aangenomen, eenige zeldzaam geworden werken der xv, xvi en xviie eeuwen, in 12o formaat te herdrukken, en van die werken driehonderd exemplaren op te leggen. Al deze uitgaven zijn voor het publiek verkrijgbaar. Doch behalve het voorrecht der leden op een exemplaar op zwaar papier van al de werken der Maatschappij, wordt er voor hen en de bibliotheken van Gent en Brussel van tijd tot tijd een uiterst zeldzaam boek herdrukt, dat niet in den handel wordt gebracht. Wij komen later terug op het artikel van de Wet der Bibliophilen, hetwelk de uitgave van zekere voor de leden alleen bestemde werken voorschrijft, en daarom wel eens werd gelaakt.
Toen de Vlaamsche Bibliophilen in 1839 hunne werkzaamheden aanvingen, was de inventaris onzer middelnederlandsche schatten reeds gemaakt. Dr H. Hoffmann van Fallersleben, de dezer dagen overleden uitmuntende Hoogduitsche dichter en philoloog, die zich jegens onze Middelnederlandsche letterkunde zoo verdienstelijk heeft gemaakt, gaf in 1830 in het eerste deel der Horae Belgicae 1 eene opsomming van al hetgeen er in dien tijd bekend was, en F.J. Mone, vóór de omwenteling hoogleeraar aan de Universiteit te Leuven, bezocht in 1828 en 1829 de openbare en bijzondere boekverzamelingen in Vlaanderen en het noorden van Frankrijk, in Antwerpen en Limburg, en werkte gedurende den winter van 1830-1831 in de Burgondische Bibliotheek te Brussel. Hij keerde, nadat hij in 1831 het hooger onderwijs in België had verlaten, nogmaals naar ons land en het noorden van Frankrijk terug, om er zijne opzoeking op het veld der 

{==57==} {>>pagina-aanduiding<<}
Middelnederlandsche letteren voor te zetten. In 1838 verscheen zijn Uebersicht 1 der niederländschen Volksliteratur älterer Zeit, waaruit de Nederlandsche geleerden konden opmaken, welke uitgestrektheid lands op letterkundig gebied er in de Dietsche streken nog braak lag.
De Maatschappij der Vlaamsche Bibliophilen stelde zich dadelijk aan het werk. Zij koos tot voorzitter den heer Fr. Vergauwen, den gelukkigen en zoo hulpvaardigen bezitter der schoonste verzameling van Nederlandsche incunabelen, welke heden nog aan haar hoofd staat, en voor secretaris Mr Ph. Blommaert, die van dit oogenblik tot aan zijnen dood (1871) als de ziel der vereeniging moet worden beschouwd.
De werken der Vlaamsche Bibliophilen bestaan uit reeksen. De eerste reeks bevat slechts vier werken. Twee van die werken zijn van louter historischen aard: het Dagverhael van den oproer te Antwerpen in 1659, uitgegeven door Prof. C.P. Serrure, en de Kronijk van Vlaenderen van 580 tot 1467, uitgegeven door hetzelfde lid en Mr Ph. Blommaert. Beide werken zijn zeer belangrijk: het eerste leert ons, welke geringe oorzaken vroeger dikwijls aanleiding gaven tot bloedige onlusten in onze groote steden, en in het tweede wordt onder andere een deel van de geschiedenis onzes lands behandeld, dat door de Fransche kroniekschrijvers, die steeds de partij onzer Graven kozen, gewoonlijk in een valsch daglicht wordt geplaatst. Van de twee andere werken, mede tot de eerste serie behoorende, zijn wij insgelijks de uitgave aan Mr Ph. Blommaert verschuldigd. Het Beclach van Joncheer Jan van Hembyse is eene satire in verzen, waarin op eene bitsige wijze de spot wordt gedreven met den zonderlingen man, 

{==58==} {>>pagina-aanduiding<<}
die gedurende driejaren, van 1577 tot 1579, aan het hoofd van Gent stond, en van wien de Deinzenaar Baudartius zegt: ‘Olden Barneveld was een tweede Hembyse.’ Het leven van Sint Amand, door Gilles de Wevel van Brugge, gedicht, dat dagteekent van de XIVe eeuw, heeft niet alleenlijk veel literarische waarde, maar bezit van het historisch standpunt beschouwd, insgelijks groote verdiensten. Het geeft ons over een zeer merkwaardig tijdvak uit de jaarboeken van Vlaanderen, toen de Apostel der Nederlanden, - gelijk Sint Amand te rechte door de Bollandisten wordt genoemd, - den godsdienst van Wuodan en Donar trachtte uit te roeien, eene menigte bijzonderheden, welke bij geenen enkelen geschiedschrijver worden vermeld.

De tweede reeks van de uitgaven der Vlaamsche Bibliophilen bevat vijftien werken, welke wij insgelijks in historische en literarische zullen verdeelen.
Door den onvermoeibaren Secretaris der Maatschappij, Mr Ph. Blommaert, werden uitgegeven het beleg van Gent ten jare 965 door Gilles de Vooght, het Leven van Philippus den Staute, hertoch van Borgoniën ende van Margareta van Male, gravinne van Vlaenderen, en het Leven van Joannes den Onbevreesden, hertoch van Borgoniën, graef van Vlaenderen. Beide deze laatste werken werden geschreven door den predikheer Bernard De Jonghe, wiens belangrijke Gendsche geschiedenissen ofte Kronijcke van de beroerten ende Kettery binnen ende omtrent de stad van Gend (1566-1585) verscheidene malen werden herdrukt. Voor al wie zich een juist denkbeeld wil maken van de vroegere instellingen on zes lands, hebben de Gewoonten, vryheden en privilegen der stad Sint-Truyen, waarvan de uitgave mede door Mr Ph. Blommaert werd verzorgd, en Dit sijn

{==59==} {>>pagina-aanduiding<<}
de coren van der stad Antwerpen, eene zeer groote waarde.
Dr D.J. Vander Meersch, die vóór de omwenteling van 1830 zijne krachten in de wedstrijden, door de Rederijkkamers geopend, had beproefd, volgde het voorbeeld van J.F. Willems: hij zeide der dichtkunst vaarwel, en leide zich op de geschiedenis des vaderlands en der Nederlandsche literatuur toe. In de werken der Vlaamsche Bibliophilen verscheen van hem het Verhael der reformatie van de abdij van Maegdendale binnen de stad Audenaerde 1468, waardoor het ons gegeven is een blik te werpen in de kleine kuiperijen der Middeleeuwsche vrouwenkloosters. Meer dan eens had de wereldlijke zoowel als de geestelijke overheid veel moeite, om in die gestichten de goede orde te handhaven.
Men weet, dat Mr J. de Saint-Genois zich met voorliefde heeft bezig gehouden met de lotgevallen van reizigers, die tot ons land behooren, en de vrucht zijner opzoekingen in een werk heeft neergelegd, dat van de Bibliothèque nationale deel maakt. In het Journal ofte dagregister van onze reyze naer de keyzerlyke stadt van Weenen ten jare 1716, beschrijft de licenciaat in de godsgeleerdheid Johannes Verslype, omstandig de reize, door de afgevaardigden der Staten van Vlaanderen ondernomen, ten einde den Keizer hunne bezwaren voor oogen te leggen, tegen zekere artikelen van het Tractaat der Barrière, die aan de Hollandsche bezetting in eenige Vlaamsche steden, volgens het gevoelen der Staten, te veel vrijheid van godsdienst verleenden.
Onder de werken, die over het tijdvak der beroerten in de tweede helft der xvie eeuw veel licht verspreiden, behoort het Verslag van 't Magistraet van Gent nopens de godsdienstige beroerten aldaer. Dit verslag, uitgegeven door Ph. Kervijn van Volkaersbeke, werd aan de Regeering 

{==60==} {>>pagina-aanduiding<<}
van Brussel gezonden, en bevat een omstandig tafereel van alles wat er van den 30 Juni 1566 tot den 30 April 1567 in de hoofstad van het graafschap Vlaanderen is voorgevallen.
Het voornaamste geschiedkundig werk, dat van de tweede reeks deel maakt, is het Memorieboek der stad Gendt van 't jaar 1301 tot 1793, naar verscheiden handschriften uitgegeven en aangevuld naar authentieke bescheiden door Mr Pol. Van der Meersch, destijds archivaris der provincie Oost-Vlaanderen. Dit werk bevat in vier groote boekdeelen de merkwaardigste feiten gedurende vijf eeuwen in Gent en de omstreken gebeurd.
De tweede reeks van de uitgaven der Vlaamsche Bibliophilen is zeer rijk aan letterkundige werken. Een didactisch dichtstuk der xive eeuw Der vrouwen heimelijcheit, bewerkt naar de Secreta mulierum van Albertus Magnus, handelt over de vroedkunde, maar bevat daarenboven de in de middeleeuwen algemeen verspreide begrippen nopens den invloed van den blik van oude en onvruchtbare vrouwen, van de planeten, van de teekenen des dierenriems en van de maan. Der vrouwen heimelijcheit werd door Mr Ph. Blommaert uitgegeven, evenals de Grimbergsche Oorlog, een epos uit de xive eeuw van eenen tot heden onbekenden dichter. De Koninklijke Commissie van Geschiedenis had eerst gedacht, aan dit uitstekend gewrocht eene plaats in hare verzameling te vergunnen nevens de kronieken van Jan van Helu en Jan van Boondale. Te goeder uur kreeg men echter de overtuiging, dat men hier niet te doen had met een geschiedkundig werk, maar wel met een waarachtig heldendicht, waarvan de handeling alleenlijk op historischen grond berust. In dit epos, dat bijna dertien duizend verzen telt, wordt ons op voortreffelijke wijze de krijg 

{==61==} {>>pagina-aanduiding<<}
van den hertog van Brabant tegen den heer van Grimberge gemaaid. Bilderdijk, die eene copie bezat van een oorspronkelijk handschrift, dat verloren is gegaan, noemt dit gedicht de ilias van de geweldige oorlogen, welke tusschen de Berthouds tegen de drie Godfrieds van Brabant hebben gewoed, en onder Godfried in de wieg met den ondergang van het moedige geslacht der Berthouds eindigden.
Aan Mr Ph. Blommaert zijn wij mede de Politieke balladen, refereinen, liederen en spotgedichten der xvie eeuw verschuldigd. In dezen bundel van zeer hooge literarische en historische waarde, treft men allerlei gedichten aan, die overvloeien van vinnige geestigheid. Zij werden door eenen spaanschgezinden Gentenaar van 1577 tot 1584 vervaardigd. Leeren wij in het Geuzenliedboek de gevoelens en daden kennen van die kloeke Nederlanders, die have en bloed veil hadden ter verkrijging van de onafhankelijkheid des vaderlands en van de vrijheid des gewetens, uit de Politieke balladen, refereinen, liederen en spotgedichten spreekt met niet minder kracht en talent de reactie, die, na het verdrag in 1579 gesloten, weldra in vele streken van het Zuiden het hoofd opstak en de zegepraal van Alexander Farnese mogelijk maakte. Deze verzameling Politieke balladen, refereinen, liederen en spotgedichten, een tegenhanger van het Geuzenliedboek, verdient eene plaats naast de werken van het Antwerpsch kwezeltje Anna Bijns.
J. Ketele leverde eene zeer merkwaardige bijdrage tot de geschiedenis van het Middelnederlansch tooneel Het spel van de vijf vroede ende van de vijf dwaze maegden, die van den eenen kant de allegorische namen van Vreese, Hope, Caritate, Gheloove en Ootmoedigheit, en van den anderen kant die van Tijtverlies, Roekeloose Hoverdie, 

{==62==} {>>pagina-aanduiding<<}

Ydel Glorie en Zotte Gollacie dragen, terwijl zijn Oudenaardsche stadgenoot Dr D.J. Vander Meersch, dien wij reeds voor de geschiedenis hebben werkzaam gezien, de uitgave op zich nam van eene vertaling in Dietsche verzen der Disticha moralia, welke aan Dionysius Cato worden toegeschreven, en zeer lang in de Nederlanden als schoolboek werden gebruikt. De Boec van Catone werd, volgens Dr D.J. Vander Meersch, gedrukt naar een handschrift der xiiie eeuw, welk laatste ons echter als zeer twijfelachtig voorkomt.
Onder den titel Oudvlaemsche liederen en gedichten der xive en xve eeuwen werd een heele codex afgedrukt. Men treft er een groot getal Hoogduitsch gekleurde liederen met hunne zangwijzen in aan, welke laatste veel belang voor de geschiedenis der muziek opleveren, behalve godsdienstige en allegorische gedichten. Niet alles wat in den bundel voorkomt is van denzelfden dichter: stellig zijn de vaak wulpsche liederen van eene andere hand dan de gebeden en zinnebeelden, waarvan er eenige den naam van den Bruggeling Jan Van Hulst dragen. In dien codex komt het Kerelslied voor, dat sedert de verschijning der geschiedenis van Vlaanderen van Kervijn van Lettenhove, en vooral sedert den roman de Kerels van Hendrik Conscience zooveel vermaardheid heeft verkregen.

De derde reeks moet onder geen opzicht voor de twee eerste onderdoen. Werd het sedert lang door iedereen betreurd, dat men vroeger uitsluitelijk de aandacht aan de Middelnederlandsche dichters wijdde, en de prozaschrijvers geheel ten onrechte verwaarloosde, Prof. J. David legde voor de Maatschappij der Vlaamsche Bibliophilen eene volledige uitgave ter pers der werken van den vader van 't Nederlandsche proza, den 

{==63==} {>>pagina-aanduiding<<}
prior der abdij van Groenendale bij Brussel, den zaligen Jan van Ruusbrouc, in 1293 uit Brabantsche ouders geboren. De schriften van den grooten Nederlandschen mysticus werden gedurende zijnen leeftijd en nog eeuwen daarna uitbundig geprezen. Van het Dietsch gingen zij in het Latijn en in het Neder- en Hoogduitsch over, terwijl in de zeventiende eeuw zijn Cieraet der gheestelijker Bruyloft, nog te Brussel werd gedrukt. De werken van den uitmuntenden prozaschrijver verschenen onder de titels: Dat boec van den gheesteleken tabernacule; Het boec van den twaelf dogheden; Die spieghel der ewigher salicheit; Van den kerstenen ghelove; Dat boec van VII trappen inden graet der gheesteleker minnen; Dat boec van seven sloten; Dat boec vanden rike der ghelieven; Dat boec vanden vier becoringhen; Dat boec vanden twaelf beghinen; Die chierheit der gheesteleker Brulocht; Dat hantvingherlijn oft vanden blickenden steene, en Dat boec der hoechster waerheit. Zij vormen zes deelen en zijn vergezeld van eene uitmuntende inleiding en van glossariën, die voor iedereen de studie van Jan Van Ruusbroec gemakkelijk maken. De uitgave van Prof. J. David mag als een model voor werken van dien aard worden beschouwd en is de schoonste perel aan de letterkroon van den Leuvenschen hoogleeraar.
Behalve nog de Gedichten van den Ieperling Claude De Clerck, uitgegeven door Prof. C.P. Serrure, behooren de overige werken, die de derde serie vormen, tot de geschiedenis. De beroerten der Nederlanden in de xvie eeuw krijgen, zooals men licht kan denken, nogmaals een aanzienlijk aandeel. Wij ontvingen de Lamentatie van Zegher van Male, behelsende wat datter aenmerckensweerdig gheschiet is ten tijde van de geuserie ende de beeltstormerie binnen ende omtrent de stadt van Brugghe (uitgegeven 

{==64==} {>>pagina-aanduiding<<}
door C. Carton), het Dagboec van Jan de Pottre, 1549-1602, (uitgegeven door Mr J. de St Genois), en de Nederlandsche Historie van Augustijn van Hermelghem (Eerneghem?) 1572-1583 en 1587-1591, (uitgegeven door F. Van de Putte). Voor de plaatselijke geschiedenis, die in de tweede reeks, onder andere, door het Memorieboek der stadt Gendt was vertegenwoordigd, kregen wij Het boeck van al tgene datter geschiedt is binnen Brugghe sichtent jaer 1477, 14 Februari tot 1491 (uitgegeven door C. Carton), en de Jaerboeken van het souvereine gilde der kolveniers, busschieters en kanonniers, gezegd Hoofdgilde van Sint-Antone te Gent (uitgegeven door F. Vander Haeghen), en De weerbare mannen van het land van Waes, terwijl voor de algemeene geschiedenis een werk verscheen, waarin een christen zendeling ons bezig houdt met hetgene er in Mexico en China van 1651 tot 1727 is voorgevallen. Het Leven van pater Petrus Thomas Van Hamme, missionnaris in Mexico en in China (uitgegeven door Prof. C.P. Serrure), was weinige dagen na zijne verschijning bijna geheel uitverkocht.
In 1864 vierde de Maatschappij der Vlaamsche Bibliophilen haar vijf en twintigjarig bestaan op eene wijze, die harer waardig mag worden genoemd. Een allerprachtigst plaatwerk in-folio, zijnde het fac-simile van eene verzameling teekeningen met erbij behoorenden verklaren den tekst uit de XVe eeuw, zag het licht: het draagt den titel van Tafereelen uit het leven van Jezus. De acht en dertig exemplaren voor de leden en de twee vroeger genoemde bevoorrechte bibliotheken bestemd, werden op perkament getrokken.
Het laatste deel der derde reeks is de Pratijcke criminele van Philips Wielant, voorzitter van den Raad van Vlaanderen en raadsheer bij den grooten Raad van Mechelen. 

{==65==} {>>pagina-aanduiding<<}
In eene voortreffelijke inleiding wordt door den uitgever Mr Aug. Orts bewezen, hoe het werk van den vermaarden Vlaamschen rechtsgeleerde der XVe eeuw, dat men zeer lang verloren had geloofd, door J. Damhoudere zonder vermelding van den naam des oorspronkelijken schrijver en bijna zonder verandering, in dezes Criminele practijcke werd opgenomen!

De vierde reeks werd begonnen met Die beroerlicke tijden in die Nederlanden en voornamelijck in Ghendt 1566-1568 door Marcus van Vaernewijck, uitgegeven door den bibliothecaris der Gentsche Hoogeschool, F. Vander Haeghen. Kende men Marcus van Vaernewijck tot heden slechts door zijne beuzelachtige Historie van Belgis eneenige min of meer gebrekkige rederijkersrijmen, het werk, dat door de Bibliophilen thans van dien schrijver wordt aan het licht gebracht, en dat uit vier boekdeelen zal bestaan, zal hem oneindig in de schatting der beoefenaars onzer geschiedenis doen stijgen. De twee reeds verschenen boekdeelen van Die beroerlicke tijden in die Nederlanden bevatten eenen schat van bijzonderheden van het hoogste belang voor de geschiedenis der drie genoemde woelige jaren. Marcus van Vaarnewijck heeft alles met eigen oogen gezien en van alles nauwkeurig en onpartijdig aanteekening gehouden. Wel behoorde hij tot de aan de Roomsche Kerk trouw gebleven Gentenaren; maar hij aarzelt geen oogenblik aan zijne staatkundige en godsdienstige tegenstanders recht te laten wedervaren. Wat de geschiedenis der Nederlandsche kunst betreft, Die beroerlicke tijden in die Nederlanden bieden ons menige bladzijde aan, die ons steeds de dweepzucht der woestelingen zal doen betreuren, die op eenen heilloozen dag de schoonste gewrochten onzer vroegere schilders en beeldhouwers heeft vernietigd.

{==66==} {>>pagina-aanduiding<<}

Volgens de Wet van de Maatschappij der Vlaamsche Bibliophilen moet er van tijd tot tijd een boek op acht en dertig exemplaren worden gedrukt, dat, niet in den handel gebracht, voor de leden alleen en de boekerijen van Gent en Brussel is bestemd. Tien boeken van dien aard zijn sinds de stichting der Gentsche vereeniging van de pers gekomen, allen op één na herdrukken van uiterst zeldzaam geworden werken, waarvan het getal exemplaren, dat zich voor schier allen tot twee of drie bepaalde, thans op die wijze met acht en dertig is vermeerderd geworden. Wij denken, dat men den gelukkigen bezitteren dier bibliographische zeldzaamheden dank moet weten, dat zij nog aan zes en dertig andere boekliefhebbers hunnen schat hebben willen mededeelen, en het publiek daarenboven in staat hebben gesteld insgelijks met dien schat in de bibliotheken van Gent en Brussel kennis te maken.
Van Dystorie van Saladine, een in strophen geschreven gedicht, dat ons

Van avonturen ende van victorien, 
Van minnen, van edele gheweerken, 


uit den tijd der kruistochten verhaalt, zijn slechts twee exemplaren tot ons gekomen, het eene vroeger in het bezit van Prof. C.P. Serrure, het andere berustende op de bibliotheek der stad Haarlem.
Die Historie vander goeder vrouwen Griseldis, die een spieghel is gheweest van patiëntiën is het tweede nummer van deze reeks. Wie kent er die hartroerende geschiedenis niet, al ware het maar uit den deerlijk gehavenden tekst der Vrouwenpeerle, die na eerst door de geestelijke overheid overzien en verbeterd te zijn geweest, zoolang als schoolboek in de Vlaamsche gewesten (in het Noorden van Frankrijk, zoowel als bij ons) als schoolboek werd gebruikt? Het exemplaar, dat door de Bibliophilen werd 

{==67==} {>>pagina-aanduiding<<}
herdrukt, is een incunabel, die deel maakt van de rijke verzameling van hunnen voorzitter Fr. Vergauwen. Een tweede exemplaar wordt in de bibliotheek der stad Haarlem bewaard.
Declaratie van der triumphe bewezen den hooghe gheboren prince van Spaengiën, Philips, des keizers Chaerles van Oostenrijc zone, binnen der stadt van Ghendt in Vlaender den xiij Julii, anno MDXLIX. luidt de titel van nummer drie, waarvan het eenig overgebleven exemplaar mede in het bezit is van den heer Fr. Vergauwen. De Declaratie werd gedicht en voor de eerste maal te Gent gedrukt in 1549 door Cornelis Manilius.
In 1577 was de toestand te Gent zeer hachelijk: de Pacificatie werd er niet langer in acht genomen. Men wendde zich tot Willem van Oranje, die te Antwerpen verbleef, opdat hij in Vlaanderens hoofdstad de rust zou komen herstellen. Hij deed er op den 29 December 1577 zijne intrede, vergezeld van zijnen broeder Jan van Nassau. Nummer vier is een herdruk van de zeer zeldzame Beschryvinghe van hetghene dat vertoocht wierdt ter incomste van d'excellentie des princen van Orangiën binnen der stede van Ghent, den XXIX Decembris 1577. Deze beschrijving, die met vrucht door de geschiedschrijvers van het Nederlandsch tooneel zal worden geraadpleegd, bevat tevens twee refereinen van Lucas d'Heere, den bekenden Gentschen dichter en schilder, die zich verschoont, dat hij niet naar waarde Oranjes lof kan ‘uytbrynghen met zijne lyre noch met zijn pinceel’, en daarom den wensch uitdrukt,

Dat Aldegonde dan in prose oft in schoon dicht, 
(Want hy kantt even wel) en in verscheyden tale, 
U wonderdaden groot, gheleerdelick verhale, 
Opdat God zy gheeerd, en de kercke ghesticht. 
En' dat Dousa voort ga, na zijn schuldighe plicht, 
En zyngh in zijn Latijn, als eenen nachtegale. 



{==68==} {>>pagina-aanduiding<<}

Onder letterkundig opzicht verdienen bovenal genoemd te worden Eene schoone historie van Mariken van Nimweghen, een zeer wonderlijcke ende waerachtige geschiedenisse, hoe sy meer dan seven jaren met den duyvel woonde ende verkeerde, uitgegeven door MrJ. De Saint-Genois, Van Homulus, eene schoene comedie, en 't Beghijnken van Parijs, beide uitgegegen door Prof. C.P. Serrure.
In Mariken van Nimweghen, een tooneelstuk, dat in het volksboek gedeeltelijk in proza werd omgewerkt, treedt een vrouwelijke Faust op, wier zonderlinge geschiedenis niet weinig overeenkomst heeft met die van den geleerde, welke door Göthe werd vereeuwigd. Er bleven van ons Mariken slechts drie exemplaren over, het eene in 't bezit van Prof. C.P. Serrure, een ander behoorende aan de bibliotheek in den Haag en een derde het eigendom van de boekerij der Gentsche Hoogeschool. In 1854 verscheen er van Mariken eene nieuwe critische uitgave, die wij aan Dr J. van Vloten verschuldigd zijn. Niet minder opgang maakte in de zestiende eeuw zoowel in Nederland als in Duitschland de moraliteit Homulus, door de Bibliophilen naar den Nijmeegschen druk van 1556 uitgegeven. Homulus werd door Petrus van Diest geschreven en later in het latijn door Ch. Ischyrius vertaald; in het Hoogduitsch verscheen Homulus bij J. van Gennep te Keulen.
In den Konst- en letterbode vpor het jaar 1853 had Dr J. van Vloten de aandacht getrokken op een ter koninklijke bibliotheek te 's-Gravenhage berustend exemplaar van 't Baghijnken van Parijs, een uitmuntend Middelnederlandsch gedicht handelende over eene volstandige geestelijke dochter,

Die Jesum hadde uutverkoren, 


en ondanks al de verlokkingen der wereld en de smeekingen harer moeder en verwanten haren goddelijken 

{==69==} {>>pagina-aanduiding<<}
bruidegom getrouw bleef. Prof. C.P. Serrure, die 't Baghijnken van Parijs, ter pers legde, was de bezitter van nog twee andere exemplaren, die alle drie tot verschillende uitgaven behooren.
De Spieghel der Jongers door Lambertus Goetman is een tegenhanger van die Wijse leeringe, die Catho zijnen sone leerde, gevoegd achter 't Baghijnken van Parijs, en werd vroeger reeds door Dr W.J. A Jonckbloet, alsmede door de Bibliophilen naar handschriften uitgegeven. Men gebruikte den Spieghel der Jongers in dien tijd als schoolboek: hij beleefde eene menigte van drukken; doch gelijk alle oude schoolboeken, komt het gedicht van Lambert Goetman zelden voor. De schrijvers, die over onze Middelnederlandsche dichters hebben gehandeld, spreken er van met veel lof: dat die lof niet overdreven is, daar kunnen wij ons thans, dank aan de nieuwe uitgave der Vlaamsche Bibliophilen, van overtuigen.
Het aardigste boekje van de reeks werken, die uitsluitelijk voor de leden zijn bestemd, is zeker het geestige Dyalogus of twisprake tusschen den wisen Coninck Salomon ende Marcolphus, hetwelk steeds overal de meeste populariteit heeft genoten, en zelfs nog vóór eenige jaren door Dr K. Simrock in nieuw Hoogduitsch werd overgebracht.
Het laatste nummer dezer reeks is een Keukenboek, door Mr C.A. Serrure naar een handschrift der xve eeuw uitgegeven. Ook in Duitschland zijn dergelijke werken, die niet zonder belang zijn voor de kennis van het leven onzer voorouderen, in het licht gekomen. Het oudste ons bekende boekje van dien aard is Ein buch von guter speise 1 uit de xive eeuw, dat deel maakt van de werken van het Literarische Verein te Stuttgart. Het Germaansche Mu-
{==70==} {>>pagina-aanduiding<<}
seum te Nurenberg bezit verschillende Kochbücher, doch van lateren tijd.

Dit overzicht van de al te weinig gekende werken der Vlaamsche Bibliophilen zal, wij zijn er van verzekerd, aan onze lezers hebben getoond, dat weinige letterkundige vereenigingen zich in zulke hooge mate jegens de Nederlandsche literatuur en de geschiedenis des vaderlands verdienstelijk hebben gemaakt. Vijf en dertig jaren zijn verloopen sedert het eerste boekdeel der Vlaamsche Bibliophilen is van de pers gekomen: de stichtende leden werden, op twee na, door den dood uit ons midden weggerukt; doch zij werden vervangen door andere niet min kundige en werkzame mannen, die hunne waardige, volijverige voorgangers tot voorbeeld hebben genomen. De ijver der Vlaamsche Bibliophilen zal niet verflauwen: op dit oogenblik wordt de uitgave van een tiental zeldzame classieken der xv, xvi en xviie eeuwen in 12o formaat bereid, die evenals de octavo-deelen met de grootste zorg door den wakkeren Gentschen opvolger van Diederik Martens, Joos Lambrechts en Plantijn, den heer H. Annoot, zullen worden gedrukt.

J.F.J. Heremans.






{==71==} {>>pagina-aanduiding<<}

De verdwaalden.

I.

Op het uiteinde van het dorp Weidelare stond een eenzaam oud huis met een torentje. Het was een soort van buitengoed, dat midden in eenen breeden wal scheen gebouwd te zijn. Vóór den eenigen ingang van het huis was eene steenen brug met eene poort, die des avonds gesloten werd. Een kleine boomgaard met wilde kromme fruitboomen lag vóór de woning en een groote hovenierstuin daarachter.
In dat oude gebouw woonde de oude hovenier Lope met zijne dochter. Het was in vroegere tijden door eene adellijke Spaansche familie bewoond geweest; maar dat was reeds lang geleden, vertelde men: de stam was uitgestorven. Na den dood van den baron en het baronesken werd het huis verkocht, en sedert was het in de familie des hoveniers gebleven. Ook het huisraad was hier en daar verspreid geworden, ja zelfs de portretten van den baron en het baronesken hadden hetzelfde lot ondergaan, en waren nu, men wist niet waar, versukkeld. In den omtrek zei men, dat zij daar nog spookten en dwaalden en hunnen weg zochten. De kleine Olive had dat reeds van in hare kindsheid hooren vertellen; want haar vader kon daarover in het lang en breed uitweiden: hij had dat van zijnen 

{==72==} {>>pagina-aanduiding<<}
grootvader vernomen, en hij toonde nog de haken aan den muur in de groote zaal, waaraan de portretten gehangen hadden.
Daarbinnen ademde alles geluk, stilte en vrede en zoete overeenkomst. Het huis was ruim, met hooge zalen, breede schouwmantels en gewelfde gangen. Men zei, dat het gansch onderkelderd was. De vloer scheen zonderling ingelegd met figuren in steen, en een draaitrap leidde naar boven op het torentje, waar eene kleine kamer was met vier vensters langs de vier winden.
Olive was bijna altijd te huis en had weinig omgang met andere meisjes; ook stond het gebouw zoo ver afgelegen en eenzaam. Zij was een weinig droomachtig en sprak niet veel: misschien was dit zoo haar aard; misschien dacht zij wat te veel aan het sterven harer broeders en zusters, die allen in den bloei des levens naar het graf gedragen werden, en droomde zij voor zich zelven eenen vroegtijdigen dood; misschien, en dit was nog wel het waarschijnlijkste, kwam hare stilheid voort van het groot gebouw, waar elke stap en ieder woord zoo luid weergalmden, van de spookvertellingen harer kindsheid, en hare gewoonte van steeds alleen te zijn met eenen bijgeloovigen ouden man. Zij hielp hem in den tuin de planten uittrekken, waarmede hij des zondags na de mis op de markt stond, of bestelde de klanten, die zelven kwamen. De hovenier Lope beminde zijne dochter innig: hij had slechts haar op de wereld. Hij kon haar soms met weeke oogen en vaderlijken glimlach op de knieën trekken en zeggen: ‘O mijne lieve Olive!’ en het meisje lachte toen om die liefderijke woordspeling.
Zij beminde de eenzaamheid en zat liefst des zondags aan de kleine kapel, die aan de voorpoort op een heuveltje stond, en waar men den zegen gaf als de processie voorbijkwam. Het was een klein gebouw met eene zware 

{==73==} {>>pagina-aanduiding<<}
ijzeren traliedeur, waarvan zij het sleuteltje had, en die slechts des zondags namiddags geopend werd voor de godvruchtige ziekelijke lieden, die er hunne stille klachten en gebeden tot God zonden, en troost en kracht zochten in het gebed. Het kapelleken was met schaliën gedekt, en het portaal was bijna zoo groot als de bidplaats zelve. Daar zat Olive op den buitendrempel, als er niemand meer was, de duisternis zich allengskens over de aarde uitbreidde en de hooge populierenkruinen suizelden. Zij blikte naar de wolken en zat te droomen, en wist zelve niet waaraan; maar zij bleef er nooit, als het gansch duister werd, en haastte zich de poort van den wal te sluiten; want zij vreesde de schim van het baronesken.
Lope las veel in oude kronieken en soms des avonds luid voor zijne dochter, terwijl zij voor eenen glazen bol, waardoor het licht op haar kantje scheen, aan het speldewerken was. Zij luisterde met gespannen aandacht, en wanneer haar vader het boek toegeslagen, en haar een kruisken gegeven had met de woorden ‘God zegene en beware u mijn kind!’ trok zij, nog gansch onder den indruk van hetgeen zij gehoord had, naar hare slaapkamer. Hare opgewekte verbeelding schiep haar allerlei spookgestalten voor den geest: zij zag om en verschrikte van de schaduw harer bedgordijnen, die zich volgens de vlam der kaars op den muur bewogen, en luisterde bang naar den schreeuw van den vluchtenden nachtuil. Soms scheen het haar, alsof zij gerucht in huis vernam, en zware stappen van den torentrap hoorde afkomen, en zoekend ommedwalen in de woning. Toen dekte zij zich tot over het hoofd, en dacht sidderend aan de beelden der Spaansche edellieden, die rondwaarden en zochten naar hunne plaats aan den muur. Zij wilde roepen: ‘Vader, vader hoort ge dat?’ maar zij dorst zich niet roeren, en sliep in met bange droomen.


{==74==} {>>pagina-aanduiding<<}

II.

Buiten het dorp Wilgem stond eene groote brouwerij, bewoond door den rijken brouwer baas Lambrecht met zijn huisgezin. Het was een groot hof met wijde wagensporen, tonnen en afgesprongen banden op den grond, eene verwaarloosde dorenhaag, op vele plaatsen onderbroken, rondom den omvang, en een groot, laag, bouwvallig huis, waarvan de vensterluiken open- en toesloegen in den wind. De brouwerij, gansch nieuw, stak af met hare roode steentjes tegen de ongekalkte, geschonden muren der woning. Baas Lambrecht zat bijna gansche dagen in de herbergen, kwam des avonds bedronken te huis, en bromde en keef toen gewoonlijk op zijne dienstboden en kinderen.
Men zei, dat zijn afkeer van zijn huis voortkwam uit de slordigheid zijner vrouw; dat hij uitging, omdat hij zijn vermaak in huis niet vond, en dit kon wel mogelijk zijn. Bazin Lambrecht was inderdaad eene slordige vrouw. Haar oudste broeder, die nog ongehuwd was, en bij haar inwoonde, en de brouwerij bestuurde, was beschaamd, als er lieden kwamen betalen, en zij hun eene pint bier bracht met den duim in het glas, dat dof en niet gewasschen scheen. Hij haalde bedroefd de schouders op: reeds zoo dikwijls had hij haar daarover berispt, nu sprak hij er niet meer op. Als men overtuigd is, dat men met zeggen niets wint, zwijgt men liever dan in twist te leven, en hij had zulk een vreedzaam, liefderijk gemoed! ‘Onkel Bouwen’ noemden hem de kinderen, en zoo heetten zijne zuster en zijn schoonbroeder hem ook.
Het was een rijke jonkman, ‘een suikeren onkel’, zooals baas Lambrecht en zijne vrouw hem lachend noemden. Hij was nu reeds in de veertig, en had zoolang uitgesteld 

{==75==} {>>pagina-aanduiding<<}
te trouwen, dat zijne zuster en haar echtgenoot er aan gewoon waren hunne kinderen als zijne toekomende erfgenamen aan te zien, en verwonderd zouden geweest zijn, hadde hij van een huwelijk moeten spreken. ‘Ook dacht hij daar niet aan,’ zeiden zij; ‘hij had de kinderen te lief.’
Hij had ze wel lief, inderdaad, de kinderen zijner zuster, al waren zij stout en slecht opgebracht, en al lieten zij hem nooit rust. Er waren vijf meisjes en een jongen, van welken hij peter was, allen met klein voorhoofd en steenroode kleur. Triphon heette de jongen, - een knaap van omtrent de zes jaar met eenen dwazen lach, stijve kaken en vooruitspringenden mond, - die gansche dagen met den grooten hond op het hof liep. Hij reed er op, trok aan zijnen staart, en stak zijne hand in den muil van het dier. Turk liet dat gebeuren. Triphon was zijn speelkameraad en geleek hem van manieren; ja het geschiedde soms, dat de vader, als hij des middags te huis kwam en slaperig en halfdronken aan tafel zat, zijn kind Turk en den hond Triphon noemde.
De grootste meisjes verrichtten niets, en stonden met verwarde haren en afhangend voorschoot aan het venster of speelden met moeders naaikussen, en scheurden de printjes uit haar kerkboek. De kleintjes schreiden gansche dagen en liepen met kletterende klompkens in de keuken en het schotelhuis achter hunne moeder; en toch waren het rijke lieden, en de brouwer was trotsch op zijne kinderen en op het fortuin, dat hij hun zou achterlaten.
In huis hing de meid groote ketels over het vuur voor het vee, of zat in den tocht der open deuren aardappelen te schillen. De bazin klaagde gestadig over al haar werk. Des middags vond men de kinderen nooit allen, toen men zich aan het maal zette. Bazin Lambrecht ging dan buiten zoeken of riep aan de achterdeur: ‘Emeransken!’ of 

{==76==} {>>pagina-aanduiding<<}
Mariatje!’ en toen kwam het een of het ander uit den moestuin of over den boomgaard met onrijp fruit in de hand en natte, bemodderde kleederen. Onkel Bouwen zag dat alles en dacht: in mijn huis zal het gansch anders zijn. - Maar volgens den brouwer en zijne vrouw moest hij nooit een eigen huis hebben.
Groote bruine hespen hingen aan de balken in de keuken en boven de deur aan den wand, twee oude portretten, halfverduisterd door den tijd, door rook en stof. Het was een man met spitsen baard en knevel, stijven kraag en zwarten vederhoed, en eene vrouw met vreemde kleederdracht en een stil ernstig gelaat, die van uit hare verdoofde lijst, al de wanorde en slordigheid in de woning scheen te betreuren en te misprijzen. Het was zonderling daar die twee verdwaalde beelden aan te treffen, die er zoo weinig te huis schenen te hooren! Boudewijn aanschouwde die gaarne: hij had die daar steeds gezien van in den tijd zijns grootvaders, en wist dat zij daar sinds lange jaren op dezelfde plaats hingen. Hij wendde gaarne zijne blikken af van den bemodderden vloer en de bestoven glazenkas om die te laten rusten op het ingetogen gelaat der vrouw, en dan zat hij te droomen aan het lot dier twee edellieden, dat duister in het verre verleden lag; het scheen hem schoon zoo samen door het leven te gaan, en nu begon het hem soms te spijten, dat hij de brouwerij aan zijne zuster overgelaten had. Hij dacht, dat het eene misdaad ware hen na hunnen dood te scheiden; maar daar was ook geene spraak van. Het was een geluk, dat de portretten zoo hoog aan den wand hingen, anders had Triphon die wel met den stok zijns vaders aan stukken geslagen.



{==77==} {>>pagina-aanduiding<<}

III.

Het was Juni. Overal golfde het koren in den zoelen wind, en bloeide met geurigen walm. De jonge eendjes zwommen snel en behendig op den wal van het hoveniershuis, en Olive staarde hen na en schepte behagen in het zien hunner vlugge bewegingen, als zij op de steenen brug gereed stond om uit te gaan en naar haren vader wachtte. Lope, de oude hovenier, verscheen met grooten zwarten hoed en ouderwetschen frak aan: het was een bleek man met sneeuwwitte haren, en wanneer hij zijnen zwarten frak droeg, geleek hij aan de doodvanen met hunne zilveren franjen, dacht Olive; - maar zij had ook zulke zonderlinge gedachten!
Lope ging met zijne dochter den steenweg op; hij ging zijnen broeder bezoeken, dien hij sinds vele jaren niet meer gezien had, en die, drie uren vandaar, tot Wilgem woonde. Olive was er slechts eenmaal geweest, en had niets onthouden van den weg, dan dat zij langs een sparrenbosch moesten gaan: de nietigste bijzonderheden maken soms indruk op een kinderlijk gemoed.
Zij gingen - en gingen. - ‘Vader,’ sprak het meisje, en wees naar de wolken, ‘zie eens hoe donker: mij dunkt, dat het zal donderen.’
Het onweer kwam ras op: een hevige wind schudde de boomen en joeg het stof in de verte over den weg; groote druppelen vielen reeds hier en daar. Zij gingen met verhaasten stap. Zij hadden er niet aangedacht hun regenscherm mede te nemen, hoewel buitenlieden dat zelden nalaten. Op den hoek der baan, waar de weg zich in twee verdeelt en naar eene groote boerderij geleidt, stond een eiketronkje, groen en dichtbebladerd. Daar vluchtte 

{==78==} {>>pagina-aanduiding<<}
Olive onder. Baas Lambrecht keerde juist op dit oogenblik halfdronken van zijne herberg terug.
- Brave lieden, waar loopt gij heen? - riep hij, - komt, komt met mij mede naar mijn huis!
De donder grolde vervaarlijk in de verte; het regende al meer en meer. De hovenier en zijne dochter volgden dankbaar en haastig den brouwer, die hun zoo broederlijk eene schuilplaats aanbood; en het was goed, dat zij zulks gedaan hadden; want nauwelijks waren zij binnen, of het begon te gieten daarbuiten, te donderen en te weerlichten zonder verpoozen, en Olive, die schuw en schuinsch door het venster blikte, zag hoe het water schuimde op al de plassen van het hof. Het was een vreeselijk gerucht in het huis des brouwers: de bazin wierp luide schreeuwen uit bij elken donderslag; de meid sproeide gewijd water; de kleine meisjes schreiden en Triphon huilde. Een groot weerlicht, snel daarop een slag dat het huis daverde en scheen in te storten... ‘Hij is ergens gevallen!’ sprak baas Lambrecht, en het onweder trok af.
Boude wijn kwam uit de brouwerij en de knechten uit de stallen. De tafel stond gedekt met een blauw gedamd tafellaken, waaraan vischgraten van vroegere maaltijden gedroogd waren, met tinnen teljoren, en kromme stalen vorken.
- Aan tafel! - zei de brouwer.
Lope en zijne dochter bedankten hem voor hunne schuilplaats gedurende het onweder, en wilden vertrekken. De drank stemt niet zelden tot genegenheid: baas Lambrecht wilde hen nu volstrekt niet laten weggaan.
- Zonder nieuwsgierig te zijn, vanwaar komt gij? - vroeg hij.
- Van Weidelare, - zei de hovenier, - en wij gaan naar Wilgem.
- Wel, wel, wat zijt gij van uwen weg verdwaald! 

{==79==} {>>pagina-aanduiding<<}
Gij zijt hier nog verre van het dorp. Gij ziet er treffelijke íieden uit... weet ge wel, dat ge mijne vrienden zijt, zei de dronken man bewogen. - Komaan, geene complimenten. Zet u bij.
De bazin haalde nog twee teljoren, vaagde die eens af met den hoek van haar blauw voorschoot, en begon hen nu op hare beurt uit te noodigen.
Het is een van de zoetste gevoelens genegenheid aan te treffen, daar waar men het niet verwacht en er geen recht op schijnt te hebben. Olive en haar vader namen, ontroerd over zooveel vriendelijkheid, plaats aan tafel nevens de huisgenooten, en bemerkten niet, dat de spijzen aangebrand of te zout waren. De hovenier vroeg, of het niet mogelijk ware hem eene ton bier te leveren, en vertelde, wie hij was en waar hij woonde. Baas Lambrecht scheen er gevleid over, en antwoordde, dat hij zich daarop mocht betrouwen, dat de Lambrechts verder bier leverden dan iemand wist. De bazin schonk koffie op, Triphon wierp zijn glas om en legde zich achter over op zijnen stoel om de beide vreemdelingen aan te staren.
- Ik zie, waarnaar gij kijkt, - sprak Boudewijn tot Olive; want hij bemerkte, dat zij het oog niet afwendde van de twee beeltenissen boven de deur. - Zij zijn zonderling en men zegt, dat zij oud zijn; niet waar, Zina, zij komen nog van ons oud-grootvader. Ik heb altijd hooren vertellen, dat hij die van Weidelare medegebracht heeft, wanneer hij hier is komen wonen.
- Ja, men zegt, dat het een Spaansch edelman met zijne vrouw verbeeldt, - sprak zij, - maar ik bekreun mij daar niet over.
Alzoo een Spaansch edelman en van Weidelare! Dat was dus het baronesken, waar Olive zoo dikwijls aan dacht, en dat in hare woning spookte!

{==80==} {>>pagina-aanduiding<<}

Thans verhaalde de hovenier ook hetgeen hij wist, en dat hij waarschijnlijk op het buitenhuis van die edellieden woonde.
Olive kon den blik van die beeltenissen niet afwenden, en Boudewijn blikte naar Olive met haar groot, goed, opgeslagen oog.
De brouwer werd meer en meer gespraakzaam. Hij wilde hen eens gaan bezoeken, zei hij; maar de bazin schudde het hoofd achter zijnen rug - hij ging nergens dan in de herbergen, - en beloofde, dat zij zelf daar eens gaan zou, van dezen zomer nog om het geld van haar bier te ontvangen, hoewel dat het daar niet op aankwam, voegde zij er bij.
- En zult gij ook medekomen? - vroeg Olive aan de kleine meisjes, - en gij ook? - aan Triphon. Deze zweeg en lachte dom.
- Ja, ja, allen! - zei de ontroerde brouwer, en zich alweder vergissende, - en gij ook, niet waar, Turk?
En nu moesten zij vertrekken. Boudewijn greep zijnen stok, en zei, dat hij medeging om hen op den weg te zetten. De brouwer drukte gestadig de hand van den hovenier, en de bazin beloofde nogmaals aan het meisje, dat zij voorzeker komen zou met hare kinderen.
Het onweder had uitgewoed: alleen de boomen druppelden nog en de grond was week. De weg liep eerst langs kanten en voetpaden en eindelijk door een eikenboschje. In het loover zat een koninksken te zingen. Boudewijn ging vooraan, en hield de natte takken tegen voor het meisje, dat hem volgde. Aan het uiteinde van het kreupelhout bleef hij staan, stak den knoestigen stok in de aarde en zei: ‘hier scheiden wij!’ De weg had kort geschenen aan Olive. De hovenier luisterde naar de aanduidingen van zijnen geleider, die nu de muts afgenomen 

{==81==} {>>pagina-aanduiding<<}
had, en hem in de verte den toren van Wilgem wees. Het gelaat van Boudewijn was bruin gebrand van de zon en stak af op zijn hoog, effen, wit voorhoofd. Lope zag hem aan: ‘Gij zijt goed, gij zijt al te goed, en - gij gelijkt een weinig aan mijnen oudsten zoon zaliger,’ voegde hij er bewogen bij, door eene verre gelijkenis getroffen.
En Boudewijn keerde alleen en droomend terug door het groene boschje.


IV.

Het was herfst geworden, het was zondagnamiddag: een schoone, heldere, gulden zondag, zooals er in den herfst alleen zijn. Lope las beneden zijne kroniek in het groot, stil huis, en Olive zat boven op het torenkamertje met de sidderende ruitjes: vandaar blikte zij door het open raam naar de velden, die zij verre en wijd zien kon. In dat kamertje aan het venster hadden hare zieke zusters en broeders elk op hunne beurt gezeten, en dat plekje minde zij. Haar vader zegde, dat zij er immer treurig afkwam, en daar die zwaarmoedige gedachten opdeed, welke hem soms verontrustten; maar zij zat er gaarne. De hovenier had niet gewild, dat er iets aan dat kamertje veranderd wierd, en het bed stond gedekt, alsof men er iemand verwachtte: ‘Daar zal ik gaan sterven,’ had Lope gezegd.
Het meisje dacht nu echter aan gansch iets anders, en volgde aandachtig met het oog een wit karreken, dat nader en nader langs den stoppelakker kwam, en eindelijk het hof opreed. Zij sprong beneden langs den draaitrap 

{==82==} {>>pagina-aanduiding<<}
en riep haren vader; want zij had Boudewijn en bazin Lambrecht herkend.
Dat was eene onverwachtte vreugde!
Bazin Lambrecht was nu gekleed als eene rijke boerenjuffer met veel bloemen op de muts, en een zwart zijden kleed, waaruit een witte rok hing; de kinderen met blauwe en roode bloemen op groene zijden hoeden, en met zware stoffen kleederen, die bijna sleepten. De hovenier hielp Boudewijn uitspannen, en leidde het paard in den stal op het voorhof. Triphon sloeg met stokken in de fruitboomen, wanneer men over den boomgaard naar het huis toe ging; maar Lope was er zelfs niet over verstoord: het was hem genoeg ‘die goede lieden’, zooals hij hen noemde, eens weder te kunnen onthalen. Olive bloosde van genoegen, en zette alles wat zij in huis had op tafel. Zij haalde printjes en beeldekens uit hare kindsheid voor de kleine meisjes. De hovenier gaf aan Triphon het ouderwetsch gebroken zandlooperken, dat op het schouwbord stond; en daarna moesten zij het huis eens zien, en ‘op het torentje gaan’, vroegen de kinderen.
- Zie, - sprak Olive tot Boudewijn, toen zij uit de zaal gingen, en wees op de twee groote haken aan den wand, - zie, daar hebben de portretten van den baron en het baronesken gehangen!
De hovenier wist niet meer wat uithalen voor de kinderen, en liet hun nu zijne bloemen in den tuin afplukken. Onkel Bouwen scheen er behagen in te scheppen eenige stappen met Olive achter te blijven, en een onverschillig woord alleen met haar te wisselen. Men sprak van wedergaan en terugkomen, en scheidde als oude, trouwe vrienden.



{==83==} {>>pagina-aanduiding<<}

V.

Bazin Lambrecht verstond zich aan Boudewijn niet meer, zegde zij aan haren man, als het gelukte, dat deze eens nuchter was; vroeger ging hij weinig uit 's zondags, nu was hij gansche namiddagen van huis, kwam laat in en was zoo verstrooid, dat hij soms niet begreep, wat zij hem vroeg! Eerst dacht zij, dat hij de kalanten ook eens ging bezoeken; maar als zij aan de herbergheden, die naar de brouwerij kwamen, vroeg of hij bij hen niet geweest was, hadden zij hem nooit gezien.
Waar mocht hij zoo altijd zitten!... Ja waar zou hij gezeten hebben!
Op eenen zondag tegen den avond kwam hij te huis, vroeger dan naar gewoonte. Baas Lambrecht was juist bij uitzondering daar. Onkel Bouwen sprak ernstig en stil.
- Broeder en zuster, ik ga trouwen.
Hij trouwen!... Ware een steen op hun hoofd gevallen, het zou hen niet meer verschrikt hebben. Trouwen! en het erfdeel hunner kinderen?....
- Ik ga trouwen, - sprak hij weder, - met Olive, de dochter van den hovenier, - en hij meende, dat zij dan tevreden zouden zijn; want steeds prezen zij het meisje.
- Trouwen! - herhaalde baas Lambrecht verslagen, - gij meent het zeker niet!
Ja wel, hij meende het ernstig.
- Hebt gij nu geene genegenheid voor ons meer? - weende zijne zuster, en dacht hem hierdoor te bewegen.
Ja wel, hij had genegenheid voor hen; maar hij ging toch trouwen.
- En onze arme kinderen? en Triphon? - hernam zij schreiend.

{==84==} {>>pagina-aanduiding<<}

- Triphon mag medegaan, als gij wilt, - sprak onkel Bouwen, - hij zal behandeld worden als mijn eigen kind.
- Wat, medegaan? - schreeuwde de brouwer en sloeg met de vuist op de tafel. - Wat, medegaan? denkt gij dan, dat ik mijne kinderen niet liever zie! Hoor, broeder! - hernam hij op eens bedaarder maar trotsch, - gij meent het zeker niet: gij zoudt toch zoo onder uwen stand niet willen gaan, en ons die schande aandoen?
- Indien het arbeiden in de brouwerij u verveelt, - sprak zijne zuster vleiend, - kunt gij hier in de kamer wonen; gij zult er zulk schoon, gerust leven hebben, onkel Bouwen!
Maar hij wilde van dat schoon, gerust leven niet hooren. Hij wilde trouwen en ging trouwen, herhaalde hij nogmaals. Er was niets aan te doen.
- Wij zullen goede vrienden blijven, - sprak hij.
- Wij zullen geene vrienden blijven, - riep de brouwer vertoornd, - al wat Lambrecht heet is rijk en wil met geen arm volk te doen hebben.
Boudewijn hield zich in: ‘Zuster,’ sprak hij, ‘wij zijn gedeelig in het huisraad, gij moogt alles behouden: ik vraag u niets... niets dan de portretten van den baron en het baronesken.
- En wat meent gij dan? - riep de brouwer met een gloeiend aangezicht, - dat een Lambrecht iets van u als eene aalmoes zou willen? Alles zal geprezen worden, en die oude schelmen ook, - voegde hij er in zijne woede bij, niet meer wetend op wie uitvallen - of liever gij kunt er een van medenemen en ons het ander laten, gij moogt kiezen.
- Neen, - sprak Boudewijn, - zij kunnen niet gescheiden worden: gij moogt die beiden behouden.
- En als ik u zeg, dat ik niet wil, - bulderde de brou-
{==85==} {>>pagina-aanduiding<<}
wer; - ik zal u het een of het ander achterna werpen op de straat of in den waterput, waar het vliegen wil, - voegde hij er bij en deed eene hevige beweging met den voet.
- Welaan dan, - sprak Boudewijn, - ik zal het baronesken medenemen, en ging de deur uit.
- Gij moest dat vreemd volk hier juist binnenbrengen! - spotte de bazin bitsig.
- En gij moest hen gaan bezoeken! - riep baas Lambrecht toornig uit.

Boudewijn is sedert jaren getrouwd. Hij woont bij den hovenier op het buitengoedje en slijt er vreedzame dagen. Hij is weder vriend geworden met zijnen schoonbroeder en zijne zuster, en gaat ieder jaar met Olive naar de kermis van Wilgem. - Maar het beeld van den edelman hangt nog alleen in de berookte keuken der brouwerij, en dat van het baronesken in de hooge, heldere zaal van het hoveniershuis. Daar blikt het ernstig en als verlaten op de spelende kinderen en wacht tot eens, - wie weet wanneer? - het portret van den edelman zijne plaats nevens het hare aan den wachtenden haak inneme.

Virginie Loveling.







{==86==} {>>pagina-aanduiding<<}

Mr Anton Bergmann.

Toen wij het prospectus van het Nederlandsch Museum uitgaven, en den gevierden naam van Mr Anton Bergmann aan het hoofd stelden van de lijst der letterkundigen, die ons reeds hunne medewerking hadden beloofd, waren wij verre van te denken, dat wij in de eerste aflevering van het nieuwe tijdschrift, waarvan hij een der stichters was, den dood van onzen geliefden letterbroeder zouden hebben moeten melden.
En nochtans, de schrijver van de doorwrochte Geschiedenis van Lier, van de geestige Rijnlandsche Novellen, van de schetsen en beelden, onder den titel Ernest Staas dezer dagen verschenen, en die uitmunten door den fijnsten humour en boeien door frischheid en gemoedelijkheid, onze Tony is voor altijd aan de vaderlandsche letterkunde en aan onze genegenheid ontrukt!...
Met de innigste smart brengen wij hem hier onze laatste hulde!

Mr Anton Bergmann overleed op woensdag 21 Januari laatstleden ten half zes uren des avonds te Lier, zijne geboortestad, na eene ziekte van twee maanden, die in den beginne van geenen kwaden aard scheen te wezen, maar allengskens een onrustbarend karakter aannam. Hij mocht slechts den ouderdom van acht en dertig jaar bereiken!

{==87==} {>>pagina-aanduiding<<}

Hij deed zijne humaniora aan het Athenaeum te Gent, en legde zich daarna aan de Hoogeschool dezer stad op de studie der rechten toe. Gedurende eenigen tijd volgde hij later de lessen der Universiteit te Brussel.
Tijdens zijn verblijf te Gent sloot hij zich met geestdrift aan bij de stichters van het Taalminnend Studentengenootschap ‘'t Zal wel gaan,’ waarvan hij een der ijverigste leden werd. Zijne eerste letterproeven werden opgenomen in het Jaarboeksken voor 1854, de Gentsche Studentenalmanakken en de Academische mengelingen Noord en Zuid, en maakten te recht zeer veel opgang bij zijne studiemakkers.
Hij vestigde zich in 1858 als advocaat te Lier, en trad er in den echt met Mejuf. Eliza Van Acker. Te midden van de bezigheden eener drukke practijk vergat hij geenszins de beoefening der vaderlandsche letteren en geschiedenis. Wij bezitten van Mr Anton Bergmann, behalve de reeds boven genoemde uitmuntende werken, een historisch strijdschrift: Philips van Marnix van Ste.-Aldegonde. Plundering der hoofdkerk van Lier. Een geschiedkundig punt toegelicht, eenige artikels in tijdschriften, en verder drie novellen, die verschenen in het Nederduitsch letterkundig jaarboekje, uitgegeven door F. Rens: Brigitta, Op St.-Niklaasdag en Marietta la Bella, welke laatste, eene Venetiaansche humoreske, hij gedurende de slepende ziekte vervaardigde, waaraan hij zoo ontijdig overleed.
Trouw bezoeker der Nederlandsche taalcongressen, onderscheidde hij zich steeds in die vergaderingen van letterkundigen uit Noord en Zuid door zijnen practischen zin en fijnen levendigen geest. Hij streed in de eerste rangen der liberale Flaminganten, en stond in zijne vaderstad aan het hoofd van de verschillende instellingen, die de ver-
{==88==} {>>pagina-aanduiding<<}
spreiding en verdediging der liberale en Vlaamsche grondbeginselen en de beschaving van het volk door de moedertaal ten doel hebben. Hij stichtte er het weekblad de Lierenaar, waarin hij met een buitengewoon talent den vijanden van de verlichting des Vlaamschen volks, den Ultramontanen zoowel als den Franschgezinden, duchtige slagen toebracht.

Op zaterdag 24 Januari, werden de stoffelijke overblijfsels des braven en verdienstelijken mans, van wien de Nederlandsche letterkunde nog zooveel voortreffelijks mocht verwachten, te midden van eenen ongewonen toeloop van vrienden en vereerders zijns uitstekenden talents, uit alle gewesten van het land te zamen gekomen, plechtig ter aarde besteld. Twaalf redevoeringen, waarin men aan de buitengewone hoedanigheden van zijnen geest en zijn hart recht liet wedervaren, werden bij het graf uitgesproken.
De Nederlandsche letterkunde verliest in Mr Anton Bergmann een harer schoonste sieraden en het Nederlandsch Museum eenen begaafden medewerker, dien wij, eilaas! nooit zullen kunnen vervangen.



{==89==} {>>pagina-aanduiding<<}

Tony.


Herinnering! o bleeke Maagd, 
Die met gebogen hoofd uw rouwekleedren draagt, 
Gij die zoo dikwijls tranen plengt, 
En zelfs, wanneer ge een beeld van vreugde brengt, 
Uw trekken tot een' droeven glimlach plooit, 
Dewijl vervlogen vreugde nooit 
Meer is dan eene bloem, verslenst en uitgebloeid; - 
O kom - en toover mij zijn beeld: 
Zijn fijne lippen, waar de fijne scherts op speelt; 
Zijn heldere oogen, waar de geest in flonkert 
En die de haat nooit heeft verdonkerd; 
Zijn voorhoofd breed en glad, waarop 't gepeins te lezen staat; 
En gansch zijn geestig gul gelaat, 
Waar spotlust naast gemoedlijkheid uit spreekt.... 
Geef mij zijn' blijden lach, die leed en kommer breekt, 
Geef mij zijn frisch gemoed, oprecht en teer, 
Geef mij zijn' trouwen handdruk weer! 
 
‘Spreek stil...’ - zoo zucht ze en wendt zich af, - 
‘Wij staan hier op een graf!’ 


P.F.







{==90==} {>>pagina-aanduiding<<}

Kunstkroniek.

Waarom wij niet altoos op de hoogte zijn van de kunstbeweging in Europa. - De Schaduw des Doods van Holman Hunt. - Sir Edwin Landseer. - De Nero van Kaulbach. - Het monument Cavour. - De politiek in de kunst. - M. Ch. Blanc en M. de Chennevières. - Het Parijzische Musée des copies. - G. Courbet. - Fransche bekeering. - De laatste tentoonstellingen in België. - Frans Wouters, M. Bode en M. Alfred Michiels.
Dat wij, Zuid-Nederlanders, ons op onze liefde voor de kunst niet weinig laten voorstaan, gaarne van onze liefde voor de kunst breed opgeven, is overbekend.
En echter zijn wij omtrent de verschijnselen, welke zich in de kunst voordoen, niet altoos behoorlijk ingelicht.
Zoo weten wij, bij voorbeeld, doorgaans tamelijk wel, hoe 't in ons land en in Frankrijk met de kunst geschapen staat, wat ten onzent en bij onze zuiderburen op kunstgebied plaats grijpt; maar dat is al.
Wat de kunst elders voortbrengt, welke verschillende richtingen zij in Noord-Nederland, Duitschland, Engeland en Italië volgt; hoe de voorname kunstenaars denken en werken, die deze richtingen glansrijkst vertegenwoordigen; en welke gewrochten in gemelde landen de openbare 

{==91==} {>>pagina-aanduiding<<}
aandacht vestigen, daarvan hebben de meesten onzer gewoonlijk slechts zeer onvolkomen begrippen.
In andere woorden: wij zijn, bij al onze liefde voor de kunst en bij den hoogen dunk, welken wij van die liefde koesteren, geenszins op de hoogte van de Europeesche kunstbeweging.

***

Hoe het komt, valt niet moeilijk te verklaren.
Niet alleen verkeeren velen onzer, zelfs velen onzer kunstkenners en kunstenaars nog immer in den waan, als zoude alle licht ons uit Frankrijk toeschijnen; als zoude Frankrijk bij voortduring in de kunst, gelijk in al het overige, den toon geven; als zouden de Franschen, en wij natuurlijk op hun spoor, aan het hoofd der kunstbeweging voortschrijden; zij verwaardigen zich niet eens den blik naar elders te wenden, weigeren in hetgeen elders geschiedt, genoegzaam belang te stellen.
Het kan niet anders.
Op weinige, zeer weinige uitzonderingen na, houden onze dagbladen en tijdschriften, zoowel die, welke in het Nederlandsch, als die, welke in het Fransch zijn opgesteld, schier uitsluitelijk den blik op Frankrijk, of liever op Parijs gevestigd.
Wat zij van de kunstbeweging buiten België en Frankrijk afweten, wat zij er willen van afweten, bepaalt zich tot het luttele, dat hun door Parijzische bladen en tijdschriften wordt medegedeeld.
Voor den meer verlichte is het echter eene bedroevende, doch onbetwistbare waarheid, dat, nogmaals op enkele eervolle uitzonderingen na, de Fransche dagblad-schrijvers en tijdschrift-opstellers, de kunst-criticussen incluus, heden gelijk vóór 1870, de onwetendste zijn van gansch Europa.

{==92==} {>>pagina-aanduiding<<}

Hunne onbekendheid met vreemde talen en denkbeelden, hunne lichtzinnigheid en verwaandheid, die meesttijds hun niet toelaten vreemde toestanden naar den eisch te beoordeelen en te waardeeren, stellen ook dikwijls hen in de onmogelijkheid zich van vreemde kunst en wetenschap rekening te geven.
Wanneer men bij dergelijke meesters ter schole gaat, moet men zich met een uiterst gebrekkig onderwijs behelpen. Men zaait wat men gemaaid heeft, noch min noch meer.
Ziedaar waarom het ons niet moet verwonderen, indien wij, Zuid-Nederlanders, over het algemeen zoo slecht of onvolkomen zijn ingelicht omtrent al wat de kunst, in andere landen, dan Frankrijk en België, betreft, omtrent al wat in Noord-Nederland, Duitschland, Engeland en Italië, om van geene andere landen te gewagen, op kunstgebied plaats grijpt.

***

Indien iets de juistheid dezer overwegingen moest bewijzen, zoude voorzeker, wat op dit oogenblik met den Engelschen schilder Holman Hunt gebeurt, daartoe voldoende wezen.
Kent gij Holman Hunt, waarde lezer?
Zeer waarschijnlijk niet. Wellicht komt zijn naam u thans voor de eerste maal onder oogen; want, een paar onzer Belgische kunstbladen daargelaten, heeft nog geen der schriften, welke gij leest, zich de moeite getroost u van hem te spreken.
En nochtans houdt sedert twee maanden geheel Engeland zich met hem en zijn werk bezig, en wordt zijn naam ook in Duitschland met roem vermeld.
Sta mij toe u met den man en zijn streven nader be-
{==93==} {>>pagina-aanduiding<<}
kend te maken. Ik kan u verzekeren, dat zij beiden het verdienen.

***

Holman Hunt genoot sedert lang in zijn vaderland, inzonderheid te Londen, als gewetens- en talentvol schilder eene welverdiende faam. Men had van hem verscheidene verdienstelijke tafereelen te zien gekregen, die den ernstigen, denkenden kunstenaar verrieden, in al de geheimen der kunst ingewijd en eene meesterlijke techniek aan schitterende geestesgaven parende. Zijne richting? De richting van onzen tijd, het realismus. Niet dat ongezonde realismus, hetwelk het leelijke en gemeene verheerlijkt en voor sommige onbekwame kunstenaars zooveel aantrekkelijkheid heeft, dewijl het alle hoogere studie overbodig maakt en hun de moeite spaart te denken en hunne gewrochten af te werken; dat niet eens den naam van realismus verdient, en met recht het conventionneele leelijke is genoemd geworden. Neen, het realismus in den waren zin des woords, dat geenszins het schoone en de voltooiing uitsluit, in de getrouwe, doch geniale navolging eener met zorg gekozen natuur bestaat en met het meesterlijke naturalismus onzer ouden zooveel overeenkomst heeft. In die richting had hij, onder ander, een' Jezus in den tempel weergevonden geleverd, die door al de kenners werd geroemd en hem den naam eens schilders met een machtig talent had verworven.

***

Die uitslag, hoe verblijdend, - hij werd niet zonder worsteling met gezaghebbende tegenstanders der richting verkregen, - bevredigde den kunstenaar niet. Hij streefde naar meer. Die uitslag diende slechts, om hem tot het uitvoeren van een ander ontwerp aan te moedigen,

{==94==} {>>pagina-aanduiding<<}
waarvan hij sinds lang zwanger ging. Hij wilde namelijk Jezus met nog strenger realistische begrippen en tevens met eene nog grootschere gedachte malen. Hij wilde hem malen, zooals geen vroeger of later schilder hem tot hiertoe gemaald had, zooals hij nochtans, volgens hem, voor ons negentiende-eeuwers moest gemaald worden, dat is met de grootst mogelijke nauwkeurigheid en tevens met de verheven maatschappelijke beduidenis, welke én zijne zending, én zijne leer voor het menschdom hebben.
Hij begaf zich naar het Oosten. Met zijne grondbeginsels van ernstigen, denkenden realist had hij begrepen, moest hij begrijpen, dat hij in zijn vaderland, dat hij zelfs in Europa zijn voornemen onmogelijk konde ten uitvoer brengen. Ook aarzelde hij niet.... Jaren achtereen verbleef, studeerde, arbeidde hij te Bethlehem, te Jeruzalem en te Nazareth, ter plaatse zelve, alwaar de God-Mensch werd geboren, waar hij leefde en streefde, leerde en werkte, leed en streed. Nadat hij aldaar zijn onderwerp, eerst op kleinere en daarna op grootere schaal nagenoeg had voltooid, keerde hij naar Londen terug, om er aan zijne Schaduw des Doods - zoo noemde hij zijn tafereel, - de laatste hand te leggen, vooraleer het publiek over de waarde van zijn gewrocht te laten oordeelen.
Vijf volle jaren besteedde hij aan de vervaardiging van dit gewrocht, hetwelk thans sinds twee maanden te Londen is tentoongesteld, dagelijks met duizenden toeschouwers naar de galerij van New British Institution lokt en bij de koude Engelschen eene ontroemis wekt, waarvan wij, met onze hooggeroemde kunstliefde, ons nauwelijks een denkbeeld vormen.
Doch laat ik de schilderij zelve beschrijven.

***


{==95==} {>>pagina-aanduiding<<}

De kunstenaar verplaatst ons te Nazareth, in het werkhuis van St.-Jozef. 't Is een nog al ruim vertrek. Aan de wanden zijn timmermans-gereedschappen opgehangen; de vloer is met stukken hout, spaanders en schafelingen bedekt. Bij het venster staat eene schaafbank. Door hetzelfde venster heeft men het zicht op een fraai landschap van Judea, met bergen en heuvelen, op den anderen oever der Jordaan, begrensd. De werkplaats is helder door de stralen der ondergaande zon verlicht, en daar deze verondersteld word laag op den horizont te staan, teekent zij de schaduwen scherp en krachtig bijna op dezelfde hoogte als de voorwerpen, welke zij beschijnt.

***

Waarom de kunstenaar die verlichting, welke bij den eersten oogslag aan het tafereel een vrij zonderling voorkomen geeft, verkoos? ziehier:
Er zijn slechts twee personen in de werkplaats: de Zaligmaker en zijne moeder. Zij zijn levensgroot gemaaid. Jezus heeft den mannelijken ouderdom bereikt. Hij staat in biddende houding, alsof hij, na zijnen dagelijkschen arbeid van timmerman te hebben verricht, zijne ziel tot den hemelschen Vader verheft. Nademaal de kunstenaar hem inderdaad geheel anders heeft voorgesteld, dan wij gewoon zijn hem in de tafereelen der kunstenaars van de verschillende scholen te zien, en daarbij hem eene zeer hooge, men zoude haast zeggen te hooge gestalte heeft gegeven, maakt zijn beeld eenen verrassenden, ja verbazenden indruk..... Maria zit neergeknield. Zij is bezig met het kistje te openen, eens te Bethlehem door eenen der Oostersche Wijzen den goddelijken kinde geschonken. Men ziet hare wezenstrekken niet, vermits zij den aanschouwer den rug toekeert; doch hare houding verraadt

{==96==} {>>pagina-aanduiding<<}
diepe ontsteltenis. De oorzaak dier ontsteltenis ontdekt men op den muur tegenover het venster, alwaar de schaduw van Jezus' lichaam nedervalt. Die schaduw nu heeft eenen profetischen vorm, den vorm van het kruishout; want het hoofd en de schouders van den Heiland wijken naar achteren en de handen zijn ten hemel geheven, volgens Oostersch gebruik. Van daar de ontroernis van Maria en de titel van het tafereel, de Schaduw des Doods.

***

Er is wellicht iets gezochts, doch er is tevens iets zeer oorspronkelijks in het denkbeeld de schaduw van Jezus zijnen kruisdood te doen voorspellen, iets dat nog meerder treft, dan zijne ongewone gestalte. Wat echter eenen veel dieperen indruk maakt, dan die schaduw en die gestalte, is het gelaat des Zaligmakers. Men zoude moeilijk het zich schooner, roerender kunnen voorstellen. De oogen zien werkelijk, de mond spreekt, de zachte, treurige glimlach, die het engelzoete wezen verheldert, stemt tot weemoed, de gansche uitdrukking werkt op de ziel des aanschouwers met onweerstaanbare kracht. Geheel het beeld des Heilands ia edel en grootsch; maar dat edele en grootsche verdwijnt, als het ware, bij de beteekenis van het bovenmenschelijke gelaat. Het beeld van Maria, door den kunstenaar zoo sober behandeld, dat hij ons hare wezenstrekken verbergt, en hare diepe ontsteltenis enkel door hare houding aanduidt, draagt bij om het tooneel tot een der aandoenlijkste, der aangrijpendste te maken. Ook, zeggen de Engelsche bladen, is het onmogelijk het tafereel eenige minuten aan te staren, zonder zich van een medelijden en eenen eerbied doordrongen te voelen, die aan het wonderbare grenzen; en menschen,

{==97==} {>>pagina-aanduiding<<}
die anders niet tot de teerhartigsten behooren, kunnen nauwelijks hunne tranen bedwingen.

***

De stoffelijke uitvoering is meesterlijk, en de accessoires zijn met eene zorg en eene kunstvaardigheid behandeld, die bewondering afdwingen. Het geringste voorwerp is met onvergelijkelijke nauwkeurigheid en waarheid weergegeven en afgewerkt. Toch wordt het algemeene effect door die groote uitvoerigheid ook der mindere deelen niet verbroken, verre vandaar, en alles dient om de harmonie van het geheel te vermeerderen. De kunstenaars en kunstkenners van Londen zijn het eens, om te verklaren, dat sedert vele jaren in de hoofdstad van het Vereenigd Koninkrijk geen gewrocht meer werd tentoongesteld van zoo hooge kunstwaarde.

***

Wat die waarde nog verhoogt, is de verheven wijsgeerige gedachte, die in het werk van Holman Hunt doorstraalt. Inderdaad, wat was zijne bedoeling bij de keuze en de behandeling van het onderwerp? Waarom heeft hij dit onderwerp zoo en niet anders opgevat en uitgevoerd? Wilde hij enkel Jezus en zijne moeder toonen, zooals zij werkelijk geweest zijn, en eerbied voor hunne deugden, medelijden met hunne smarten, bewondering voor hunne zelfopoffering wekken? Geenszins, zijne bedoeling was nog iets anders. Zijn Jezus is ja de Verlosser, de Zaligmaker der wereld; maar zijn Jezus is daarenboven de schoonste, verhevenste, treffendste verpersoonlijking van den arbeid. Wanneer hij ons den God-Mensch in het werkhuis van Jozef voorstelt, biddende na het afdoen zijner ruwe dagelijksche taak; wanneer hij ons

{==98==} {>>pagina-aanduiding<<}
Jezus in de schaduw op den wand gekruisigd doet zien, en ons getuigen maakt van den angst zijner moeder; wanneer hij ons terzelfdertijd met medelijden en eerbied vervult, dan is het dewijl hij de aandacht wil vestigen op die vreeselijke arbeidersvraag, de hoofdvraag onzes tijds, waarvan de oplossing, vooral in Engeland en andere landen, welke der nijverheid hunnen voorspoed danken, alleen der toekomst de schrikkelijks te omwentelingen en rampen kan sparen.

***

De Londensche kunsthandelaars Agnew hebben, zegt men, niet minder dan achttien duizend pond sterlings voor het meesterwerk - de Engelsche bladen aarzelen niet het zoo te noemen, - betaald. De voorbeeldelooze bijval, die het gewrocht ten deele valt, zal spoedig hun den reusachtigen koopprijs hebben ingewonnen. Men berekent, dat de staalgravure naar de Schaduw des Doods, waarmede zij een' der voornaamste plaatsnijders van Engeland, M.J. Stacpoole, belast hebben, hun voor het minst twee derden der som zal opbrengen. Die gravuur zal 28 duim hoogte op 19 duim breedte hebben. Er zullen exemplaren tegen 3, 5, 7 en 10 guinees zijn.

***

Eene andere groote gebeurtenis in de Engelsche kunst is de tentoonstelling der werken van den onlangs overleden Sir Edwin Landseer, den beroemden dierschilder, den Raphaël van het Hondenras, gelijk men hem placht te noemen. Ontzaglijk is het getal tafereelen, teekeningen, etsen, enz., door den weergaloozen kunstenaar gedurende zijnen langen en werkzamen levensloop voortgebracht. Ofschoon de meeste door de gravure, de steenteekening,

{==99==} {>>pagina-aanduiding<<}
de photographie werden vermenigvuldigd, is het er verre van af, dat het Engelsche publiek alle zoude kennen. Vele zijner beste schilderijen zijn in bijzondere verzamelingen en op lustsloten verspreid, en werden nooit in het openbaar tentoongesteld. Zulks bracht de Koninklijke Academie van Londen op het denkbeeld, eene min of meer volledige exhibition van de gewrochten des betreurden meesters in te richten. Zij werd in den loop der vorige maand geopend en bevat 530 nummers. Daarvan werden niet minder dan 60 door koningin Victoria en 130 door de testament-uitvoerders van Landseer ter beschikking van de commissie gesteld. De Engelsche kunstvrienden toonen zich, en niet ten onrechte, fier op die tentoonstelling. Zij beweren, dat iets dergelijks in geen ander land ter wereld zoude kunnen ingericht worden, en wij gelooven, dat zij gelijk hebben. Nochtans treft men in de verzameling niet alles aan, wat Sir Edwin, gemaaid of geteekend heeft; want zijne schilderijen alleen zijn, naar beweerd wordt, ten getalle van 7 á 800.

***

Nog is in een ander lokaal eene tentoonstelling geopend van platen naar werken van Landseer. Zij bevat 400 nummers. Er zijn prenten van 1809 en van 1872. Vele dier platen verdienen inzonderheid hierdoor de opmerking, dat zij door den meester allerzorgvuldigst werden overwerkt en verbeterd. Landseer liet geene platen naar zijne tafereelen uitgaan, dan nadat hijzelf haar den noodigen graad van volkomenheid had gegeven. Eene der attractions van die laatste tentoonstelling vormen ettelijke kleinere etsen, door de Koningin en wijlen den Prins-gemaal naar tafereelen en onder het opzicht van den meester vervaardigd.


{==100==} {>>pagina-aanduiding<<}


***
Hebben wij hier te lande weinig van Holman Hunt en zijne Schaduw des Doods, van de tentoonstelling der werken Sir Edwin Landseer's en van die der platen naar zijne tafereelen gehoord, niet veel beter is het gesteld met den Nero van Kaulbach, het laatste meesterwerk van den vruchtbaren en genialen Duitschen kunstenaar, wiens cartons, vóór jaren, onze landgenooten met verbazing sloegen, toen zij de gelegenheid hadden die te Brussel en te Antwerpen te bewonderen. En nochtans houdt geheel de kunstwereld aan gene zijde van den Rijn, sedert meer dan een jaar, zich met dit voortreffelijke kunststuk bezig, dat voor geen' zijner voorgangers moet onderdoen en te Weenen, op de wereldtentoonstelling, al de gewrochten der Fransche School deed verbleeken. De lichtteekening en de houtsnede hebben het tot in de afgelegenste gouwen Duitschlands doen kennen.

***

Vóór velejaren reeds had de befaamde Piloty Nero behandeld. Zijn werk stelt den gedrochtelijken Romeinschen dwingeland voor, daar hij zijn paleis verlaat, om zich in het gezicht van den brand van Rome te gaan verlustigen, en de trappen afdaalt, met halfverkoolde christenlijken bezaaid. Het werd zeer bewonderd, zoowel om het karakteristieke in de hoofdfiguur, als om het coloriet en het effect, en de knappe uitvoering der bijzonderheden. Men wilde er de zegepraal van de realistische op de idealistische strekking in zien. Die overdreven ophemeling deed Kaulbach besluiten met hetzelfde onderwerp eene schets te vervaardigen, om het bewijs te leveren, dat ook met zijne richting, waarin gedachte, teekening en samenstel

{==101==} {>>pagina-aanduiding<<}
hoofdzaken zijn, iets colossaals van Nero gemaakt konde worden. Zijne schets vond ruimen bijval. Toch wachtte hij om ze uit te werken, tot hij, aan den drang zijner vrienden of liever zijner landgenooten niet langer kunnende wederstaan, het voornemen opvatte met den geschetsten Nero een dier reusachtige cartons te vervaardigen, welke zijnen naam wijd en zijd hebben doen klinken. Ziehier hoe hij zijn onderwerp heeft gecomponeerd:

***

Twee beschavingen, die van Rome en die van het Christendom, staan tegenover elkaar. De eerste heeft haar toppunt bereikt; de tweede vangt aan. De eene zegepraalt in overmoed, zwelgt in genietingen; de andere kampt en lijdt. De heerschende kan slechts dalen; de worstelende moet onvermijdelijk vroeg of laat haar overvleugelen.
Die gedachte waarlijk grootsch en verheven, is zoo natuurlijk, dat men niet beseft, hoe een kunstenaar als Piloty niet eveneens op deze zij gekomen. Zij beheerscht gansch de schepping van Kaulbach en leent haar eene waarde, welke alleen, dat is afgezien van al de uitmuntende hoedanigheden van stijl, teekening en groepeering, die zijn werk in hooge mate kenmerken, welke alleen, zeggen wij, toereikend zoude zijn, om dit werk boven dat zijns mededingers te plaatsen.

***

Zien wij, hoe Kaulbach die gedachte heeft uitgedrukt:
Zijn ca[rt]on stelt ons Nero voor op de terras vóór zijn paleis. Hij heeft zichzelven God verklaard en vertoont zich in het gewaad van Apollo met de stralenkroon om de slapen. Een lievelingslaaf reikt hem de lier, terwijl hij

{==102==} {>>pagina-aanduiding<<}
overmoedig en wellustdronken de omkranste wijnschaal in de hoogte zwaait, en eene schaar verwijfde vrijgelatenen, wellustige hetairen, schoone Romeinsche boelinnen en Grieksche slavinnen zich met kransen en cimbelen rondom hem verdringen, om hem als eene godheid te vereeren, hem als God uit te roepen en zich hem als offer aan te bieden. Men waant hunne zege- en jubelkreten te hooren, evenals men waant de zege- en jubelkreten te vernemen, die uit het paleis naar buiten klinken. De prefect van Rome, de schaamtelooze Tigellinus, de laffe grijsaard, die om den nog lafferen meester te believen, den brand aan Rome stak, juicht vleiend toe; doch nevens hem wonen deftige Romeinen, met den consul aan het hoofd, dien Nero tot zijnen voorlezer vernederde, het walgelijke schouwspel met verontwaardiging bij. De consul, wiens strenge houding het beeld van Cato voor den geest roept, verfrommelt woedend het perkament, dat hij in de hand houdt, en dat waarschijnlijk den zoon van Agrippina in den rei der goden plaatst. Meer naar achteren staan twee priesters saam te fluisteren. Niet verre van hen ziet men Pretoriërs samenzweren en op den held der bacchanale blikken vol haat en verachting werpen, die zijnen naderenden val voorspellen. - Aan de overzijde bevindt zich de lijfwacht, die stom en onverschillig den keizer en de lieden, die hem omringen, aanstaart. De gebronsde wezens der ruwe Noordsche krijgers drukken eene soort van naïeve bevreemding uit, die het levendigste contrast vormt met de brooddronkenheid en het zedenbederf, waarvan de gelaatstrekken van Nero en zijne vrijgelatenen, van Tigellinus en de vrouwen de duidelijkste sporen dragen. Men gevoelt, als het ware, dat de volkeren, waartoe de krijgers behooren, die vooralsnog der Romeinsche macht tot steun

{==103==} {>>pagina-aanduiding<<}
verstrekken, eenmaal aan al die brooddronkenheid, al dat zedenbederf een einde zullen stellen en den troon omverre smijten, dien zij thans onderschragen. Vandaar dat de Adelaar en de Wolvinne, de opschriften S.P.Q.P. en Divus Nero op de standaarden, welke zij torsen, de bloedigste spotternij schijnen en de tegenstelling tusschen hunne houding en die der overige personages nog beter doen uitkomen.

***

Nero heeft al de genietingen uitgeput. Er blijft hem een enkelen wensch te bevredigen, die der vernieling. Hij wil het schandelijke feest op eene waardige wijze bekronen. Hij denkt aan de gehate christenen. Tot hiertoe heeft hij zich vergenoegd, met hen te beleedigen, te smaden, te hoonen in al wat hun het dierbaarst is; thans besluit hij hen wreeder te kastijden. Gewetenlooze staatkunde en gekwetste eigenliefde vereenigen zich om hun het schromelijkste lot te bereiden; want hun toenemend aantal dreigt het rijk met ernstige gevaren, en hunne zedelijke waarde, die zijn leven van ijselijke gruwelen en monsterachtige buitensporigheden veroordeelt, vernedert zijnen hoogmoed. Fluks! Dat men hen vervolge! De schrikkelijkste folteringen zullen hem wraak verschaffen.... Doch er is een voorwendsel noodig.... Welnu, men zal hen beschuldigen Rome te hebben in brand gestoken... Die onzinnige beschuldiging en de vervolging, waaraan zij tot voorwendsel diende, heeft Kaulbach aangeduid met ons op den achtergrond de rookende puinen der eeuwige stad te toonen en op den voorgrond de marteling der Christenen.

***

Die voorgrond vormt het tweede en wellicht gewichtigste en best gelukte deel der samenstelling. De breede

{==104==} {>>pagina-aanduiding<<}
straten, die zich vóór de trappen van het paleis uitstrekken, worden het tooneel der onmenschelijke slachting. Zij vormen nogmaals eene tegenstelling, namelijk met het bovendeel des cartons, dat de zegepraal der Romeinsche beschaving moet veraanschouwelijken.
Op de trappen van het paleis heeft eene jonge christen moeder met hare twee kinderen reeds den marteldood gevonden. Meer beneden zijn de beulen het bloedige hout, het omgekeerde kruis, aan 't oprichten, waaraan Petrus is geslagen, die, volgens de overlevering, zich niet waardig achtte overeind te sterven, als zijn goddelijke meester. De christen vrouwen, die den martelaar omgeven, zijn in eene plechtige droefheid gedompeld, die bij de luidruchtige beweging daarboven nog meerder afsteekt. Een discipel drukt den laatsten kus op de lippen des heiligen. Een weinig verder, ziet men de strafuitvoering eens anderen christenen, wiens kruis een vijgenstam is. De huid van een roofdier bedekt hem het onderlijf; doch borst en schouders zijn bloot. Zijn kind, door de moeder tot hem opgeheven, houdt zijnen hals omklemd. Die groep is overschoon. Zelfs in de houtsnede maakt zij eenen onbeschrijfelijken indruk.

***

Rechts van de trappen der terras staat Paulus te midden van eene schaar geloovigen. De trekken van den apostel der Heidenen verraden zijnen Griekschen oorsprong. Zijne majestatische gestalte, zijn fiere blik en zijne edele houding karakterizeeren hem meesterlijk. Hij heft de hand ten hemel, als om Nero en zijne handlangers met hunne heidensche gruwelen te vervloeken. Een centurio snelt toe, om hem aan te grijpen. - De christelijke

{==105==} {>>pagina-aanduiding<<}
gedachte is vooral verpersoonlijkt in Paulus' prachtige figuur. Zij verkondigt de eindelijke zege van het christendom op de Grieksch-Romeinsche beschaving.

***

Edoch al de Christenen hebben tegenover de vervolging en de folteringen, welke men hun bereidt, den moed niet te volharden en hunner overtuiging getrouw te blijven. Er zijn er, die zich door de beloften des dwingelands en de aanlokselen der wellustige vreugden laten verleiden. Eene jonge Christin, schooner dan al de bacchanten van het paleis, heeft zich van hare gezellinnen gescheiden en klimt of liever sluipt halfnaakt de trappen op, om zich bij de hetairen te vervoegen. Zij wordt door de christene vrouwen en maagden herkend, die haar aan elkander met droefheid en afschuw wijzen. Zelfs een der ruwe Germaansche krijgers blikt haar meewarig aan. Zij schaamt zich haren misstap, aarzelt en poogt zich in hare sluiers te hullen.

***

Ziedaar nagenoeg, voor zooveel het geschreven woord er een denkbeeld kan van geven, het nieuwe carton van Kaulbach. Dat der uitvoering de gedachte overwaardig is, hoeven wij niet te zeggen. In Duitschland noemen velen het des gevierden meesters heerlijkste schepping. Hij heeft in deze, zeggen zij, inderdaad het bewijs geleverd, dat het idealismus geenszins door het realismus overwonnen is, gelijk sommigen weleens beweren, en dat het integendeel, trots den bijval, welken onze tijd liefst den realistischen werken schenkt, der kunst behouden blijft.
Het huis Haufstängel, van München, heeft zich, gelijk

{==106==} {>>pagina-aanduiding<<}
vroeger voor andere Kaulbachsche cartons, het recht verzekerd den Nero door de photographie te vermenigvuldigen. Het heeft dit recht mits betaling eener somme van 30,000 thalers verkregen. Voor hem die weet, hoe in Duitschland de grootste en kostelijkste photographies met duizenden en duizenden verkocht worden, kan die prijs niet te hoog heeten.

***

In de Italiaansche kunstwereld duurt de strijd omtrent de waarde van het gedenkteeken Cavour, in de maand November te Turijn ingehuldigd, voort. Dit gedenkteeken bestaat uit eene marmeren hoofdgroep: Italië Cavour de burgerkroon aanbiedende, en uit verscheidene marmeren groepen en beelden, als daar zijn: de Staatkunde, de Onafhankelijkheid, het Recht en de Plicht, rondom het colossale voetstuk, dat verder met bronzen basreliefs versierd is. Terwijl de eenen het een meesterwerk noemen, dat de faam van den Florentijnschen beeldhouwer Giovanni Dupré de kroon moet opzetten, wordt het door anderen als een zeer ongelukkig gewrocht, een waar misgewrocht uitgekreten. Wat de laatsten onvergeeflijk vinden, is dat de kunstenaar Italië op eene alles behalve vleiende wijze hebbe afgebeeld. Vooreerst is de figuur bijna geheel naakt, wat, meenen zij, tot boosaardige zinspelingen betreffende den geldelijken toestand des Schiereilands kan aanleiding, geven. Daarbij wordt de houding dier figuur streng gelaakt. Zij knielt aan de voeten van Cavour en schijnt hem te smeeken hare kroon wel te willen aanvaarden. Zulks achten zij onbetamelijk, daar geen burger, hoe groot, eene dergelijke vernedering van zijn vaderland mag eischen, mag dulden. Verder wordt de kleedij van den graaf, eene soort van wijde toga, die

{==107==} {>>pagina-aanduiding<<}
men bij een lijklaken vergelijkt, niet minder streng gegispt. Dat het monument bij den eersten aanblik zich niet zeer gunstig voordoet, moet ieder, die het in prent gezien heeft, toegeven. De beter gestemde beoordeelaars roemen de maëstria, waarmede de hoofdgroep is uitgevoerd, en de uiterst zorgvuldige bewerking der overige deelen. Volgens hen moet de afkeuring, welke het gedenkteeken bij sommigen ontmoet, bovenal aan politieke redenen worden toegeschreven.

***

Ja, de politiek in de kunst is een treurig iets. Daarvan weten wij, Belgen, mede te spreken. Kunstenaars zonder eenen schijn van talent worden weleens door zekere menschen opgevijzeld, zoodra zij er willen in toestemmen hun weinigje bekwaamheid ten dienste van die menschen aan te wenden, die, van den anderen kant, zich niet ontzien het machtigste talent stout weg te loochenen, wanneer het zich niet tot hun werktuig wil verlagen. Wij achten het onnoodig namen neer te schrijven. Wie met den staat van zaken hier te lande ietwat bekend is, zal licht ons verstaan, zonderdat wij in bijzonderheden treden.

***

In Frankrijk gaat het nog erger. Daar aarzelt men niet de nuttigste kunstinstellingen af te breken, zoodra men er kans toe ziet, wanneer die instellingen door eenen politieken tegenstrever, alleen om der kunst van dienst te wezen, werden in het leven geroepen. Gelijk men weet, heeft de befaamde Charles Blanc, de vriend van Jules Simon, zich onlangs verplicht gezien het bestuur der schoon o kunsten neer te leggen. Daar hij een volbloed

{==108==} {>>pagina-aanduiding<<}
republikein is, konde hij, beweerde men, onmogelijk een goed bestuurder wezen. Hij werd dus genoodzaakt voor M. de Chennevières, eenen doorluchtigen onbekende - in vergelijking met eenen man als Ch. Blanc, althans, - plaats te maken. Eene der eerste handelingen van den nieuwen bestuurder is geweest het Museum der Copijen te sluiten en de stukken, welke het bezat, links en rechts te verspreiden. Men zegt, dat de inrichting van dit Museum onder sommige opzichten te wenschen liet. Wel mogelijk; doch het was, onzes dunkens, geene reden om eene instelling te vernietigen, die voorzeker geroepen was, om werkelijk nut te stichten.

***

Ander voorbeeld: Wien is het onbekend, hoe hoog de Parijzische kunst-criticussen in 't bijzonder en de Fransche kunstkenners in 't algemeen met den realist G. Courbet geloopen hebben? Hij was, moest men hen gelooven, niet alleen de duchtigste, de grootste, de voortreffelijkste meester van onzen tijd en van Frankrijk, maar van alle tijden en landen. Die overdreven loftuitingen hebben veel kwaad gedaan. Zij hebben een aantal jonge kunstenaars ten onzent en elders, maar bijzonderlijk bij onze zuiderburen, op den doolweg gebracht en hen belet in de kunst de plaats in te nemen, waartoe zij door hunnen natuurlijken aanleg en hunne eerste studiën geroepen waren. Bij dat al valt niet te ontkennen, dat Courbet een man van talent, wellicht van genie is, wiens voortreffelijke techniek door niemand kan betwijfeld worden. En nochtans, hoe behandelen hem sedert eenigen tijd diezelfde menschen, welke eens hem den meester aller meesters noemden en juist daardoor zoo menig' veelbelovend' jongeling in den waan brachten, als ware nergens dan in

{==109==} {>>pagina-aanduiding<<}
zijn realismus redding te vinden? Erger dan weleer zijne hevigste tegenstrevers. Nademaal hij, onder de Commune, de rol speelde, welke nog in aller geheugen is, en den grootsten fetisch van het Fransche chauvinismus, de Colonne Vendôme, liet om verre halen, is hij van eenen kolos een dwerg geworden voor hen, die hem het meest vergoodden en die thans veeleer geneigd zijn, om hem eenen ellendigen kladpotter te schelden. Het gaat zooverre, dat hij in zijn eigen land schier heeft opgehouden in aanmerking te komen en in het buitenland rechtvaardiger beoordeelaars moet zoeken, te Geneve bij voorbeeld, alwaar binnen kort eene tentoonstelling zijner gewrochten zal geopend worden.

***

Zonderling land, dat Frankrijk, hetwelk voor het meerendeel onzer landgenooten, spijt zijn diep verval, het model-land blijft! Na lang, om zoo te spreken, van geenen godsdienst in kunst of literatuur te hebben willen hooren, na eene halve eeuw en meer in kunst en literatuur het kraste materialismus te hebben gehuldigd en aangepredikt, slaat het thans wederom van het eene uiterste tot het andere over. Reeds wordt in dagbladen en tijdschriften de noodzakelijkheid der godsdienstige begrippen voor den letterkundige en den beeldenden kunstenaar lang en breed betoogd en voor die noodzakelijkheid allerwege te velde getrokken. In de Nationale Vergadering poogde dezer dagen zekere heer de Gavardie te bewijzen, dat alle kunst, de meest wereldsche niet uitgezonderd, den godsdienst moet tot grondslag hebben, om op den naam van kunst te kunnen aanspraak maken. Hoelang die nieuwe mode zal duren, weten wij niet. Dat de wind eerlang weer uit eenen anderen hoek zal waaien, is stellig; doch in af-
{==110==} {>>pagina-aanduiding<<}
wachting zijn vele kunstenaars en kunstrechters voor het oogenblik bekeerd, en zullen de eerstvolgende Parijzische Salons er ons, naar allen schijn, het bewijs van leveren.

***

Het zijn voorwaar de Salons of tentoonstellingen niet, die ons in België ontbreken. Sedert ongeveer een jaar, hebben wij er voor het minst een half dozijn hoogstbelangwekkende gehad, om van de min gewichtige niet te reppen. Eerst was het die van de Nederlandsche Maatschappij van Weldadigheid en daarna die van de Verzameling Wilson, te Brussel. In beide vierden de oude Hollandsche en Vlaamsche scholen schitterende zegepralen met Hals, Van Goyen, Rubens, Pourbus, Jordaens, Van Dijck, Th. De Keyzer, Ruysdael en tal minder bekende meesters, die daarom niet minder meesters van eersten rang in elke andere school zouden wezen. Hierop volgden de Driejaarlijksche Tentoonstelling van Antwerpen, de tentoonstelling van den Brusselschen Cercle artistique, die van de Verzameling Suermondt en die van de moderne Verzameling Everard. De twee laatste zijn nog open. Voegt men er de uitstallingen van de Brusselsche Maatschappij van Waterverfschilders en van den Antwerpschen Kunstkring bij, dan bekomt men een cijfer, hetwelk het kleine België alle eer aandoet.

***

Onder de uitstallingen van den Antwerpschen Kunstkring verdient die van het Album des heeren De Jonge van Ellemeet, den achtbaren voorzitter van het XIIe Nederlandsche Taalcongres, eene bijzondere melding. Dit Album bevat benevens een groot getal keurige teekeningen en waterverven van Hollandsche, Vlaamsche, Fran-
{==111==} {>>pagina-aanduiding<<}
sche en Duitsche meesters, vele der oorspronkelijke teekeningen, waarnaar de platen der geïllustreerde uitgaven van Cats vervaardigd werden. Dat de heer De Jonge van Ellemeet de gelukkige bezitter van het bekende zoo merkwaardige Museum Gatsianum is, weet iedereen. Het heeft ons gespeten niet ettelijke teekeningen van dit Museum onder de uitgestalde te ontmoeten.

***

Ten slotte eene kleine geschiedenis, die, in den laatsten tijd, een deel onzer kunstwereld nog al heeft vermaakt. Ik bedoel den pennestrijd in het Journal des Beaux Arts, betreffende den zeventiende-eeuwschen schilder Frans Wouters.
Frans Wouters werd te Lier geboren. Op drie-entwintigjarigen ouderdom trad hij als leerling in de werkplaats van Rubens. Twee jaar later benoemde hem keizer Ferdinand II tot zijnen hofschilder en, na den dood van dien vorst, werd hij schilder en kamerling van den prins van Wallis, zoon van Karel I van Engeland. Hij muntte uit in het landschap bij maanlicht en in de naakte figuur, en stierf te Antwerpen op het einde van 1659 of in de eerste dagen van 1660.
Ziedaar nagenoeg al wat men van eenen kunstenaar wist, die tot Rubens' beste leerlingen had behoord, en van wien ongelukkig onze Museums geen enkel stuk bezitten. Veel was het zeker niet. Ook had onze betreurde vriend Tony, lang vóór het uitgeven zijner Geschiedenis der stad Lier, mij herhaalde malen het voornemen te kennen gegeven, zich opsporingen te getroosten, om omtrent den verdienstelijken Lierenaar iets meerders te wete te komen, dan hetgeen Cornelis De Bie, Houbraken en hunne afschrijvers van hem verhalen, toen de heer Jozef Van den Branden, in de Annales de l'Académie d'Archéologie de

{==112==} {>>pagina-aanduiding<<}
Belgique, een opstel liet verschijnen, benevens een aantal belangwekkende bijzonderheden, eene lijst van tafereelen van Wouters bevattende, die zich in onderscheiden buitenlandsche verzamelingen bevinden. Dat het opstel mij en anderen welkom was, hoef ik niet te zeggen. Immers het deed ons Wouters, zooal niet volledig, toch vollediger kennen, dan al wat tot nog toe over hem was geschreven. Ik had het ongeluk het in het nummer van 15 Februari 1873 van het Journal des Beaux-Arts te bekennen.

***

Bone Deus, welke noodlottige inval! Mijn artikel verwekte een tempeest, waarvan de nagalm nauwelijks sedert eenige dagen heeft uitgeraasd.
Men noemt de dichters een irritabile genus. Ik vraag de toelating er de oudheidkundigen en, in de eerste plaats, de schrijvers over kunstgeschiedenis bij te voegen.
De eerste, die tegen mijn artikel opkwam, was de heer Alfred Michiels.
Gij kent vast den heer Alfred Michiels, waarde lezer. Schrijver eener Histoire de la peinture flamande, waarin de fantazij eene voorname rol speelt, beweert hij, - en herhaalt hij wekelijks in al de dagbladen, - een aantal Vlaamsche kunstenaars te hebben uitgevonden, die vóór hem niet bestonden. Frans Wouters, beleerde hij mij, was een dier kunstenaars. - De waarheid is, dat de heer Michiels van Wouters in drie bladzijden en met grooten omhaal van woorden niet zooveel zegt, als Houbraken, Campo Weyerman, Papenbrochius, Immerzeel, enz., in weinige regels.
Na hem kwamen nog anderen, om te betoogen, dat ook zij op hunne buurt den hofschilder van Ferdinand II hadden uitgevonden; dat derhalve de heer Van den Branden het recht niet had op dezen eenige aanspraak te maken;

{==113==} {>>pagina-aanduiding<<}
en dat ik mij aan een onvergeeflijk vergrijp had plichtig gemaakt met hem een dergelijk recht toe te kennen.

***

Maar daarbij bleef het niet. Na den heer Van den Branden en mij - vrij scherp, dat spreekt van zelf, - te hebben te recht gewezen, begonnen die heeren ondereen te twisten.
De heer Michiels haalt in zijne Histoire de la peinture flamande twee schilderijen, twee landschappen bij maneschijn aan, insgelijks door den heer Van den Branden vermeld. Hij beweert, dat die twee schilderijen zich in het Museum van Cassel bevinden. Hij heeft ze er gezien, twee malen met eigen oogen gezien, en er notas vóór genomen. Hierop merkte een Noord-Nederlander, de heer Van der Kellen, aan, dat hij, de heer Van der Keilen, deze tafereelen in het Museum van Cassel niet had ontmoet, ja wat meer is, dat hij in de catalogussen van dit Museum er geen spoor had kunnen van ontdekken. Nieuwe gramschap van den heer Michiels. Daar hij, in zijne hoedanigheid van halven Franschman, zich verplicht acht Franscher te zijn dan de Franschen zelven, om zich aldus zijnen Belgischen oorsprong te doen vergeven, verzuimt hij geene gelegenheid, om tegen Duitschland en voornamelijk tegen Pruisen met ware furia francese uit te varen. Zoo ook deze reis. ‘Indien de schilderijen door mij te Cassel gezien, er niet meer zijn,’ riep hij met kracht en klem uit, ‘dan komt het hierbij, dat de Pruisen ze in 1866 hebben geroofd, gestolen.’ Onvoorzichtig woord! Een befaamd Duitsch geleerde, de heer Wilhelm Bode, die er oneindig meer van weet, dan al de Michielsen te zamen, raapte den handschoen op, zijnen landaard zoo vermetel toegeslingerd. Hij bewees per a+b, dat bedoelde schilderijen nooit in het Museum van Cassel geweest zijn;

{==114==} {>>pagina-aanduiding<<}
dat derhalve de heer Michiels ze er niet kan gezien hebben, gelijk hij mordicus staande houdt; dat hij ze zeer waarschijnlijk evenmin ergens anders gezien heeft, en dat de Pruisen, wel verre van dit Museum te hebben beroofd, het integendeel met vele nieuwe kunstgewrochten verrijkt en op allerlei wijzen bevoordeeligd hebben.
In zijnen laatsten brief aan het Journal des Beaux-Arts, verklaart overigens de heer Bode, dat hij met den schrijver der Histoire de lapeinture flamande geenen pennestrijd meer wil voeren, daar deze zich niet ontziet tot valsche feiten de toevlucht te nemen, om zijne lichtzinnige beweringen te staven.
De les is streng, maar wel verdiend. Zal zij den heer Michiels tot inkeer brengen? Wij meenen het te mogen betwijfelen. Onze verfranschte ex-landgenoot is een dier menschen, welke te verwaand zijn om ooit teleeren.
Lier, 1 Februari 1874.
Sleeckx.






{==115==} {>>pagina-aanduiding<<}

Staatkundig overzicht.

Toen wij nadachten, bij het aanvangen van dit artikel, over hetgeen een staatkundig overzicht moet zijn, waren wij geneigd ons opstel strijdkroniek te noemen. Inderdaad het leven van het menschdom, onder politiek oogpunt beschouwd, is eene aaneenschakeling van oorlogen tusschen verschillende volken, of van worstelingen tusschen de leden van een zelfde volk. De Engelsche spreuk: struggle for life - strijd voor het leven - die eerst op de dieren toegepast werd, schijnt ons ten volle gerechtvaardigd, wanneer men er ook eens aan denkt ze te beschouwen als zijnde eene wet, die de handelingen van de menschen regelt.
Wij moeten niet veel jaren achteruit gaan om de treffende bewijzen van die waarheid te vinden. De reuzenstrijd tusschen Frankrijk en Duitschland, de laatste veldtocht der Russen, en heden de oorlog der Engelschen tegen de Ashantees, der Nederlanders tegen de Atjineezen zijn feiten, waarin wij volken van verschillende rassen tegenover elkander hebben zien staan.
Wat is de politiek, onder de leden van hetzelfde volk, anders dan de gewettigde, de min of meer vreedzame strijd tusschen behouders en liberalen, tusschen bezitters en niet-bezitters, tusschen geloovigen en vrijzinnigen, tusschen centralisatie en federalisme, tusschen gezag en vrijheid?

{==116==} {>>pagina-aanduiding<<}

Noch om het belang van de zaak, waarover er moet beslist worden, noch om de hevigheid, waarmede men te werk gaat, noch somtijds om de middelen, die men gebruikt, moeten deze strijden onderdoen voor de schrikkelijke oorlogen, welke van tijd tot tijd, zoo niet voortdurend, menschenbloed doen vergieten en menschenlevehs als offers vergen.

***

De oorlogen zijn tot heden toe nog een onvermijdelijk kwaad; misschien zal men er wel eens toekomen dit kwaad te kunnen uitroeien, zooals het gebeurd is met andere kwalen, die men ook noodzakelijk waande, b.v. met de slavernij. In afwachting duiden wij als een verblijdend verschijnsel aan, dat men in de beschaafde landen meer en meer geneigd is om aan de blinde macht der slagvelden vaarwel te zeggen en aan vreedzame middelen de voorkeur te geven. Wij begroeten dus met geluk de pogingen, die aangewend worden om de geschillen tusschen volken aan eene scheidsrechterlijke beslechting te onderwerpen.
De motie in dien zin, den 24 November 1873, door de Kamer van afgevaardigden van Italie aangenomen, vinden wij, van dit oogpunt beschouwd, zeer merkwaardig, niet, min dan de redevoering, waarmede Mancini, die deze motie voordroeg, zijn voorstel verdedigde. 1
‘De Kamer,’ zoo luidde de beslissing, ‘drukt den wensch uit, dat het bestuur van den Koning, in zijne buitenlandsche betrekkingen, het scheidsgerecht zou trachten te doen aannemen als een meer gebruikt middel om, volgens het recht, de internationale geschillen te regelen in zaken, die dit middel toelaten; dat het zou voorstellen

{==117==} {>>pagina-aanduiding<<}
wanneer de gelegenheid er toe zal voorkomen, in de tractaten een artikel op te nemen, houdende dat de moeielijkheden er uit spruitende aan scheidsrechters zullen worden onderworpen, en dat het zou volherden in het uitmuntend initiatief, hetwelk het sedert verscheidene jaren bij het sluiten van tractaten tusschen Italie en de andere mogendheden genomen heeft, om, in het belang der wederzijdsche volken, de noodzakelijkste regelen van het internationale recht, gelijkvormig en verplichtend te maken.’
‘Dit beginsel aannemen,’ zegde Mancini, ‘is niet hetzelfde als de volstrekte afschaffing van den oorlog en het behouden van den eeuwigen vrede na te jagen. Zeker is het eerlijk en edelmoedig te wenschen, dat de kwaal van den oorlog geheel van de wereld verdwijne. Maar de wetgevers, de staatslieden, de politieke vergaderingen hebben den plicht slechts practische besluiten te nemen, waarvan de rede en de ervaring het nut bewijzen.’
‘Wij meenen,’ voegde hij er bij, ‘dat noch de redeneeringen der rechtsgeleerden, noch de stemmingen van vergaderingen den oorlog geheel zullen doen verdwijnen’.
De motie van Mancini werd met algemeene stemmen aangenomen.
Het is overigens het eenige verschijnsel van dien aard niet, dat wij mogen aanstippen. Eene dergelijke motie werd door de Kamer der gemeenten in Engeland den 9 Juli 1873 laatstleden, op het voorstel van Richard aangenomen, ondanks de tegenkanting van Gladstone. In America heeft Summer ook een voorstel in dien zin aan den Senaat onderworpen.

***

Deze proeven, die gepaard gaan met de stichting in Gent van het Instituut voor internationaal recht, waar-
{==118==} {>>pagina-aanduiding<<}
van de geleerdste schrijvers op het gebied van het volkenrecht deel maken, schijnen ons tot een veel beteren uitslag geroepen dan de pogingen, die, eenigszins met hetzelfde doel, maar in eene geheele andere richting, worden gedaan door den Vredebond, die zijnen zetel in Zwitserland heeft.
De grondgedachte van dezen bond, het middel dat de leden vooruitzetten, is de stichting van de Vereenigde Staten van Europa. Eene utopie in den zuiveren zin des woords, dat is eene loutere hersenschim, is het wel niet; want, de naam alleen zegt het genoeg, een dergelijk gefedereerd lichaam bestaat reeds in de Vereenigde Staten van Amerika.
Maar de vraag of het mogelijk is een dergelijk lichaam in ons verouderd Europa met zijne groote en kleine landen, zijn verschil van godsdiensten, van rassen, enz., tot stand te brengen, zelfs of zulks wenschelijk is, daaraan twijfelen zeer vrijzinnige geesten, onder welke Proudhon de meest gekende is. Hij schreef in 1863, dat eene dergelijke federatie of slechts een strik zou zijn, waardoor de kleine staten aan de grooten zouden geïnfeodeerd worden, of wel geenen zin zou hebben.
Politieken, die men niet van overdrevenheid mag beschuldigen, deelen niet volkomen deze zienswijze. Renan, onder anderen, zegde onlangs in de Revue des deux mondes:
‘Het beginsel der onafhankelijke nationaliteiten is niet van aard, zooals velen het vermeenen, om het menschdom van de kwaal des oorlogs te verlossen; integendeel, ik heb altijd gevreesd, dat het beginsel der nationaliteiten, in de plaats gesteld van het zacht en vaderlijk stelsel der legitimiteit, de worstelingen tusschen volken in uitputtingen van rassen zou doen ontaarden, en, uit het wetboek van het volkenrecht, die verzachtingen, die hoffelijkheden

{==119==} {>>pagina-aanduiding<<}
zou doen verdwijnen, door de kleine politieke en dynastieke oorlogen van eertijds aangenomen. Men zal het einde van den oorlog zien, wanneer men bij het beginsel der nationaliteiten het beginsel zal voegen, dat het verbetert, datgene der Europeesche federatie, boven alle de nationaliteiten verheven; laat ons er bij voegen, wanneer de democratieke vraagstukken, tegenover de zuiver politieke of diplomatieke gesteld, hun belang zullen hernemen.... Het federatief beginsel, bewaarder van de rechtvaardigheid, is de grondslag van het menschdom. Daarin ligt de waarborg van de rechten van allen; er is geen Europeesch volk dat voor zulk eene rechtbank het hoofd niet zou moeten buigen.’
De gedachte der federatie, zooals zij door Renan voorgesteld wordt, doet veel voortgang in Europa. Zij wordt tegenwoordig door rechtsgeleerden en zelfs door volken aangezien als het geschiktste middel om eene andere oorzaak van geschillen en gevaren te weren, namelijk het vraagstuk der nationaliteiten. Zwitserland is het best gelukte type voor die inrichting, welke dezelfde Proudhon in een zijner werken: Du principe fédératif zeer aanprijst als programma voor de democratieke partij in Europa.
Oostenrijk, zoolang verdeeld, en door zijne binnen- en buitenlandsche moeielijkheden op den boord van den afgrond gebracht, heeft door 't aannemen van dit stelsel een nieuw tijdperk van vrede en voorspoed zien aanbreken.
Duitschland zelf, alhoewel min of meer onder Pruisen gecentraliseerd, is toch ook eene federatie van koninkrijken, vorstelijke landen, enz., onder de algemeene heerschappij van den Keizer. En onder dit opzicht begroette met recht Grant, de voorzitter der Vereenigde Staten van Amerika, het stichten van het Duitsche keizerrijk als eenen belangrijken stap in den zin der Amerikaansche instellingen.

{==120==} {>>pagina-aanduiding<<}

In Groot-Britanje ook streven de Ieren naar de federatie door hunne beweging ten voordeele der homerule.
Voor Frankrijk wordt de federatie ook voorgesteld door Proudhon, niet om de geschillen van rassen te vereffenen, die als zoodanig aldaar weinig of niet voorkomen, maar als een middel om het gezag en de vrijheid, die twee altijd strijdende beginselen, met elkander te verzoenen. Frankrijk, dat alles beproefd heeft om een einde te brengen aan de omwentelingen, die er eene ingekankerde ziekte schijnen geworden te zijn, heeft het door Proudhon aangewezene middel nog niet aangevat.
De staatkundige partijen in Frankrijk hebben inderdaad geen vertrouwen in dit stelsel. Wij lazen het nog onlangs: ‘De politieke mannen in Frankrijk keuren op eene treffende wijze de federatie goed en weten ze zeer te prijzen... wanneer het andere landen dan het hunne geldt: Frankrijk moet eene uitzondering wezen, het moet één en sterk gecentraliseerd blijven. Dat is het hoofdpunt, waaromtrent Thiers en de Hertog de Broglie het met Gambetta eens zijn’ 1. Is het land met hen? ziedaar nu de vraag.
Tijdens den oorlog zagen wij eene zekere beweging in den zin der federatie, slechts halvelings bestreden door Gambetta, bijna gelukken onder den naam van Bond der zuidelijke Staten van Frankrijk. Het sluiten van den vrede en andere omstandigheden brachten een einde aan die poging. Maar wij mogen ze niettemin aanstippen als een bewijs, dat de gedachte der federatie in Frankrijk niet zoodanig vreemd voorkomt. Was de federatie overigens de grondgedachte der Commune niet?

{==121==} {>>pagina-aanduiding<<}

Wat men vooral in Frankrijk schijnt te vreezen is, dat het vernietigen der centralisatie, waaronder Frankrijk het toppunt van zijne macht heeft bereikt, het sein van de algemeene ontbinding van het land zou wezen. In Spanje was de federatieve republiek ook aan de dagorde. Heeft men ze niet willen of niet kunnen stichten? Is het land nog voor het stelsel niet rijp, of heeft de ontbinding daar alreeds te yeel weg afgelegd? Wat er van zij, de ontbinding van het land, dank aan de Carlisten en aan de Intransigentes was bijna volkomen, wanneer de Staatsaanslag van generaal Pavia de zaken heeft doen keeren.

***

Vooral als middel om verzoening tusschen twee andere groote beginselen te bewerken, die twist en tweespalt onder de leden van hetzelfde volk onderhouden, predikt Proudhon in zijn hooger vermeld werk het federalismus aan. Wij bedoelen den strijd tusschen het gezag en de vrijheid, tusschen degenen die eene grootere macht aan den Staat willen toekennen, en degenen die de vrijheid van den persoon als de hoofdzaak beschouwen.
Die strijd tusschen gezag en vrijheid doet zich, zonder uitzondering, in alle landen voor; waar hij zich niet openlijk, en als 't ware, in zijne volle ontwikkeling vertoont, bestaat hij niettemin, maar onder den dekmantel van andere ook belangrijke vraagstukken, door de omstandigheden tijdelijk vooruitgezet. De partij van het gezag is natuurlijk de partij, die wil houden staan wat bestaat, of de behoudende partij. De partij der vrijheid, haar naam zegt het genoeg, is de liberale partij. Maar deze partij, die van den vooruitgang, welke verandering wil brengen in eenen toestand, die aan de ware beginselen niet meer

{==122==} {>>pagina-aanduiding<<}
beantwoordt en onhoudbaar is geworden, heeft noch de tucht noch de zekerheid van beginselen, die de andere partij kenmerken. De liberalen splitsen zich in een aantal onderscheidene deelen, die dikwijls zoo hevig tegenover elkander staan, en nog heviger zelfs dan de liberale partij, in haar geheel genomen, het kan doen tegen de behoudende partij. Het is vooral, wanneer de liberalen aan het bewind zijn, wanneer zij geroepen zijn om te verwezenlijken wat zij aan het land als wenschelijk hebben voorgesteld, dat die moeilijkheden zich opdoen, dat de verschillende wijzen om de zaken te begrijpen en de vragen op te lossen, in strijd geraken. En wanneer de taak volbracht is, dan wordt de misnoegdheid soms zoo groot van de zijde der tegenkanters van den genomen maatregel, dat de liberale partij in haar geheel van het bewind geworpen wordt en de gelegenheid bekomt ‘om zich in de oppositie te versterken.’
Dit lot heeft Gladstone, in de laatste kiezingen moeten ondergaan. Hij bezat eene meerderheid in de Kamer, maar eene meerderheid, waarmede hij moest afrekenen; eene meerderheid, waarvan katholieke Ieren deel maakten, die hem hunne zoo niet overdrevene, dan ten minste voor de Engelschen voorbarige politiek wilden opdringen; eene meerderheid, die bijna in iedere gedeeltelijke kiezing eene nieuwe vermindering onderging. De toestand was ondraaglijk geworden. Gladstone heeft de kans gewaagd: alles of niets! Hij ontbond de Kamers om te zien, of waarlijk het land vóór of tegen hem was. Het land heeft beslist. De Tories zullen optreden met eene meerderheid, zooals zij er sedert lang geene hebben gehad. Wat hun politiek programma zal zijn, weten wij op dit oogenblik nog niet. Wij zullen ons dan ook vooralsnog van alle beoordeeling onthouden.

{==123==} {>>pagina-aanduiding<<}

In Duitschland ook hebben algemeene kiezingen plaats gehad, waarin de zoogenaamde nationaal-liberalen, zij die sedert den oorlog de politiek van den kanselier, Prins von Bismark, ondersteunen, eene nog groote, alhoewel wat min aanzienlijke meerderheid hebben behouden.
Dat men die wettige worstelingen vergelijke, waarin twee groote natiën, gelijk Engeland en Duitschland, in algemeone vergaderingen van het volk over hun lot beslissen, met hetgeen er eertijds bij iedere verandering van gouvernement gebeurde, met de woelingen, met de slachtoffers, welke die omkeeringen vergden, en men zal mogen zeggen, dat er stellig vooruitgang is in de politiek zoowel als op elk ander gebied.

***

Eene partij, die sedert eenigen tijd veel van haar heeft doen spreken is de ultramntaansche partij. Zij bestaat niet uit enkele personen noch in een enkel land, maar heeft overal hare verdedigers en vertakkingen. En die verdedigers vormen een waar leger, zijn in het bezit van groote rijkdommen en beschikken over eene ontelbare volksmenigte. Zij gehoorzamen aan een wachtwoord, uitgaande van het Vaticaan, en hebben in de handen van den Paus alle recht en gezag afgestaan.
Zoolang de Paus koning was, zoolang hij over een volk regeerde, was hij belemmerd in zijnen vrijen gang. Zijne wereldlijke belangen hielden hem aan de aarde gehecht. Nu dat hij onttroond is, nu dat hij vrij is van die stoffelijke banden, heeft hij de overlevering der middeneeuwen hernomen. Hij is geen koning der Romeinen meer: hij wil koning van de geheele wereld, koning der koningen, worden. ‘Al degenen, die den doop ontvangen hebben’, al waren zij ook zoo protestantsch als de Keizer van Duitschland in persoon, moeten hem gehoorzamen.

{==124==} {>>pagina-aanduiding<<}
De volken behooren hem toe, zij moeten de richting volgen, die hij hun aanwijzen wil; want hij is de vertegenwoordiger van God op deze aarde. - De koningen, zoowel als de volken, zijn echter weinig van zin deze zienswijze te deelen, en de oude Pius, ziende dat men met zijnen bliksem lacht, slaat de volken en de koningen in den ban der kerk. Vooral tegen de moderne Staten, tegen de de hedendaagsche inrichting der volken, tegen de grondwetten en de beginselen, die er in zijn geschreven, tegen de volkssouvereiniteit, de vrijheid van drukpers, van geweten, zijn zijne slagers gericht.
Dikwijls hebben wij hooren zeggen, dat het droevig is dat zulk een strijd plaats grijpt, en de Katholieken in de noodzakelijkheid gesteld worden te kiezen tusschen hunne vrijheid als burgers, en hun geweten als geloovigen. Zulks is zeker bedroevend; maar met de katholieke, of beter gezegd de ultramontaansche beginselen, die meer en meer de bovenhand verkrijgen in het katholieke kamp, was die strijd onvermijdbaar. Men heeft het tegenovergestelde kunnen hopen in 1830, wanneer, gelijk in België, de priesters te midden der republikeinsche clubs, openlijk de republiek verdedigden en in het Nationaal Congres van 1830 de vooruitstrevendste gedachten met hun woord en hun gezag ondersteunden; of wel in 1847, toen Pius IX aan zijn volk eene grondwet met een verantwoordelijk ministerie verleende; sinds echter zijn de encyclieken verschenen met de verdoemingen, die men kent, en werd de onfeilbaarheidsleer uitgeroepen, eene nieuwe inrichting invoerende voor de katholieke strijdmachten met éénen hoofdman, den Paus. Van dien tijd af was de oorlog verklaard tusschen de Kerk en den Staat en moet de eene of de andere het hoofd bukken.
De protestantsche landen hebben lang gewacht om

{==125==} {>>pagina-aanduiding<<}
de hevigheid te begrijpen, waarmede de liberalen in de katholieke landen in hunne worsteling tegen de Ultramontanen te werk gaan. Maar nu worden zij door dezelfde kwaal aangetast, en nu geven de protestantsche landen het sein voor den strijd. In Duitschland vooral wordt hij zeer hevig gevoerd. De ultramontaansche partij vormde in het laatste Duitsche parlement eene wezenlijke macht, die in het nieuwe parlement nog zeer versterkt is. De staat met Prins vou Bismark als hoofdman heeft den handschoen, die hem toegeworpen werd, opgenomen. De middelen, die hij gebruikt, zijn van verschillenden aard: hij ondersteunt vooreerst de nieuwe schismatieken gekend onder den naam van oud-katholieken; ook ontneemt hij aan de priesters het gezag, dat zij hadden weten te verkrijgen door hunne inmenging in de staatkunde, door het toezicht over de scholen, het houden der registers van den burgerlijken stand, enz. Maar daarbij bepaalt hij zich niet: de vrijheid van de drukpers en het woord wordt gekortwiekt; een eed van getrouwheid aan de staatswetten wordt aan de priesters opgelegd; met boeten, gevangenzitting worden zij bedreigd, enz.
Zeker kan de school, welke de grootste vrijheid aanprijst als het eenige middel om de godsdienstige en staatkundige twisten op te lossen, - die den dwang als een ongeschikt middel aanziet, dat aan reactie onderworpen is, en gevaarlijker nog dan de kwaal zelve, die school kan alle de handelingen van den Prins-kanselier niet goedkeuren. Diezelfde middelen nochtans gebruikt het vrijzinnige Zwitserland tegen dezelfde vijanden. Daarbij, moet de Staat, die toch het geheele sociaal lichaam vertegenwoordigt, zich onophoudelijk laten aanvallen? Moeten de burgers dulden, en kunnen zij het, dat de grondslagen van dien staat, welken zij toch uitmaken, gedurig worden ondermijnd?

{==126==} {>>pagina-aanduiding<<}

Ziedaar eene vraag, die wij nu niet zullen oplossen. Maar, vermits deze middelen gebruikt worden, zoo zien wij met belangstelling den uitslag er van te gemoet, en wij kunnen ons niet onthouden het Duitsche volk te bewonderen, dat met zulk een vast beleid, met zulko krachtige hand den vijand aantast, die sedert eeuwen zijnen vooruitgang belemmerde en zijne onafhankelijkheid bedreigde. Deze bewondering werd ook gedeeld in Engeland, waar verledene maand verscheidene meetings werden gehouden om het Duitsche volk geluk te wenschen over zijne pogingen om zich tegen de aanvallen der Ultramontanen te verdedigen.
Tegenover deze meetings werden andere meetings gehouden om de slachtoffers van hunne eigene stijfhoofdigheid, d.i. de bisschoppen, in hunne aan den staat vijandige houding aan te moedigen. De bisschoppen van Frankrijk en van België hebben ook hun woord bij dat der Engelsche Katholieken willen voegen. Maar zij deden het op eene zoo weinig gematigde wijze, dat de minister van eerediensten van Frankrijk verzocht werd, en aan het verzoek voldeed, om hun eene vermaning te geven. Terzelfdertijd werd de Univers, het blad opgesteld door Louis Veuillot, dien men, niet ten onrechte, den wereldlijken paus heeft genoemd, voor twee maanden opgeschorst. In België beweert de minister van buitenlandsche zaken, in de Kamer ondervraagd, dat er van het Duitsche hof, geen dergelijk verzoek betrekkelijk de Belgische pers gekomen is. Het zij zoo. Maar dan pok moeten de vermaningen, die de minister uit eigene beweging tot de Ultramontaansche drukpers richtte als des te belangrijker worden beschouwd.
Iedereen gevoelt, dat de strijd, die in Duitschland geleverd wordt, voor het menschdom beslissend zal zijn. Het

{==127==} {>>pagina-aanduiding<<}
geldt hier inderdaad te kiezen tusschen den voor- of achteruitgang, tusschen de moderne vrijheden of de middeneeuwsche priesterheerschappij, tusschen het verleden en het toekomende. Moesten de liberalen verslagen worden, dan ware het voor lang met de overwinningen gedaan, die tot hiertoe op het veld der ontslaving van den geest werden verkregen. Krijgen de Ultramontanen integendeel de nederlaag, dan zal dit voorbeeld krachtigen invloed hebben op de handelwijze der andere volken.

***

Wij kunnen deze algemeene beschouwing niet sluiten zonder de aandacht van onze lezers te roepen op dien anderen strijd, die, sedert eeuwen, twist en tweespalt zaait tusschen de verschillende klassen van het menschdom, op de zoogenaamde sociale quaestie.
De sociale quaestie bestond alreeds in het oude Rome, getuigen de slavenoorlogen; zij borst los in de middeneeuwen in de Jacqueriën; zij wierp een wreed licht in 1871 tijdens de Commune van Paris. Nu is zij wat gedempt door de herinnering van de algemeene verontwaardiging, veroorzaakt door de uitspattingen, waardoor de aanvoerders van de democratieke partij hunne tijdelijke zegepraal, het bezit van Parijs, hebben misbruikt. Niettemin bestaat zij nog, en in stede van de beweging te loochenen, - hetgeen niets aan hare wezenlijkheid ontneemt, - is het beter aan den gang der zaken eenen weg af te bakenen, hem, om zoo te zeggen, een wettig kanaal te openen. Dit hebben de Engelschen weten te doen. Eertijds onderstonden zij bijna alle dagen werkstakingen, die gepaard gingen met gewelddadigheden van allen aard, moorden, branden, enz. Sedert 1824, zijn de wetten over de werkstakingen afgeschaft, en sinds heeft men die afgrijselijk-
{==128==} {>>pagina-aanduiding<<}
heden niet meer gezien, die voor de nijverheid zoo nadeelig waren. Sinds wordt ook de Engelsche werkman, over het algemeen beschouwd, veel beter betaald en veel gelukkiger dan zijne medegezellen van het vaste land.
De gedachte van de moeilijkheden te doen oplossen door een scheidsgerecht, dat, zooals wij hooger meldden, door verscheidene Parlementen aangenomen is als middel van verzoening voor de geschillen tusschen volken, heeft ook wel vooruitgang gedaan in Engeland op het terrein der geschillen tusschen bazen en werklieden. Dit is men verschuldigd aan den heer H. Kettle, rechter van het graafschap Worcester en aan den heer Mundella, lid van het Parlement. Als vredemiddel worden de scheidsrechters zelfs aangenomen in zekere vakken om gezamenlijk de tarieven van het loon te regelen, die voor een bepaald tijdperk in voege blijven. Eene akte, onlangs door het Parlement aangenomen, heeft het scheidsgerecht, in zekere mate, verplichtend verklaard. Hetgeen eertijds door werkstaking, door geweld en met verliezen van beide kanten door den machtigste aan den zwakkere werd opgelegd, wordt nu door gemeenschappelijk akkoord bepaald en geregeld.
In Engeland hadden tot heden de werklieden der steden en der nijverheidsdistricten alleen deel genomen aan de beweging. Maar de goede uitslag, die hunne pogingen tot hiertoe bekroond heeft en zich dezer dagen nog vertoonde in het kiezen van twee werklieden als leden van het Parlement, kon niet langer zonder invloed blijven op hunne makkers van den buiten. Sedert 1872 hebben de landbouw-werklieden ook hunne macht willen beproeven. Onder leiding van Arch hebben zij vergaderingen gehouden, waar hunne belangen verdedigd en hunne klachten uitgebracht werden. Op de vergaderingen volgde de

{==129==} {>>pagina-aanduiding<<}
stichting van vereenigingen, welke hare leden in staat stelden aan de landbouwers hunne eischen te doen kennen en, indien er niet aan voldaan werd, het werk te staken.
Deze beweging ontmoette overal veel sympathie. De vreedzame wijze, waarop deze eenvoudige werklieden eene beslissing vanwege hunne bazen verwachtten, de gegrondheid hunner klachten, wettigden stellig zulke sympathie. De uitslag was zoo niet schitterend, dan toch voldoende. En na op het terrein der stoffelijke belangen hunne stem te hebben verheven, willen zij ook de staatkundige rechten verkrijgen, door de laatste kieshervorming aan hunne broeders der steden toegekend. De woordvoerders der landbouwwerklieden werden, vóór eenigen tijd, door Gladstone ontvangen, met wien zij een gesprek hadden dat, naar de Engelsche gewoonte, openbaar gemaakt werd. In dat gesprek erkende de minister het recht der landbouwwerklieden, maar oordeelde hun optreden in het politiek leven als voorbarig en gevaarlijk voor den vooruitgang der liberale gedachten. Misschien zullen de landbouwwerklieden een beter onthaal bij Disraëli vinden, die, zooals men weet, eene kieshervorming deed aannemen, waarvoor de liberalen zelven bevreesd waren, welke aan de werklieden der steden het stemrecht vergunde en eene zoo diepe hervorming in de Engelsche staatkunde verwekte. Disraëli zal in alle geval met die beweging moeten afrekenen, maar dan nog zal de zaak niet afgedaan zijn; want de quaestie der vermeerdering van 't loon der landbouwwerklieden is innig verwant met die van den grondeigendom. Indien de boeren de werklieden zoo weinig betalen, is het gedeeltelijk, omdat zij zelven wat te veel door de landeigenaars worden afgeperst. In Engeland is zulks meer het geval dan in andere landen, omdat de wetten op den eigendom er waarlijk

{==130==} {>>pagina-aanduiding<<}
nog middeneeuwsch zijn. Ook is er eene zeer ernstige beweging ontstaan om die wetten te doen wijzigen.

***

Zooals men ziet, bestaat de eigenlijke politiek meestal uit geschillen, moeilijkheden, bewegingen, in een woord uit aanhoudenden strijd. Strijden is zulk eene noodzakelijkheid voor het menschdom, dat een volk, hetwelk niet op een of ander gebied strijdt, dat slaapt en geen deel neemt aan de openbare bewegingen, niet waarlijk leeft. In dien zin zou men bijna kunnen zeggen, dat strijden het leven en niet strijden de dood van een volk is. De rol der beschaving moet dus niet wezen den strijd te doen ophouden, maar hem op eene beschaafde wijze te doen voeren en op een vreedzaam terrein te brengen. Niet meer op de slagvelden, en ten koste van menschenlevens, door de domme beslissing der wapens, maar door verstandelijke middelen moeten de geschillen worden vereffend. Daarin ligt onze hoop op de toekomst, daarin ligt de ware vooruitgang.
18 Februari 1874.
F.E.









{==131==} {>>pagina-aanduiding<<}

Boekbeoordeelingen.

Algemeen Nederduitsch en Friesch Dialecticon door Johan Winkler. 's-Gravenhage, Martinus Nijhoff. 1874. 2 deelen in-8o, xvi, 500 en 449 blz.

Dat men zich sedert eenige jaren zoowel in Zuid- als in Noord-Nederland op de studie van de dialecten onzer moedertaal met ijver heeft toegelegd, bewijzen eene menigte van artikels opgenomen in het Taalkundig Magazijn, het Archief voor Nederlandsche Taalkunde, het Magazijn van Nederlandsche Taalkunde, het Nieuw Taalmagazijn, het Nieuw Archief voor Nederlandsche Taalkunde, den Taalgids, den Navorscher, den Taal- en letterbode, het Belgisch Museum en de Toekomst, en vooral het Algemeen Vlaamsch Idioticon, uitgegeven op last van het Leuvensch taal- en letterlievend genootschap Met Tijd en Vlijt, en - last not least - het Westvlaamsch Idioticon, bewerkt door L.-L. De Bo. Die ijver is geenszins in den laatsten tijd verflauwd: in het begin van dit jaar schreef de Zuidnederlandsche Maatschappij van Taalkunde, die haren zetel te Mechelen heeft, eenen wedstrijd uit voor de beste verzamelingen van idiotismen, welke het Algemeen Vlaamsch Idioticon en het Westvlaamsch Idioticon moeten volledigen, en zag het uitmuntend Algemeen Nederduitsch en Friesch Dialecticon van Johan Winkler het licht.
Vroeger hield men zich bij voorkeur bezig met het opteekenen van woorden en uitdrukkingen, die in onze gewone Nederlandsche woordenboeken tevergeefs worden

{==132==} {>>pagina-aanduiding<<}
gezocht. In het Algemeen Nederduitsch en Friesch Dialecticon heeft de heer Winkler bijzonderlijk de aandacht ingeroepen op de uitspraak en de grammaticale eigenaardigheden der Nederduitsche tongvallen, zooals ze van Tilsit tot aan Duinkerke worden gehoord.
De heer Winkler deelt ons de parabel van den Verloren Zoon in honderd en zes en tachtig Friesche en Nederduitsche dialecten mede, en laat die vergezeld gaan van zeer belangrijke ethnographische en taalkundige aanmerkingen.
De parabel van den Verloren Zoon werd vroeger reeds vaak ter vertaling in de verschillende dialecten gekozen, onder anderen, door Fr. J. Stalder in zijne Landessprachen der Schweiz oder Schweizerische Dialectologie 1, door Mone in den Anzeiger für Kunde der teutschen Vorzeit, door J.F. Willems in het Belgisch Museum en door Albert Schott in Die Deutschen am Monte Rosa, en te rechte: wij ook denken met den heer Winkler, dat die gelijkenis uit den Bijbel bij uitstek voor dit doel geschikt is, als zijnde aan iedereen bekend en voor iedereen toegankelijk, als noch te lang noch te kort, en als handelende over zaken en voorvallen uit het alledaagsche leven, en de gelegenheid aanbiedende om er de dagelijksche volks-spreektaal in te pas te brengen.
De heer Winkler geeft eerst eenige inlichtingen over onze moedertaal, zooals zij nog tot heden in een gedeelte van Rusland (Estland, Lijfland en Koerland) op de boorden der Oostzee, en in het Gouvernement Taurië aan de rivier Molostschnaja wordt gesproken. Vandaar gaat hij over tot Duitschland, waar het Nederduitsch over geheel het vlakke land van het Noorden is verspreid. De grenzen van het gebied onzer taal in Duitschland komen omtrent

{==133==} {>>pagina-aanduiding<<}
overeen met eene denkbeeldige lijn, die men zou trekken van Aken op Keulen of Bonn, en vandaar over Göttingen en Wittenberg op Berlijn, en van Berlijn op Koningsbergen. Benoorden deze lijn bedient men zich op eenige uitzonderingen na, van eene taal, die zeer goed door Vlamingen en Hollanders wordt verstaan.
Daarna wordt eene plaats ingeruimd aan de verschillende dialecten van Noord-Nederland, die de schrijver in vier hoofdgroepen verdeelt: de Frankische, de Saksische, de Friso-frankische en Friso-saksische.
Zeer belangrijk zijn de bladzijden, die door den heer Winkler aan de Friesche taal en hare tongvallen worden gewijd.
De dialecten van Zuid-Nederland en Vlaamsch Frankrijk worden door den schrijver verdeeld in vier hoofdgroepen: 1o het Limburgsch, dat gesproken wordt in de geheele provincie Limburg en in het zoogenoemde Hageland en Oost-Brabant of de omstreken van Diest en Tienen in Zuid-Brabant, 2o het Brabantsch, dat gehoord wordt in Zuid-Brabant (behalve in de bovengenoemde oostelijke streken van dat gewest), in de geheele provincie Antwerpen, en in een klein deel van de provincie Henegouwen; 3o het Oostvlaamsch, dat in de provincie Oost-Vlaanderen wordt gesproken, en 4o het Westvlaamsch, in West-Vlaanderen, dat met het Vlaamsch van Vlaamsch Frankrijk ééne groep vormt. Volgens den heer Winkler zijn al deze tongvallen Nederfrankischnederduitsch, en gaan zij allen op de grenzen van hun gebied door tusschentongvallen in elkander over.
Vele van de vertalingen der parabel werden aan den schrijver van het Dialecticon door leden der Zuidnederlandsche Maatschappij van Taalkunde geleverd: de zeer merkwaardige taalkundige aanteekeningen, welke bij die

{==134==} {>>pagina-aanduiding<<}
vertalingen zijn gevoegd, hebben wij echter aan den heer Winkler te danken.
In een Aanhangsel wordt de lezer bekend gemaakt met eenige zonderlinge brabbel- of kindertalen en argots, welke laatste in sommige plaatsen van Limburg en te Zele in Oost-Vlaanderen, tehuis behooren.
Wij hebben het Algemeen Nederduitsch en Friesch Dialecticon met het grootste genoegen gelezen en er zeer veel uit geleerd. Men is verwonderd eigenaardige woorden en uitdrukkingen, die men dacht slechts in ééne streek gangbaar te wezen, terug te vinden op plaatsen, die honderden mijlen van elkander verwijderd zijn, en toch geeft ons het Dialecticon niet alles, wat onze tongvallen merkwaardigs aanbieden: wij ontmoeten er slechts die woorden en uitdrukkingen, welke in de gelijkenis van den Verloren Zoon te pas komen. Wat de taalkundige aanmerkingen betreft, niemand zal van den heer Winkler eene volledige spraakleer van ieder dialect eischen: wij hadden slechts het recht te verwachten, dat hetgeen de tongvallen van elkander het sterkst onderscheidt, zou worden aangestipt. Dit wordt dan ook door den heer Winkler bondig en duidelijk gedaan. Later kunnen andere taalkundigen uitvoerige woordenboeken en spraakkunsten van ieder dialect vervaardigen.
Wij zullen ons eenige weinige aanmerkingen over het taalkundig gedeelte van 't Dialecticon veroorloven, zonder daarom in het minst aan de uitstekende verdiensten van dit werk te willen afbreuk doen. Natuurlijk geldt het hier uitsluitelijk onze Zuidnederlandsche gewestspraken.
Van de honderd en zes en tachtig vertalingen zijn er slechts elf van den heer Winkler. Wel heeft hij gemeend de spelling van de honderd vijf en zeventig, die wij niet aan hem verschuldigd zijn, min of meer te moeten

{==135==} {>>pagina-aanduiding<<}
veranderen; wij hadden hem echter hier gaarne radicaler zien te werk gaan. Thans worden dezelfde klanken wel eens verschillend gespeld of met verschillende teekens boven de letters aangeduid. Dat is, om slechts een enkel voorbeeld aan te halen, het geval met de zware e, die in vele streken in de woorden peerd, steert, weerd (paard, staart, waard) wordt gehoord, en in die streken geheel op dezelfde wijze wordt uitgesproken.
2de deel, blz. 162: ‘Leut, leute’ zoo schrijft de heer Winkler, ‘is in Zuid-Nederland en ook in Zeeland algemeen in gebruik voor groot vermaak, uitbundig genoegen, dolle pret.’ Wij zijn overtuigd, dat men in de meeste gewesten van Zuid-Nederland het woord leute niet kent.
2de deel, blz. 228. ‘Gildig, veel, sterk, ook als bijvoeg, naamw. in de beteekenis van groot, schoon, sterk, overal in Vlaanderen in gebruik.’ Dit overal is hier stellig te veel, het zal door hier en daar moeten worden vervangen.
2de deel, blz. 237. ‘Wa' doeën, wat doen, in plaats van wat te doen. De Zuid-Nederlanders laten in dit geval, evenals achter om, het werkwoord in de onbepaalde wijs zonder te.’ Niet altijd wordt te achter het voorzetsel om weggelaten: nooit zal men hooren ik ga naar den boekhandelaar, om zien of om hooren, of de roman toegekomen is; ik kom om zien of om hooren. In Zuid-Nederland gebruikt men hier insgelijks om te zien, om te hooren.
2de deel, blz. 266. ‘Hierbij moet men in 't oog houden dat de Zuid-Nederlanders de j juist zoo uitspreken als de Franschen.’ In echt Nederlandsche woorden spreken wij de j nooit uit als de Franschen. In ja, jagen, jeugd, enz, luidt bij ons de j evenals in Noord-Nederland.
2de deel, blz. 288. ‘De onvolkomene of korte a helt (te Antwerpen) sterk naar de onvolkomene e over, en is gelijk aan de korte of gesloten hoogduitsche ä; man klinkt

{==136==} {>>pagina-aanduiding<<}
omtrent als het nederlandsche men, volkomen als männ in hoogduitsche spelling, had als ed of beter ädd, kwam, als kwem of kwämm.’ Dit alles dunkt ons niet goed afgeluisterd, vooral wat de a in had en kwam, aangaat.
2de deel, blz. 289. ‘In de beide Vlaanderens (sic) en in 't overige deel van Zuid-Brabant luidt deze o (de scherplange) als uë, als zuivere nederlandsche u of hoogduitsche ü, door een naslag van toonlooze e gevolgd.’ Niet in West-Vlaanderen is dat het geval, maar wel in Oost-Vlaanderen.
2de deel, blz. 291. ‘Als het persoonlijke voornaamwoord gij of ge (in 't enkelvoud) achter het werkwoord komt, wordt het de (het oude du? zie vs 22 bl. 351 I (sic) op goade gij; b.v. oor de niet? - hoort gij niet? dat zul de nie doen - dat zult ge niet doen.’ Dit de is niet het enkelvoudig persoonlijk voornaamwoord: ook met het meervoud komt het voor: ‘hoorde galie nie? hoort gijlieden niet?’ De d van dit de behoort tot het werkwoord. Men hadde moeten schrijven oorde: oudtijds spelde men hoordi of hoordy, ziedi of ziedy, komdi of komdy. De d in die werkwoorden heeft niets gemeen met de d van het voor naamwoord du, en de e heeft hier niet de plaats van eene u, maar wel die van eene vroegere verzwakte i of y ingenomen.
2de deel, blz. 295. ‘Amper, amper, basterdwoord van 't maleische amper, in geheel Nederland veelvuldig in gebruik.’ Wij gelooven aan den Maleischen oorsprong van amper niet, en leiden dit woord liever van het Fransche apre af.
2de deel, blz. 307. ‘De uitspraak der klanken, vooral ook van ui, ij, ei, ou en oe in het oostvlaamsch, komt hoofdzakelijk, behoudens kleine afwijkingen, met de brabantsche uitspraak, als oi, oa voor ui, als ai voor ij en ei, als a en ew voor ou en als ue voor oe, overeen.’ In Oost-Vlaanderen klinkt oe nooit als ue. De Oostvlaming zegt zoet, boer, ploegen, nooit zuet, buer, pluegen.

{==137==} {>>pagina-aanduiding<<}

2de deel, blz. 316. ‘Tons, thans, komt in de volksspreektaal van Noord-Nederland nooit voor; daar kent men thans slechts in de boeketaal. Maar tons, tuns, ook ten, tein, enz. is in geheel Vlaanderen vrij algemeen in de spreektaal in gebruik.’ Tons (alors) is niet hetzelfde als thans (maïntenant.) Zoomin in Zuid- als in Noord-Nederland hoort men bij 't volk thans. Het Vlaamsche tons is niets anders dan toen met achtergevoegde s. Het verschilt overigens geheel in beteekenis met thans.
2de deel, blz. 320. ‘Gewrocht, gewerkt. Het werkwoord wrochten, werken, is in de spreektaal van geheel Noord- Nederland reeds volkomen verouderd en komt er nog slechts zeer zelden in de boeketaal voor. Maar bijna overal in Vlaanderen is het nog zeer algemeen in de volksspreektaal in gebruikt. ‘De onbepaalde wijze luidt werken, en wrocht is de onvolm. veri, tijd en gewrocht het verleden deelwoord van dit werkwoord. Aldus wordt werken bijna overal in Vlaanderen vervoegd. Het barbarisme wrochten in de onbepaalde wijze wordt zelden gehoord.
2de deel, blz. 324. ‘Het basterd-achtervoegsel je of ie wordt te Gent als de uitgesproken; b.v. famielde, familie, schoolde, schalie of deklei; boalde, balie; froande, franje, oroande, oranje; kastoande, kastanje; Spoande, Spanje.’ Niet altijd, maar alleenlijk als die woorden in het Fransch eene ll mouillé of eene gn of ng hebben. Men zegt immers commune(-nie), milise ( tie), polise(-tie), enz.
2de deel, blz. 324.’De ch laat men hooren in mussche, musschen, bossche, bosschen, mijnsche, menschen.’ Niet alleenlijk in deze drie worden, maar overal waar de uitgang sch van eenen klinker, ja zelfs van eene h gevolgd is: wynsche, wassche, vissche, enz.
2de deel, blz. 384. ‘Vermooste van vermozen, verkwisten.’ Het echte woord vermorsen werd elders meermaals door den heer Winkler opgegeven.

{==138==} {>>pagina-aanduiding<<}

2de deel, blz. 403. ‘Djob, Job; de Vlamingen spreken dikwijls de j, als deze letter de eerste van eenig woord is, als dj uit.’ In echt Nederlandsche woorden nooit; wel in zekere eigennamen: en dan luidt de j ook vaak als tj (Tjaak, Jacques, Tjeef, Joseph, Tjuëre, George,) alsmede in enkele vreemde woorden (verdjus, verjus, djent, gentil.)
Doch genoeg: wij zullen hier dit muggenziften staken; men mocht ons anders van vitterij beschuldigen, en niets is verder van onze bedoeling dan eene lijst op te maken van eenige zeer geringe misstellingen, die in de twee boekdeelen voorkomen, en die lijst ‘als een bewijs onzer geleerdheid en schrijvers domheid’ te laten drukken. Wij brengen veel liever onze warme hulde aan de uitgebreide taalkennis van den heer Winkler, en wenschen hem uit ganscher harten geluk met zijn uitmuntend werk, waarin ons een overvloed van de belangrijkste feiten op het gebied der dialectologie wordt geschonken.
J.F.J. Heremans.

Principes généraux du droit pénal beige par J.J. Haus, professeur à l'Université de Gand, etc. - Deuxième édition, revue, corrigée et considérablement augmentée. Gand, Ad. Hoste, 1874. - Tome I. - IV et 529 pp., gr. in-8o.

Het boek, waarvan wij hierboven den titel overschrijven, is geen nieuweling in de rechtsliteratuur, en de naam van den schrijver is aan niemand, zelfs in den vreemde, onbekend. Wij mogen ons dus onthouden beider lof te maken, en ons bepalen met de aandacht te roepen op deze tweede uitgave, die niet ten onrechte de melding draagt, dat zij herzien, verbeterd en merkelijk vermeerderd is.
De heer Haus heeft met zorg bijna alle gedeelten van zijn handboek herzien, er wijzigingen aan toegebracht,

{==139==} {>>pagina-aanduiding<<}
en de leemten aangevuld, welke in de eerste uitgave werden aangeduid. Zoodat het boek, in zijn geheel beschouwd, wezenlijk eene nieuwe gedaante heeft aangenomen en nevens de eerste uitgave in alle bibliotheken onmisbaar is geworden.
Daar van het werk nog maar het eerste deel is verschenen, kunnen wij niet ten volle de wijzigingen, die het zal ondergaan, overschouwen. In eene korte inleiding maakt de schrijver zelf er ons echter mede bekend.
Bij de drie eerste boeken werden verscheidene hoofdstukken gevoegd handelende over het leed door het misdrijf veroorzaakt, de aanhitsing tot ongehoorzaamheid aan de wetten, de schorting van de uitvoering der straffen, alsmede eenige zaken, die vroeger niet werden behandeld. Het vierde boek zal worden volledigd door eenen titel betrekkelijk het openbaar ministerie en de andere personen, die gerechtigd zijn strafrechtelijke vervolgingen in te spannen.
Van eene andere zijde is er ook meer ontwikkeling gegeven aan de beginselen betreffende de drukpers- en politieke wanbedrijven, de gezamenlijke misdrijven, de opstoking tot het plegen van misdaden en wanbedrijven, het regiem der gevangenhuizen, de uitzetting der vreemdelingen, de waardeering der gevallen van wettelijke verschooning en de verzachtende omstandigheden, de toepassing van het stelsel dier omstandigheden op het samenbestaan van verschillende misdrijven, de verzwarende omstandigheden, die rechtsquaestiën opwerpen, de uitlevering, den lijfsdwang, de prejudicieele quaestiën, de kracht van het gewijsde in strafzaken, de uitputting der strafmiddelen, de onderbreking en de opschorting der verjaring, de uitoefening van den burgerlijken eisch.
Men neme daarenboven in acht, dat sinds de verschijning

{==140==} {>>pagina-aanduiding<<}
der eerste uitgave, verschillende wijzigingen aan de Belgische strafrechtsinstellingen werden toegebracht door onderscheiden nieuw afgekondigde wetten, namelijk die van 4 Maart 1870, welke, ten voordeele der aan het regiem der afzonderlijke opsluiting onderworpene veroordeelden, den duur vermindert der straffen, die eene tijdelijke berooving der vrijheid medebrengen; het krijgsstrafwetboek van 27 Mei 1870; de wet van 27 Juli 1871 op den lijfsdwang en de wet van 17 Augusti 1873, betrekkelijk de verjaring in tucht- en fiscale zaken.
De rechtmatige roem, dien de heer Haus sedert ettelijke jaren in gansch Europa als criminalist heeft verworven, ontslaat ons, gelijk wij zegden, van de verplichting om hier nog eens den lof te maken van de innerlijke waarde van het werk. - Melden wij alleenlijk, tot bewijs van het gunstig onthaal, dat aan dit boek overal te beurt valt, en van het belang, hetwelk het ook voor vreemde landen oplevert, dat op dit oogenblik eene Italiaansche vertaling van deze tweede uitgave verschijnt. Zij wordt bezorgd door den heer Henrico Feo, rechter aan de rechtbank van eersten aanleg te Napels.
J.O.D.


De Schoonzoon van Mevrouw de Roggeveen, wie hij scheen en wie hij was door Dr Jan ten Brink. Amsterdam 1873, K.K. Schadd. Twee deelen.

Dubbel is de titel, dubbel ook is de inhoud van dit boek, even boeiend van kleur als van teekening. ‘Der vrouwen hoogmoed sleipt een staert van rampen na,’ zoo luidt het motto op den omslag, dat een der stellingen aangeeft, welke het werk uiteenzet. Bij de lezing bemerkt men al spoedig, dat de schrijver het op meer dan dit

{==141==} {>>pagina-aanduiding<<}
menschelijk gebrek en ook niet op die gebreken bij de vrouwen alleen gemunt heeft. Zijn werk mag evenzeer eene schets genoemd worden van de Haagsche groote wereld in het algemeen, die waarlijk in die albeelding, niet gevleid wordt.
De tweede stelling, die het boek uiteenzet, is dat men een zeer ordentelijk mensch zijn kan, waardig van karakter en onberispelijk in doen en laten, zonder tot eenig kerkgenootschap te behooren. De voornaamste held, Willem Plankman, is een vrijdenker, die zich achtervolgens kant tegen den hoogmoed zijner tante, Mevrouw de Roggeveen, en tegen de dweepzucht van sommige geloovigen, die hunne onverdraagzaamheid verbloemen onder den dekmantel van ijver voor de Evangelische leer. Door beide klassen van menschen verstooten, weet Willem zich door zijnen zin voor onafhankelijkheid, zijnen werklust en zijn talent een bestaan te verschaffen en de hand der vrouw, die hij beminde en die hem begreep, te verwerven.
Wij hoeven er nauwelijks op te wijzen, dat het verkondigen der laatste stelling, ook in onze dagen, eene daad van moed mag heeten, nu zoo algemeen nog de overtuiging heerscht, dat zedelijkheid zonder godsdienst onbestaanbaar is; wij hoeven er evenmin op te drukken, dat veelzijdigheid van behandelde stof eene krachtige aanbeveling voor een boek is, wanneer die veelzijdigheid geordend, versmolten is.
In Ten Brink's werk schijnt dit in zoo hooge maat het geval geweest te zijn, dat eene beoordeeling, welke er in Noord-Nederland van verscheen, zelfs met geen woord gewag maakte van het tweezijdig karakter des boeks, iets wat zulke critiek wel onvolledig mag doen heeten, maar wat dan toch getuigenis aflegt voor het goed verband, dat tusschen de hoofdgedachten van het werk gelegd' is.

{==142==} {>>pagina-aanduiding<<}

Het boek is, zooals blijkt uit de opsomming van schrijvers oogmerken, een boek van strekking. Dit is in onze oogen eerder eene verdienste dan een gebrek, maar in ieders oogen en ook in de onzo is het een gevaar, eene zware moeielijkheid, die de schrijver zich ter overwinning oplegt. De lust om duidelijk en volledig te bewijzen, de bezorgdheid om gelijk te halen en te overtuigen kan hem allicht medelokken en hem doen vervallen in redeneeringen en moralisatiën, die ten nadeele der handeling plaats en licht innemen.
Aan dit gevaar schijnt hij ons over het algemeen ontsnapt te zijn; meer nog, er zijn plaatsen in zijn werk, zooals het onderhoud van Willem Plankman met zijne nicht Eugenie, waar het uiteenzetten van zijne levensbeschouwing enkele bladzijden oplevert, zoo medesleepend en warm geschreven, dat de waarde van het werk er bij wint in plaats van erdoor te lijden. Waar is het echter ook, dat in sommige plaatsen de zucht om alles te zeggen den schrijver heeft doen vervallen in gesprekken, waarvan de lengte niet in evenwicht staat met de belangrijkheid.
Maar over 't algemeen wel verre van in dorheden of bewijzende redeneeringen te vervallen is het juist de hoofdhoedanigheid van het werk overal zoo aanschouwelijk, zoo tafereelachtig mogelijk te zijn en te blijven.
Elk hoofdstuk nagenoeg maakt op zich zelf een afgelijst schilderijtje uit, waarin hoofd- en bijgroepen natuurlijk geschikt zijn, waarin het licht op de goede plaats valt, waarin leven en waarheid en kleur overvloeien, maar dat ook immer zeer kenmerkend sober gehouden is. Natuurlijkheid van karakter, van daden, van schikking is het gevolg van die wijze van behandeling.
Het boek maakt geene aanspraak op hooger effect, de held er van is een gewoon mensch, in zeer gewone om-
{==143==} {>>pagina-aanduiding<<}
standigheden verkeerende en met gewone hulpmiddelen zijne baan door het leven brekende. Hij komt in aanraking met een paar schurkennaturen, die eenige oogenblikken van scherper gespannen drama in zijnen kalmeren levensloop brengen, maar in die oogenblikken zelf blijft hij buiten spel of treedt hij als toevallig medewerker op. Hij leeft liefst en meest met stille lieden, een stil gemoedelijk en huiselijk leven, en zoekt geen gerucht rondom zich of anderen te maken. De deelen, waarin hij werkend optreedt en die hij met ganscher harten medeleeft, zijn dan ook die, waarop het warmste en liefelijkste licht valt: al de brokken, waarin Krüger en zijne dochter of wel Willems zuster optreden, zijn roerend, lief en oorspronkelijk gedacht en geschreven.
Het aanduiden van deze hooge verdienste van het werk doet terzelfder tijd uitkomen, wat sommigen er liefst zouden in zien, en wat ons dunkens ook er wat te zeer in vermeden is, namelijk het sterkere hoogere drama. Het heeft den schrijver behaagd zijnen held eenvoudig te laten, altijd en in alles; eerder sobere en gemoedelijke effecten dan hoogere en hartstochtelijke te zoeken. Wij wagen de gissing, dat meer zelfstandig en krachtdadiger optreden, of in korter woorden meer heldhaftigheid in den hoofdpersoon, het werk zou doen winnen. Om hem dit karakter te geven zouden de hoofdvoorvallen van den roman natuurlijk eene wijziging moeten ondergaan, zoodat de personen, optredende als vertegenwoordigers van gebreken en hoedanigheden, van geloof en ongeloof onmiddelijk tegenover elkander kwamen en er spanning, Strijd, botsing uit hunne ontmoeting ontstond. De hoofdpersonages blijven in het boek op te grooten afstand van elkaar of gaan voor elkander uit den weg om botsing te vermijden. Zoo bij voorbeeld, waar het er op aankwam de 

{==144==} {>>pagina-aanduiding<<}
plannen van Mev. de Roggeveen, en van den Franschen indringer te verijdelen, verdwijnt Willem Plankman, waar de Vergenne ontmaskerd wordt, gebeurt dit door tusschenkomst van mindere personen en mindere feiten, zonder strijd noch drama, waar de Vergennes en Mev. de Roggeveen zouden boeten, verdwijnen beiden ook te plotseling van het tooneel.
De karakters waren voorhanden, sterk en scherp genoeg afgeschilderd, de feiten waren gevonden om die karakters in hun geheel en in hunne veelzijdigheid te doen uitkomen, de schrijver heeft vermeden van deze zijn beide scheppingen in alle hare kracht tegen over elkaar te plaatsen en ons het gevecht op leven en dood, met al zijne aangrijpende, ontroerende of ontzettende wisselvalligheden te laten aanschouwen.
Hij was meester aldus te handelen; wij hebben hem lof te geven over hetgeen hij ons schonk, en zijn werk heeft zeker verdiensten van vinding en stijl te over om niet karig met dien lof te zijn, wij kunnen onze teleurstelling niet onderdrukken, dat hij ons iets onthield, dat wij meenden te mogen verwachten.
Eene opmerking over schrijvers trant willen wij niet verzwijgen, namelijk dat hij misbruik maakt van het weergeven van gesprekken in de Fransche taal. Dat een woord, een uitroep, om waarheid van kleur te verkrijgen, behouden wordt, nemen wij aan; maar dat gansche volzinnen en antwoorden telkens in eene vreemde taal voorkomen, schijnt ons alleen daarom ongeoorloofd, omdat men, bij voortzetting van die doenwijze, minstens twee, zoo niet drie, vier talen zou moeten kennen om een Nederlandsch boek te kunnen lezen.
Max Rooses.








{==145==} {>>pagina-aanduiding<<}

De strijd tusschen staat en kerk in Duitschland.

Voor hem, die de gebeurtenissen onpartijdig en vrij van alle vooroordeelen nagaat, bieden de tegenwoordige godsdienstige verwikkelingen in Duitschland een alleszins treurig schouwspel aan. Het komt ons ter nauwernood begrijpelijk voor, dat er tachtig jaar na de groote omwenteling, in eene eeuw van vrijheid en verdraagzaamheid, sprake kan zijn van eenen strijd tusschen Staat en Kerk om de opperheerschappij, te meer daar wij in ons land sedert lang niet meer weiden, wat eene eigenlijke botsing tusschen deze twee machten wezen mag, ja de mogelijkheid er van betwisten. Bij ons immers zijn alle kerkgenootschappen evenals alle burgers vrij en onafhankelijk, - natuurlijk binnen de palen van onze uiterst liberale wetgeving, - terwijl de Staat alleen de belangen van het algemeen behartigt en zich met geene godsdienstige geschillen noch kerkelijke zaken inlaat. Bij onze buren integendeel heeft men als het ware den ouden strijd om de investituren opnieuw begonnen, en helaas! met dezelfde middelen als in de XIIIe eeuw: list, leugen en geweld, ziedaar de wapenen, waar ieder naar grijpt. Pius IX drukt

{==146==} {>>pagina-aanduiding<<}
het spoor van Gregorius VII en Innocentius III, de Hohenzollern verschillen weinig van de Hohenstauffen.
Het valt niet in ons bestek een uitvoerig tafereel op te hangen van al de gebeurtenissen, die sedert bijna vier jaar Duitschland, ja gansch Europa in gisting brengen. Zulks zou ons te ver leiden, en een vluchtig overzicht, of, nauwkeuriger, eene opsomming der voornaamste feiten zal volstaan; want het zijn vooral de strekkingen, die wij op den toetssteen wenschen te brengen, en natuurlijk ook de manier, waarop men die strekkingen op practisch gebied heeft toegepast. Welnu, over die strekkingen van beide partijen, namelijk de zucht naar overheersching, zullen wij natuurlijk een woord van afkeuring uitspreken; want de wederrechtelijke aanmatigingen der Kerk zijn niet prijzenswaardiger dan die van den Staat; doch tusschen de handelwijze van de twee kampioenen bestaat er dit groote verschil, dat de Kerk alleen op geestelijk gebied met de wapenen van den geest strijdt, terwijl de Staat zijne toevlucht neemt tot geweld en dwang. En daarom achten wij ons verplicht hem, met het oog op de grondbeginselen van het echte liberalisme, dat is van de vrijheidsliefde, volkomen ongelijk te geven en zijne houding tegenover de Roomsch-katholieke Kerk ten strengste te veroordeelen.
Over de echte oorzaak van den tegenwoordigen strijd in Duitschland, mag men zeggen, dat allen het eens zijn. Prins von Bismarck wil de staatkundige en godsdienstige eenheid van zijn land, hij wil er de volkomen onafhankelijkheid van tot stand brengen: en als hij iets wil, laat hij zich door niets tegenhouden. Men heeft het genoeg gezien, toen hij achtervolgens de macht van Denemarken, Oostenrijk en Frankrijk fnuikte, en zelfs den hardnekkigen tegenstand van de Pruisische volksvertegenwoordiging met ijzeren onbuigzaamheid bestreed en eindelijk overwon.

{==147==} {>>pagina-aanduiding<<}
Dat vijftien millioen Duitschers in geestelijke afhankelijkheid van eenen vreemden kerkvorst leefden, was hem natuurlijk een doorn in het oog, en, met zijne gewone stoutheid, dorst hij het wagen in onze eeuw van scepticisme en ongeloof eene nieuwe hervorming te bereiden en, door het stichten eener nationale kerk, de Duitsche Katholieken aan Rome's invloed te onttrekken.
Het middel en het voorwendsel daartoe meende hij in de beweging der zoogenaamde Oud-katholieken gevonden te hebben.
Men weet, dat het Vaticaansche concilie, na lange en woelige discussies, eindelijk den 13 Juli 1870 het dogma der pauselijke onfeilbaarheid met 451 stemmen tegen 88 bekrachtigde, terwijl 62 bisschoppen een mezzo-termine aannamen en eenige anderen zich buiten stemming hielden. Hoe onaanzienlijk ook in getal, moest echter de minderheid voor de meerderheid in invloed en beteekenis niet onderdoen; want zij was schier uitsluitelijk samengesteld uit Fransche, Duitsche en Oostenrijksche bisschopp en, de vertegenwoordigers der voornaamste diocesen van Europa, zoowel met het oog op het getal der geloovigen als op hunne geestelijke ontwikkeling, terwijl men onder de leden der meerderheid vele bisschoppen in partibus en de hoofden der ontelbare Italiaansche bisdommetjes rekende. Ook valt het moeilijk te voorzien wat er zou gebeurd zijn, indien de wederspannige minderheid in hare houding hadde durven volharden. Doch zulks was geenszins het geval. De eene bisschop na den andere, tot Hefelé en Strossmayer toe, onderwierpen zich en lieten het nieuwe dogma in hunne diocesen afkondigen. Maar nu ontstond er eene moeilijkheid.
Vele Duitsche godgeleerden onder leiding van den beroemden Munchenschen hoogleeraar Döllinger hadden

{==148==} {>>pagina-aanduiding<<}
zich van den beginne af tegen de onfeilbaarheid verklaard, en wilden van hunne stelling niet afzien, zelfs wanneer hunne bisschoppen, die hen aanvankelijk hadden ondersteund, hun nu de onderwerping als eenen plicht wilden opleggen. Een zeker getal priesters, professors en andere personen, schier uitsluitelijk tot de hoogere klassen behoorende, kwamen zich onder de vaan van het anti-infallibilisme scharen, en door den ongepasten ijver der bisschoppen, die door hunne onrustige vlijt van heden hunne vroegere houding met al het vuur van nieuw-bekeerden wilden doen vergeten en vergeven, kwamen de zaken spoedig tot eene scheuring: Döllinger en de overige geestelijken van zijne partij werden plechtig vermaand en eindelijk afgezet en in den ban geslagen.
Tot nu toe hadden de anti-infallibilisten, of zooals zij zich zelven doopten, de Oud-katholieken, de warme sympathie en belangstelling van alle edeldenkenden weten te boeien. Hun streven toch was een strijd der rede tegen het blind geloof, een strijd waarin het gold de gewetensvrijheid van den mensch tegenover het despotisch gezag van de Kerk te handhaven. Geen wonder dus, dat die manmoedige poging om het steeds zwaarder drukkende geestelijk juk van Rome af te werpen de aandacht van allen en de goedkeuring, ja de bewondering van velen moest wegdragen.
Dit gunstig standpunt konden de Oud-katholieken niet behouden: door den drang der omstandigheden verleid, door voorbijgaande moeilijkheden ontmoedigd, zochten zij eenen steun bij het Staatsbestuur, en riepen zijne tusschenkomst in om hen tegen de overmacht hunner vijanden te schutten. Dit was een onvergeeflijke misstap, en van dien stond af mocht men hunne zaak als verloren beschouwen.

{==149==} {>>pagina-aanduiding<<}

Zij beriepen zich op den Staat! En hierdoor verlieten zij, als het ware zonder strijd, hunne schoone stelling. Tot dus verre had men enkel op geestelijk gebied met het woord en de pen gestreden. Door de tusschenkomst van de wereldlijke macht moest de rede door het geweld worden onttroond, de redenaars door de gendarmen. Wat kon het nu baten welke van beide partijen gelijk had? De Staat zou zijnen wil afkondigen en alle wederspannigen dwingen dien te eerbiedigen. De rollen waren dus geheel en gansch omgekeerd, de oud-katholieke theologen ter zijde geschoven, terwijl de Staat op den voorgrond trad: het gold niet langer eenen strijd tusschen twee godsdienstige richtingen, maar tusschen eene Kerk, die alleen over geestelijke wapenen kon beschikken, en de brutale macht van den Staat, eenen strijd tusschen vrijheid en gezag. En helaas! nu waren het de Ultramontanen, die, zonderling genoeg, de vrijheid vertegenwoordigden, terwijl de Oud-katholieken, of liever hun machtige bondgenoot, als verpersoonlijking van het hatelijkste gezag optraden.
En te recht zeggen wij, dat zulk een gezag hatelijk is; want is er iets verfoeilijker dan de schending van 's menschen gewetensvrijheid, dan het opdringen van eene godsdienstige leer bij middel van de openbare macht? - De Oud-katholieken schijnen dit niet ingezien te hebben; want, zoohaast zij op de ondersteuning van den Staat konden rekenen, kwamen zij met de ongelooflijkste eischen voor den dag. Die eischen werden door een hunner hoofden, professor Schulte, van Praag, met verregaande naïefheid gesteld en verdedigd. Die tolk der Oud-katholieken vroeg onder anderen:
1o Dat de Staat het dogma der pauselijke onfeilbaarheid zou beschouwen als niet-bestaande, dat is als een leerstuk voor Roomsch-katholieken niet geldig;

{==150==} {>>pagina-aanduiding<<}

2o Dat bijgevolg de Staat alle voorstanders der onfeilbaarheid als Niet-katholieken zou beschouwen en het bezit van alle kerkelijke goederen en voorrechten aan de erkende Roomsch-katholieke Kerk, dat is aan de Oudkatholieken, waarborgen;
3o Dat de Staat van alle ambtenaren eene verklaring zou eischen, dat zij tegenstanders waren der onfeilbaarheid;
4o Dat de Staat, waar het kon, slechts zulke Roomschkatholieke geestelijken zou laten benoemen, die de onfeilbaarheid verwierpen;
5o Dat de Staat met kracht perken zou stellen aan den aangematigden invloed der onfeilbaarheidsmannen op het gebied van het burgerlijk leven.
Tusschen het inwilligen van die gematigde eischen en de invoering der Staats-inquisitie bestond er, zooals men dadelijk ziet, zeer weinig verschil. Professor Schulte kende niet alleen aan den Staat de bevoegdheid toe om eene godsdienstige vraag op te lossen, hij erkende nog zijn recht om burgers, die eene zekere geestelijke richting volgen, letterlijk uit het openbare leven te verbannen, en aarzelde niet op den koop toe het privaat leven van iederen burger voor de politie open te stellen. In één woord, men wenschte het oud-katholicisme tot eene Staatskerk te verheffen, terwijl men de voorstanders der onfeilbaarheid zou behandelen, alsof zij tot eenen niet-erkenden godsdienst behoorden, bij voorbeeld tot de leer van Mohammed of Brahma.
Pas de zèle, heeft Talleyrand gezeid. Het stond geschreven, dat Schulte's eischen voorloopig tot de pia vota zouden blijven behooren. Zelfs Bismarck dorst het niet wagen den weg, hem door den Praagschen hoogleeraar aangewezen, in te slaan. Hij vergenoegde zich eerst met de Oud-katholieken in stilte te begunstigen, terwijl hij de

{==151==} {>>pagina-aanduiding<<}
bisschoppen trachtte te bewegen de excommunicaties in te trekken. Doch hier ontmoette de nieuwe hervormer eenen krachtigen tegenstand.
Door de waanzinnige pretenties der Oud-katholieken op hunne hoede gesteld, begrepen de Ultramontanen, dat het hier een strijd om leven en dood ging worden, en met hunne gekende beradenheid sloegen zij de handen aan het werk, en traden voor het eerst als afzonderlijke partij op het staatkundig terrein. Die poging werd met onverhoopt geluk bekroond en reeds in den eersten Duitschen Rijksdag zetelden een vijftigtal clericalen. Zij vroegen, dat de gewetensvrijheid en de onafhankelijkheid der Kerk, reeds door de Pruisische wetgeving erkend, ook door de Rijksgrondwet zouden worden gewaarborgd. Die eischen, hoe billijk ook, werden door den Rijkskanselier in het belang der Oud-katholieken bestreden en, dank zij den afval der nationaal-liberalen, van de hand gewezen: de grondwet bleef stom over dit gewichtig punt, met andere woorden eene gemakkelijke deur werd ten gerieve van willekeur en dwang opengelaten.
Maanden verliepen en de strijd werd hoe langer hoe heviger, totdat het Bestuur eindelijk zijne toevlucht tot uiterste maatregelen meende te moeten nemen. Door de bekende meiwetten werden de vrijzinnige bepalingen der Pruisische grondwet merkelijk besnoeid en vooral, wat het opleiden en het benoemen der Roomsch-katholieke priesters betreft, den Staat met eene alleszins buitensporige macht bekleed. Zulks bracht echter geene verandering in den gespannen toestand, die sedert jaren duurde: de Roomsch-katholieke geestelijkheid volhardde in haren passieven tegenstand en, alhoewel men haar met duizenden thalers boeten en ontelbare maanden gevangenis verpletterde, ziet men het einde van de worsteling op

{==152==} {>>pagina-aanduiding<<}
verre na niet te gemoet. Daarenboven is er een verschijnsel, dat wel bekwaam is om ons de toekomst als onrustig te doen voorkomen, namelijk dat het volk wel degelijk de zaak der onfeilbaarheidsmannen ondersteunt en hunne gevoelens omhelst, zooals blijkt uit het steeds toenemend getal der clericale volksvertegenwoordigers. Tegenwoordig zetelen zij in den Rijksdag ten getale van omtrent 90, terwijl van al de Oud-katholieken professor Schulte alleen door een in overgroote meerderheid protestantsch arrondissement werd gekozen.
Over het lot der oud-katholieke beweging is het dus onmogelijk langer illusies te voeden: het was en het is gebleven eene beweging van geleerden en professoren. Voor het volk is de vraag der onfeilbaarheid van luttel belang en wordt zij zelfs niet verstaan. Trouwens er zijn onder de leerstukken der Roomsch-katholieke Kerk vele, die men met niet minder recht zou mogen betwisten. Het moge aan de Oud-katholieken behagen of niet, wie redeneert in stede van te gelooven is geen katholiek meer, maar eenvoudig een protestant of liever een vrijdenker. Daarom ook verklaren wij de bewering der Oud-katholieken, dat zij leden gebleven zijn der Roomsch-katholieke Kerk, ja dat zij alleen de ware katholieke Kerk vertegenwoordigen, niet te begrijpen. Wie immers een leerstuk van eene kerk verwerpt en hare hoofden niet meer erkent, scheidt zich ipso facto van die kerk af. De pauselijke onfeilbaarheid moge eene nieuwigheid wezen, die van de Kerk is sedert lang door alle Roomsch-katholieken erkend en bijgevolg heeft een algemeen concilie het recht nieuwe leerstukken te bekrachtigen.
Doch het valt niet in ons plan? de theologische zijde van het vraagstuk te behandelen. Het zij ons genoeg vast te stellen, dat hpt getal der Oud-katholieken in

{==153==} {>>pagina-aanduiding<<}
Duitschland, ondanks de ondersteuning der Regeering, uiterst gering blijft 1; dat zij bijna allen tot de hoogere klassen der maatschappij behooren, en dat hunne leer tot dus verre hoegenaamd geenen ingang bij het volk heeft gevonden.
Onder die omstandigheden valt het niet moeilijk te voorspellen, dat de beweging door Dollinger in het leven geroepen, hetzelfde lot zal ondergaan als de bemoeiingen van den priester Ronge in 1844. Hij ook wilde eene afgescheiden Duitsch-katholieke Kerk gronden, hij ook werd door de pers en het publiek bewierookt, en na eenige jaren..... is alles in het vergeetboek geraakt.
Onzes dunkens heeft Bismarck de beteekenis van de oudkatholieke beweging en haren invloed overschat. Wij zijn niet meer in de XVIe eeuw, toen men gansche volken om een punt van louter geloof in de bres zag springen en elkander verscheuren. Tegenwoordig is men daarom veel te positief en practisch geworden, en hij, die uit overtuiging de Roomsch-katholieke Kerk verlaat, zal stellig protestant of vrijdenker worden; want, wij herhalen het, het catholicisme, zoowel als alle andere godsdiensten, bevat talrijke leerstukken, die even weinig, als de onfeilbaarheid voor redeneering en bewijsvoering vatbaar zijn. Wie het eene verwerpt, omdat hij er zich zelven geene beredeneerde rekenschap kan van geven, zal ze spoedig allen in twijfel trekken. Men gelooft of men gelooft niet,

{==154==} {>>pagina-aanduiding<<}
ziedaar alles. Hierin is alweder het in medio virtue eene zeer leugenachtige spreuk.
Wat kan nu de uitslag wezen van den oorlog, dien de Pruisische minister tegen Rome voert? Hij zal alle bisschoppen, alle priesters zelfs, afzetten, gevangen nemen.... en dan? zal Rome toegeven? zal het volk zijne herders verlaten? Men weet genoeg, dat vervolging het beste middel is om eene leer bij het volk populair te maken. Ontelbare voorbeelden hiervan liggen vóór de hand.
Bismarck's handelwijze tegenover het ultramontanisme veroordeelen wij dus eerst als ondoelmatig. In stede van de macht zijner vijanden te vernietigen, heeft hij deze bevestigd en hen, wat erger is, tot het bewustzijn hunner krachten doen komen. Vroeger kende men geene clericale partij in Pruisen; thans beschikt zij over een vierde der volksvertegenwoordiging, zonder de Elzassers, Polen, Denen, particularisten, enz., te rekenen, die haar doorgaans uit haat tegen Pruisen ondersteunen.
Maar die handelwijze is niet alleen onvoorzichtig geweest: zij is ook in hooge mate illiberaal en het spijt ons dat de meeste liberalen, door partijschap verblind, zulks nog niet hebben ingezien.
Te recht heeft men het gezeid: het ideaal van een bestuur is er geen te hebben. Dus kan men geene grootere dwaling uitvinden dan het verheffen van den Staat tot een soort van godheid, den Dieu-État der doctrinairen. De Staat is niets anders dan de vertegenwoordiger der maatschappij, en mag alleen met zulke rechten gewapend worden, die hij volstrekt noodig heeft om te bestaan. De vrijheid van den mensch, van het individu is heilig en mag slechts ingekort worden waar het niet anders kan, wil men het lot der maatschappij niet in gevaar brengen. .

{==155==} {>>pagina-aanduiding<<}

Daar die stelregel zoo goed als algemeen erkend wordt, komt de zaak hierop neer: verkeerde Duitschland in zulk eenen toestand dat de Staat het salus populi suprema lex mocht inroepen en, door nood gedrongen, zijne bevoegdheid ver genoeg uitbreiden om zich als rechter over theologische vraagstukken aan te stellen en hierdoor de godsdienstige vrijheid van millioenen burgers ernstig te belemmeren?
Op die vraag antwoorden wij zonder aarzelen: neen! Men zal ons natuurlijk tegenwerpen, dat de Ultramontanen door hunne stelsels, door hunne inrichting zelve het bestaan van den Staat in gevaar brachten, dat zij tegen den Staat en tegen de vrijheid werkten en nog werken.....
Wij schenken u die stelling, maar zij verandert niets aan de zaak.
Gij zegt, dat de Ultramontanen gevaarlijk zijn, dat zij in het duister werken om de alleenheerschappij te ontfutselen. Opperbest! Gij hebt wetten, en zoohaast die snoode inzichten zich door strafbare feiten zullen openbaren, toont u dan onverbiddelijk. Maar preventieve straffen zijn onzedelijk. Gij hebt geen recht om iemand onschadelijk te maken, dat is hem van zijne vrijheid te berooven, onder voorwendsel dat gij booze voornemens bij hem vermoedt. Veel meer! al waren die booze inzichten, welke misschien niet eens bestaan, duidelijk bewezen, toch zoudt gij niet gerechtigd zijn ze te straffen, zoolang zij niet vergezeld gaan van uitwendige bedrijven (actes extérieurs), die door de wet verboden worden omdat ze de openbare veiligheid bedreigen 1. En dit grondbeginsel van het strafrecht komt nog beter te pas als er sprake is van collectieve

{==156==} {>>pagina-aanduiding<<}
straffen. Eenen mensch zonder gerechtsvormen hoegenaamd te interneeren of over de grenzen te jagen, niet omdat hij deze of gene misdaad heeft gepleegd, maar alleen omdat hij tot de verdachte orde der Jezuïeten behoort en in die hoedanigheid mogelijk eenig kwaad zou kunnen stichten, zoo iets stellen wij op dezelfde lijn als het vogelvrij verklaren van alle geldmannen zonder onderscheid, onder voorwendsel dat Ouvrard en Langrand tot die klas behoorden.
Doch genoeg. Hoe kan men ernstig aannemen, dat een land gelijk Duitschland, waar de Protestanten in overgroote meerderheid zijn, iets van de Ultramontanen te vreezen heeft, als wij zien, hoe zij in ons katholiek België, waar zij sedert vier jaar aan het roer zitten, hoegenaamd niets kunnen doen en ten slotte het spoor hunner liberale voorgangers tamelijk getrouw volgen? Het is waar, zulks hebben wij waarschijnlijk aan onze vrijzinnige instellingen te danken; maar juist daardoor wordt het bewezen, dat vrijheid in alles en voor allen nog het beste van alle heilmiddelen is.
Overigens zijn wij overtuigd, dat Bismarck niet uit vrees jegens de Ultramontanen heeft gehandeld, maar wel, zooals wij het reeds gezeid hebben, omdat hij alle deelen van Duitschland tot een onafhankelijk en harmonisch geheel wil samensmelten. Een bewijs hiervan vinden wij in zijne ijverige bemoeiingen om de Polen en andere Niet-duitschers ‘zu entpolacken’, gelijk men in Duitschland zegt. Ieder weet, dat eene der voornaamste grieven van de Regeering tegen aartsbisschop Ledochowski was, dat deze niet wilde toestaan, dat in de scholen het godsdienstig onderricht aan de Poolsche kinderen voortaan in de Duitsche taal zou gegeven worden.
Wij brengen evenals de gansche wereld hulde aan 

{==157==} {>>pagina-aanduiding<<}
het beleid en het talent, waarmede Prins von Bismarck zijn volk op de baan des voorspoeds heeft geleid; wij weten hem van harte dank voor den dienst, dien hij aan geheel Europa en vooral aan ons Vaderland bewezen heeft, toen hij, laat ons hopen voor eeuwig, aan de roofzucht onzer zuidelijke naburen paal en perk stelde; maar juist daarom achten wij ons verplicht ons diepste leedwezen uit te drukken, dat hij in zijnen strijd tegen de Ultramontanen den verkeerden weg heeft ingeslagen en zijne hoop op dwang gebouwd, terwijl hij alleen op vrijheid en vooruitgang hadde dienen te steunen. Want, zooals Jules Simon het zegt, ‘je suis toujours prêt à me fier à la liberté, parce que, sous l'empire de la liberté, celui qui l'emporte doit sa victoire à une force qu'il porte en luimême 1.’
Wij achten ons des te meer gerechtigd dit ons oordeel uit te spreken, daar Bismarck zelf nu en dan schijnt ingezien te hebben, dat het beste middel om alle botsingen te voorkomen niets anders is dan de volkomen scheiding van Kerk en Staat. Voor den Staat zou de Kerk niet moeten bestaan: de Staat kent alleen burgers, en als deze godsdienstige of andere vereenigingen vormen, hoeft de openbare macht uitsluitelijk te zorgen, dat de belangen van het algemeen door de buitensporigheden van enkelen niet gekrenkt worden. Doch tusschen dit handhaven der goede orde en der publieke veiligheid en eene wezenlijke tusschenkomst in louter godsdienstige zaken bestaat er een onmetelijk verschil. Ook kunnen wij niet begrijpen, met welk recht de Staat zich bemoeijen zou met het opleiden en het benoemen van de ambtenaars en bestuurders, zij heeten priesters en bisschoppen of commissarissen en voor-
{==158==} {>>pagina-aanduiding<<}
zitters, van welke vereeniging ook, hetzij een kerkgenoot schap of een letterkundige kring. Evenmin kennen wij aan het Staatsbestuur de bevoegdheid toe om aan eene Kerk, een studenten- of een officierscorps te verbieden een lid uit te sluiten of in den ban te slaan. Gaat nu die verbanning met openbare scheldwoorden of eerroof gepaard, dan valt de zaak in de competentie der rechtbanken, die op de klacht van den beleedigde zullen beslissen of de verbanners de palen te buiten zijn gegaan. Eindelijk, willen er leden van eene Kerk (of van eene andere vereeniging) zich van hunne medeleden scheiden, en eischen zij diensvolgens de verdeeling der goederen van die Kerk, niets is gemakkelijker dan te laten onderzoeken, of de wetten en reglementen van die Kerk of vereeniging zulks voorzien en de verdeeling toelaten, zoo niet mag altijd de Staat aan de afgescheidenen een blijk van welwillendheid geven door hun het gebruik van een openbaar lokaal toe te staan. In één woord, de verhouding van den Staat tegenover de verschillende kerkgenootschappen schijnt ons niet moeilijker 
te wezen dan tegenover alle andere vereenigingen, zoohaast namelijk de Staat er niet op aandringt zich met het inwendig bestuur der Kerk noch met eigenlijk godsdienstige zaken te bemoeien. De éénige oplossing van het vraagstuk is dus, volgens ons, de radicale scheiding van Staat en Kerk.
Zooals wij straks zeiden, schijnt Bismarck zulks ingezien te hebben, als hij het priesterlijke toezicht over de scholen heeft afgeschaft, het burgerlijk huwelijk ingevoerd en verschillende andere uitstekende maatregelen genomen. Ware hij op dien weg voortgegaan, niets dan lof zouden wij voor hem over hebben; maar ongelukkig streven al zijne andere bemoeiingen naar het nauwer toehalen der banden tusschen Staat en Kerk door de vol-
{==159==} {>>pagina-aanduiding<<}
slagene onderwerping en verdrukking van deze laatste. Men zou waarlijk zeggen, dat de groote Minister zijne gewone zekerheid van oordeel heeft verloren, dat hij besluiteloos aarzelt tusschen vrijheid en dwang, en alleen ondersteuning en aanmoediging noodig heeft om den rechten weg voor goed in te slaan.
Dat hadden de Duitsche Liberalen niet uit het oog moeten verliezen. Hun plicht was - en alleen de ‘Forschrittspartei’ heeft zulks begrepen, - hun plicht was alles te beproeven om het Staatsbestuur naar de zijde der vrijheid te doen overhellen. Zij hebben het niet gewild, en hierdoor niet alleen de grondbeginselen van het liberalisme miskend, maar tevens de toekomst van hunne partij en het welzijn van hun Vaderland in de waagschaal gesteld. Om hunne vijanden te verpletteren, of, nauwkeuriger, om de door de mode veel te ruimschoots geprezene en bewierookte Oud-katholieken te begunstigen, hebben zij in de handen van het bestuur afstand gedaan van hunne duurste rechten. Op dit oogenblik zijn in Duitschland de vrijheden van geweten, van onderwijs, van drukpers, van associatie aan de willekeur van de Regeering onderworpen. Wel is waar gebruikt zij de haar toevertrouwde macht uitsluitelijk tegen de Clericalen, maar wie kan ons waarborgen, dat zij diezelfde macht nooit tegen anderen gebruiken zal, bij voorbeeld tegen u, Liberalen, indien de dagen van het parlementaire conflict ooit moeten terugkomen? De goede Lafontaine heeft hierover een fabeltje geschreven, dat nog altijd waar blijft, en het zou ons niet verwonderen, indien de Duitsche Liberalen in deze zaak de rol van het paard hadden gespeeld, dat zich eenen meester gaf om zich over den hert te wreken: de hert bezwijkt, maar die wraak wordt door het paard met het verlies van zijne vrijheid betaald. En juist op dit oogen-
{==160==} {>>pagina-aanduiding<<}
blik vernemen wij, dat de militaire quaestie opnieuw oneenigheid heeft gezaaid tusschen de volksvertegenwoordiging en het bestuur. Men spreekt van den Rijksdag te ontbinden, van buiten zijnen wil te handelen, kortom ernstige moeilijkheden zijn op handen.
Wij hopen, dat men van de Duitsche Liberalen niet zal moeten zeggen: Zij hebben wind gezaaid en onweer gemaaid!

A.M.N. Prayon.







{==161==} {>>pagina-aanduiding<<}

Het nationale beginsel in de Vlaamsche schilderkunst.

In het nummer van den 31sten Maart 1872 der Revue de France verscheen een merkwaardig artikel van den heer Ernest Chesneau over de nationaliteit in de kunsten. Ziehier in welke bewoordingen de gekende Fransche criticus zijnen arbeid besluit:
‘Bij de verwarring van beginselen, bij de wanorde, waarin de kunst verkeert, heeft ieder volk niets anders meer te doen dan zich zelf te zijn, dan te bevestigen wat hem liefde of afkeer inboezemt, wat hem persoonlijk eigen en bijgevolg heilig is. De heele wereld zal aandachtig luisteren naar deze plechtige bekentenissen der volkeren, naar alles wat zij zeggen zullen van hunne luchtstreek, hunnen grond, hunne gebruiken, hunne noodwendigheden, hunnen godsdienst, hunne geschiedenis, hunne droomen, met een woord van hun gansch leven, zoowel stoffelijk als zedelijk, zoowel openbaar als geheim.
‘Dat een van hen beginne, dat het opsta en handele naar eigen ingeving; dat het vreemde afgoderij verzake en zich vergenoege zijne eigene bronnen te raad-
{==162==} {>>pagina-aanduiding<<}
plegen; dat het eenvoudig de menigte in de taal van zijn ras toespreke; dat het, na afgebroken te hebben met alle historische dwaalbegrippen, de nieuwe krachten en hulpmiddelen van zijnen nationalen aard doe gelden, - en dat volk zal aan het kunstlievend Europa een grootsch en heilrijk voorbeeld hebben gegeven; het zal de kunst in al hare zedelijkheid, hoofdvoorwaarde van haren toekomenden voorspoed, hebben hersteld. De naam van een dergelijk volk zal in de gansche geschiedenis dankbaar vereerd worden.
‘Het oogenblik is gunstig. De spanning, waarin Europa thans verkeert, eischt, dat elkeen in zich zelven terugblikke en zijn geweten onderzoeke. Stoutmoedige pogingen worden allerwege verwacht; men lokt ze uit, zij zullen allen welkom zijn. Welaan! vermits het cosmopolitisme de persoonlijke eigenaardigheid der kunstenaarsvolkeren heeft versmacht, laat ons de nieuwere kunst grondvesten op de rechtswedereischingen van den nationalen geest, en het valsche stelsel van de eenheid der scholen vervangen door het herscheppend beginsel van eendracht onder haar; - vermits de overlevering, hare wettige rol verloochenend, die zich bij de opvoeding bepaalt, de oorspronkelijkheid, de oprechtheid onzer kunstenaars gedood heeft, zoo laat ons maar stoutweg naar het eenvoudige en het ware terugkeeren; - de kunst voor liefhebbers heeft eene diepe kloof gegraven tusschen de kunst en de menigte; dat de kunst de edelste vorm worde van den oproep tot het volk.’

***

Wij beginnen onze studie met deze wat uitvoerige aanhaling, omdat zij onze eigene overtuiging in deze zaak 

{==163==} {>>pagina-aanduiding<<}
zoo goed en zoo volledig samenvat. Wij vinden het daarenboven ook aardig en doeltreffend juist het gezag in te roepen eener hoogst bevoegde stem, die ons uit dat Frankrijk tegenklinkt, waar wij, Belgen, zoo gewillig onze profeten gaan zoeken, - uit dat Frankrijk, welks invloed ook steeds het nadeeligst is geweest voor de ontwikkeling van eenen eigenaardigen volksgeest in alle vakken onzer kunst.
Het oordeel van den heer Chesneau omtrent dit onderwerp is overigens van het hoogste belang. Reeds vroeger - ter gelegenheid der groote wereldtentoonstelling van 1867 te Parijs, - had deze schrandere criticus, in een merkwaardig verslag over de aldaar vertegenwoordigde schilderscholen, en namelijk over de Belgische, bewezen, dat zijne hierboven uitgedrukte zienswijze de vrucht is eener grondige studie over den toestand der kunsten in Europa. En het midden, waar hij zijne indrukken ontving, was stellig best geschikt om hem dien toestand met al zijne licht- en schaduwzijden volledig te leeren kennen.
In die groote uitstallingen van den menschelijken arbeid, waar ieder volk, met de keurkieschheid van den vaderlandschen trots, aan den dag komt brengen wat het in het bijzonder heeft gewrocht, wordt vermoedelijk het juiste peil gegeven der algemeene ontwikkeling.
Dat hoogtepeil is den heer Chesneau, in 1867, niet als bevredigend voorgekomen, en hij heeft zich de moeite getroost de redenen na te vorschen van den bedenkelijken staat, waarin de kunst schijnt te vervallen. De uitkomsten dezer studie, in de beste voorwaarden ondernomen, waren in 1872, zoowel als vijf jaar vroeger, eene bijna moedelooze klacht over de valsch humanitaire strekkingen, die, om al de zelfbestaande volkskunsten in eene levenlooze eentonigheid op te lossen, ze van de wortels 

{==164==} {>>pagina-aanduiding<<}
willen afrukken, welke juist haar voeden moeten; die al het innerlijk eigenaardige, het kenmerkend oorspronkelijke, voor eene aangeleerde kunstvaardigheid willen doen zwichten.
‘Welaan!’ roept onze criticus in zijne teleurstelling uit, ‘vermits het cosmopolitisme de persoonlijke eigenaardigheid der kunstenaarsvolkeren heeft versmacht, laat ons de nieuwere kunst grondvesten op de rechts wedereischingen van den nationalen geest, en het valsche stelsel van de eenheid der scholen vervangen door het herscheppend beginsel van eendracht onder haar!’
Wij zouden ons noch tot de moedeloosheid, noch tot de verwachtingen van den heer Chesneau laten medesleepen, ware zijne stem slechts eene afzonderlijke onder de menigte. Maar merkwaardig is het, dat juist bij elke groote tentoonstelling, zoowel te Weenen als te Parijs, in plaats van eenen lofzang of eenen kreet van hoop, telkens luider dezelfde klacht opgaat, en dezelfde noodzakelijkheid wordt ingezien, om de kunst uit de baan eener valsche regeltucht naar de natuur terug te brengen.
In eene belangrijke studie van den Brusselschen kunstkenner Karel Buls, verschenen in de laatste nummers der gewezen Discussion, en handelend over de tentoonstelling van Weenen, vinden wij, als slotindruk eener beschouwing over de Europeesche kunst aldaar, deze treurige bekentenis:
‘Wat er over 't algemeen gemist wordt, bij gebrek aan een innerlijk gevoel, dat tot kunstschepping aandrijft, gelijk in de schoone tijdperken, - is een ideaal, een na te streven doel. Het cosmopolitisme onzer eeuw droogt de verbeelding op, doet de vindingskracht verdorren; men tast in 't ronde zonder te weten, wat men verlangt; men arbeidt zonder te weten, voor wien noch waarom, 

{==165==} {>>pagina-aanduiding<<}
en de nijverheidskunst is als eene oude coquette, die hare kans verkeken heeft, en onder bedrieglijken glimp de verwoestingen harer jeugd verbergt.’
In Duitschland wordt de toestand al niet veel gunstiger beoordeeld. Een zeer lezenswaardig artikel in het Leipziger Zeitschrift für bildende Kunst 1, onder den titel Nach dem Kriege verschenen, bespreekt de noodzakelijkheid en de kansen van welgelukken eener nationale kunstschool voor het vernieuwde Germanje. Aldus wordt tevens ook de behoefte aan zulke school erkend. En onlangs nog, bij een schildersfeest in de Mahlkasten te Dusseldorp, riep de leeraar der aesthetiek aan de Academie, prof. Rossmann, uit, in eenen dronk aan de Duitsche kunst: ‘In weerwil van de roemrijke volksopstanding, waarvan wij den weldadigen invloed ondergaan, is deze tijd koud tot op het been, en in den grond der ware kunst vreemd! Hij laat haar gaarne dienen tot versiering, waar het past, maar bemint haar niet oprecht, vermits hij haar ten wille van hare beschavende kracht niet liefheeft.’
Wij bekennen het echter, die moedeloosheid, hoe herhaaldelijk uitgedrukt, is toch niet algemeen. Bij velen blijft het vertrouwen over, dat uit de versmelting der volkseigenaardigheden, het godenbeeld eener wereldkunst zal oprijzen. Maar dergelijke hoop kan edelmoedig schijnen, op vaste gronden berust zij niet. Zij heeft voor haar noch de waarschijnlijkheid, noch de ondervinding der vervlogen peuwen. Wij hebben elke kunst zien bloeien uit en met een ras, bestemd om haar te scheppen. Bij iedere verbastering, dringend in het bloed van dat kunstenaarsvolk, zagen wij ook die bloem van hare frischheid 

{==166==} {>>pagina-aanduiding<<}
verliezen, om onder de overmacht van den vreemden invloed heel en al te verwelken.
Bij het bestaande en, onzes inziens, onuitroeibare onderscheid tusschen de volkeren, kan de wereldkunst niet gesticht worden op datgene juist wat de volkeren in den grond verdeelt, en wat tot hiertoe de bron van alle kunst is geweest: namelijk de wijze van gevoelen en opvatten. Het eenige dat door de verspreiding van conventioneele leerstelsels en voorschriften, dat door studie algemeen kan worden, is juist datgene wat in de kunst niet leeft, zoo het niet tot kleed dient aan de openbaringen onzer ziel: 't is te zeggen de vorm, de wijze van uitdrukken, de doode letter, die tot het hart niet spreekt, omdat zij uit het hart niet komt. Zoodat het cosmopolitisme, verre van eene uitbreiding, slechts eene bekrimping der kunst zou betrachten.
Deze bewering zou gewaagd kunnen schijnen, werd zij niet zoo treurig door de feiten bevestigd. Hoe meer de kunst zich uit het volk, dat is uit de natuur, uit de grillige verscheidenheid terugtrekt, om zich op te sluiten in de school, 't is te zeggen in de regeltucht, in de algemeenheid, - des te minder wordt zij door het volk begrepen en genoten, des te nauwer wordt haar gebied.
Eens bezielde zij tot de laagste vormen van den volksarbeid, het nederigste ambachts- en nijverheidswerk! Een zelfde frissche levensadem doortrok alles, en verhief tot kunst wat heden ambacht moet heeten. De minste overblijfsels, die wij redden kunnen uit den ondergang dier tijden, welke wij als eeuwen van grootheid en bloei te boek stellen, worden gewogen tegen goud; want zij dragen den stempel eener vindingrijke eigenaardigheid, kenmerk van het ras, uitdrukking van zijn gevoel, zijne 

{==167==} {>>pagina-aanduiding<<}
neigingen, zijne noodwendigheden. En toen van beneden tot boven, van het ambacht tot de hoogere kunst, heel de volksarbeid in denzelfden geest zijne werken schiep, dan vielen deze werken, van welken graad ook, in ieders begrip, - en, bij enger beperking, strekte de kunstzin zich verder uit.
Het cosmopolitisme gaf ons tot nog toe geen enkel vooruitzicht, dat tegen deze herinneringen opweegt. Om zich teruggetrokken te hebben uit het ambacht en uit de nijverheid, straalt de kunst toch geen warmer leven uit, in de aristocratische afzondering, waarin zij zich dagelijks dichter opsluit. Integendeel; zij voldoet de menigte niet meer, die haar met ingeboren liefde steeds komt opzoeken en haar een gevoel of eenen indruk vragen. Alleen voor eenige fijne kenners ontsluit zij nog het heiligdom harer geheimen.
Is het dan wonder, dat men haar niet meer voor hare beschavende kracht liefheeft, als zij hoe langer hoe min van deze kracht gebruik maakt? En is het ook wonder, dat men, bij de bedenkelijke uitslagen der wereldkunst, zich naar eene nieuwe proefneming met de nationale kunst gedreven voelt, die overigens reeds bewezen heeft, welke heilzame vruchten zij kan afwerpen?
Lang genoeg dus eigen roem en aanleg aan de cosmopolitische hersenschim ten offer gebracht. Wij vooral, Vlamingen, wier geschiktheid tot de kunst zelfs door het vreemde kleed heen, in onze werken schittert, dienen niet langer hare miskramen te bekostigen. Wat een criticus der Saturday Review tijdens de voorlaatste tentoonstelling te Londen van ons schreef, strekke ons daarbij tot wenk en raad.
‘België,’ zoo luidt het, ‘de eenige natie, die waarlijk goed in de tentoonstelling vertegenwoordigd is, doet zich 

{==168==} {>>pagina-aanduiding<<}
echter voor als eene onregelmatige afwijking te midden van den groep der Noordervolkeren. Dit verschijnsel moet daaraan toegeweten worden, dat de aanvoerders harer school, Rubens en Van Dijck, hunne blikken naar Italië wendden, en ook aan den invloed van David, die, naar Brussel gedurende de Restauratie uitgeweken, daar stierf, van leerlingen om geven, welke de hoofden werden der Belgische school. Later werd de koude versteening van het vleesch verlaten voor den gloed van het romantisme: de eeredienst voor den schilder der Horatiussen werd afgezworen voor dien des schilders van le naufrage de la Méduse, en België, dat nochtans zoo naijverig is op zijne staatkundige vrijheid, verhaastte zich weeral de Fransche kunst in deze nieuwe richting te volgen. Wanneer wedijverende scholen elkander het kunstgebied betwisten, dan worden er altijd besluiteloozen gevonden, die niet weten, in welke partij zij zich zullen werpen. De eclectische kunst heeft in dien uitersten strijd gezieltoogd, en de Italiaansche Renaissance er hare laatste krachten bij uitgeput; een terugkeer tot de oudheid of tot de natuur, de waarneming van het hedendaagsche leven en de plaatselijke karaktertrekken, zullen de kunst een nieuw leven inblazen.’
De les is goed om te volgen, althans om te onderzoeken. Dit onderzoek willen wij beproeven, met het inzicht onze kunstenaars te overtuigen, ‘dat zelfkruid een kostelijk kruid is,’ zooals het spreekwoord zegt.

II.

Indien er eene schilderschool bestaat, voor welke het een recht, ja zelfs een plicht mag worden genoemd, zich enkel op hare eigen vleugels te betrouwen, dan is het 

{==169==} {>>pagina-aanduiding<<}
wel de Vlaamsche. Gesproten uit den innerlijken aanleg van het kunstvaardigste onder alle Germaansche volkeren, zoo groeit voor haar die plicht om zich zelve te blijven, tot de hoogte eener roeping. Gedurende eeuwen is die schilderschool bijna de eenige vorm geweest, waarin alle kunstzin bij ons volk werd uitgedrukt, en als dusdanig is zij nauw verbonden met al de wederwaardigheden onzer staatkundige en maatschappelijke lotsbestemming.
Daaruit volgt genoeg, dat zij, geboren en opgewassen onder een volk, dat om zoo te zeggen als een voorpost is uitgezet in den reeds eeuwenlangen strijd, dien de Germaansche en de Latijnsche geest tegen elkander in Europa volhouden, eene der openbaringen van dien strijd is geweest, en daarbij niet altijd van vreemde besmetting is kunnen zuiver blijven.
Naarmate een dezer twee strijdige bestanddeelen de overhand in het Europeesche staats- of levensverkeer, en dus ook in ons eigen volkswezen bekwam, zag men de nationale kunst in evenredigheid ontaarden of zich louteren, tot haren oorspronkelijken aard weer naderen of hem afvallig worden. Maar immer, na de onvermijdelijke stoornis door zulke veranderingen van levensgang veroorzaakt, brak de machtige kunstgeest op nieuw door, en, heerlijk stralend, - zelfs door het dichte floers der vreemde nevels heen, - drong de weelderige aanleg van ons volk zich weer aan de algemeene bewondering op.
Aldus zien wij die kunstscholen van Brugge en van Antwerpen ontstaan, zoo schitterend alle beide, en nochtans zoo verschillend van aard en strekking, - dat men zonder moeite de aarzeling begrijpt, om, bij den eersten oogopslag te beslissen, aan welke van de twee het recht toekomt om als voorbeeld eener zuiver Vlaamsche kunst te worden verkozen.

{==170==} {>>pagina-aanduiding<<}

Gelukkig vinden wij in de feiten en in den geest der geschiedenis eenen draad om ons in die keusverlegenheid te geleiden.
De wijsbegeerte zegt ons, dat alle kunst, om oprecht en leefbaar te zijn, zich als de natuurlijke bloem van dien nationalen aard ontwikkelen moet, welke thans bijna algemeen voor de hoofdkracht van het menschelijke scheppingsvermogen erkend wordt.
De geschiedenis leert ons evenmin te aarzelen tusschen de heidensche' en phantasistische school van Rubens of de naturalistische en oprechte kunst van Memlinc en de Van Eycks, als wij het doen zouden tusschen de beide tijdvakken, waarvan ieder dezer kunstrichtingen den geest heeft vertolkt. Wij laten dus hem, die in den Burgondischen of Spaanschen verbasteringstijd, het zuivere type van het eigenaardig Vlaamsche volksleven zou willen zoeken, liever dan in de grootsche gemeenteneeuwen, - de Antwerpsche boven de Brugsche school verkiezen, als grondvorm der oorspronkelijk Vlaamsche kunst.
Het viel in den aard onzer omwenteling van 1830, - nationaal wellicht, maar niet juist in Vlaamschen zin, - liefst bij de school van Rubens en Van Dijck, den levensdraad weer aan te knoopen, om eene Belgische kunst te stichten, nadat men den kouden sleur had afgezworen, door den Franschman David hier ingevoerd. Die school, ‘door een mengsel van Spaansche en Italiaansche bestanddeelen verlatijnscht en vervalscht 1’, viel juist in den toon van eenen tijd, toen de Fransche invloed ons overstelpte; en die opstanding onder den adem van Rubens verwekt, was overigens eene trouwe navolging van het romantisme, dat bij onze zuiderburen door de mode dan werd op gehemeld.

{==171==} {>>pagina-aanduiding<<}

Deze beweging had stellig een wettelijke en traagzame overgang kunnen zijn om eindelijk den waren en zuiveren geest onzer nationale kunst te doen herleven; maar de dwaling is geweest als eene slotuitkomst te beschouwen wat slechts voor eenen bakenstok langs de baan kon gelden. Zoo werd eene doodgeboren kunst, als die van den schilder der ‘Horatiussen’ door een nieuw formuulstelsel vervangen, van beter gehalte ongetwijfeld, maar toch van eenen vreemden adem doortrokken, en dus altijd gevaarlijk.
Een oogenblik kon men gelooven, dat Leys dit gevaar had ingezien, en er middel in schaffen wilde, met de oorspronkelijk Germaansche kunst van de Van Eycks, Memlinc, Dürer en anderen te doen herleven. Maar al spoedig moest men zich overtuigen, dat ook hij vergat, hoe de kunst zich versteent, wanneer zij zich niet vervormt, en dat hij zich vergenoegde nog eens, met een genialen aanleg, de doode letter te vertolken eener overjaarde kunst, waarvan de geest alleen heropgewekt moest worden.
De heer Ernest Chesneau zegde het zeer juist: ‘Leys heeft de baan, door zijne voorgangers geopend, niet verder voortgebroken... Hij heeft den paalsteen, door Wappers en Gallait geplant, vooruitgezet; maar, in weerwil dezer verplaatsing, blijft de paal niet te min te midden van den weg staan, het veld der onmiddellijke natuurbetrachting versperrend’. 1
Zou onze kunst dan toch veroordeeld wezen om overgeleverd te blijven aan den stroom der vergankelijke vreetnde modes, of om zich voort op sleeptouw te laten nemen door de Fransche grilligheid 2; om, met een woord, ge-
{==172==} {>>pagina-aanduiding<<}
vaarlijke voorbeelden te volgen, daar waar zij geroepen is om er heilzame te geven? -
Dat mocht of kon niet zijn, in eene kweekschool van kunstenaars zoo vruchtbaar, als ons oud Vlaanderen nog blijkt te zijn. Twee moedige jonge schilders staken vastberaden het vaandel des opstands in de hoogte, en wezen in beginsel, zoo niet reeds met die volmaaktheid, die alleen het genie of eene lange ondervinding eigen is, den rechten weg, dien onze Vlaamsche kunst bewandelen moet.
Al mochten de gebroeders De Vriendt slechts op die verdienste aanspraak maken, men zou er hun zonder weerzin rekenschap moeten van houden; want zij geeft hun onvervreemdbare rechten op de rechtvaardigheid, zoo niet op de toegevendheid der critiek, voor de aarzelingen, de misstappen zelfs, die hunne pogingen tot het verwekken eener waarlijk Vlaamsche kunsthervorming zullen kenmerken.
De taak, welke de heeren De Vriendt zich zelven hebben opgelegd, is zwaar, en zal hen wel aan het verwijt van hoogmoed blootstellen. Maar zij mogen zich geruststellen en denken, dat hoogmoed veelal slechts de hooge moed is om het wettige bewustzijn van eigenwaarde in daden te vertolken; eene drijfveer soms tot ongekende scheppingskracht; met een woord, de hoogste graad van moed, gelijk men het te recht heeft genoemd.

{==173==} {>>pagina-aanduiding<<}

Of onze schilders, door die drijfveer aangezet, op de hoogte hunner taak zijn, dat zal de toekomst bewijzen, en het begin belooft voor die toekomst reeds iets meer dan gewoons. - Zijn zij het niet, dan blijft hun toch de verdienste over, iets groots te hebben ondernomen, alhoewel met ontoereikende krachten.
Niettemin heeft eene kwaadwillige critiek het tegen hen aangelegd. Zij brandmerkte hen als opruiers, zocht de openbare denkwijze te misleiden, zoohaast deze naar hunne gedachten scheen over te hellen, - en hunne kunststrevingen verlagend tot eene ellendige partijquaestie, bleef zij halsstarrig weigeren hunne werken naar den maatstaf van een nieuw beginsel te beoordeelen, dat geheel afbreekt met het oude wetboek van aangenomen stelsels en voorschriften.
Dit beginsel hebben de gebroeders De Vriendt in eene reeks van merkwaardige artikels, door het Journal des Beaux-Arts afgekondigd, duidelijk uiteengezet. Van deze geloofsbelijdenis, die ons op menige plaats in ons eigen werk tot leiddraad zal dienen, ging eene aanvallende polemiek tegen hen uit, waarbij hun noch scheldwoorden, noch spotternijen werden gespaard. Maar juist getuigt al dat gerucht voor de belangrijkheid hunner pogingen, en het ware de plicht eener ernstige en oprechte pers, de aandacht te roepen op eene kunstbeweging, die, hoe aangevochten ook, niettemin verdient gekend, doorgrond en besproken te worden.


III.

Het is eene der eerste voorwaarden van leefbaarheid en kracht voor een beginsel, ter goeder ure vooruit gesteld te worden. Nu, bij den oppervlakkigsten blik op 

{==174==} {>>pagina-aanduiding<<}
onzen tijd zal men gereedelijk bekennen, dat de kunst in al hare vakken, zoowel als iedere andere openbaring van den menschelijken geest, bezig is met zich uit oude, knellende windselen los te scheuren, en dat zij naar eenen anderen weg zoekt dan den tot nu toe gevolgden.
Die beweging is algemeen, sleept alles op haren weg mede en belooft ons eene algeheele vernieuwing. In staatkunde zien wij de dwinglandij van het oude, onrechtvaardige evenwichtsstelsel instorten voor het natuurrecht der nationaliteiten, geregeld door het ras, de geschiedenis en de taal. In staathuishoudkunde zien wij het verkregen recht van capitaal-bezit worstelen tegen de economische waarheid, dat wie werkt tot leven recht heeft. In de kunst eindelijk tracht men zich los te maken uit de banden van het logenachtige conventioneele om naar de natuur, de eenige leerschool van alle schoonheid, van alle waarheid terug te keeren.
In de toonkunst is het Wagner, die aanvoert, en de muziek dwingt tot ware uitdrukking van oprecht, dat is persoonlijk en nationaal gevoel. De jonge Vlaamsche school beantwoordt zijnen oproep. In de letterkunde durven wij Multatuli aanzien als den genialen en stouten baanbreker, geroepen om een nieuw veld te openen, waar zoo niet de algemeene, dan toch onze literatuur, in eene vrije ontwikkeling, van de plooi kan recht groeien, door navolging en schooldwang haar ingedrukt. Ook zijne hoogere bedoeling is een gedurig streven naar juistheid in de bepaling, zoowel als tegen logen in zeden, in denkbeelden en gevoelens. En reeds blijft in Nederland het spoor niet meer verlaten, waarin Wouter Pietersze 1 als eene frissche bloem ontloken is.

{==175==} {>>pagina-aanduiding<<}

In de schilderkunst drong zich de behoefte aan eene vernieuwing niet minder onweerstaanbaar op; en het kon niet anders, of pogingen zouden worden gewaagd om in die noodzakelijkheid te voorzien. Maar ongelukkig kwam het voorbeeld der terugwerking ons uit dat Frankrijk over, dat voor ons, meer dan voor elk ander volk, te vreezen is, vooral als het geschenken aanbrengt. Onder kunstopzicht overigens deelen wij zoo wat omtrent dat land in de meening van dien Berlijner, aan wien Viollet-le-Duc in zijne Lettres d'Allemagne doet zeggen: ‘het zou onmogelijk zijn de Fransche kunsten te bepalen: sedert het einde der vorige eeuw is het een chaos, de onsamenhangendste vereeniging en verwarring van vreemdslachtige bestanddeelen. Toen gij in provinciën verdeeld waart, verschillend door hare zeden, hare taal en haar bestuur, dan hadt gij eene kunst of liever eene school; - heden dat heel Frankrijk onder ééne leiding denkt, leeft en handelt, hebt gij zooveel scholen als kunstenaars; tot zoo verre dat de vreemdeling, die een jaar doorbrengt met uwe gebouwen, uwe schouwburgen, uwe museums te bezoeken, uit uw land zelfs geen onbepaald gedacht zou kunnen meedragen over het bestaan eener Fransche eigenaardigheid in bouw-, toon-, beeldhouw- of schilderkunst. Het wemelt ten uwent van mannen van begaafdheid, ja van genie, zoo gij wilt, en gij hebt geene eigen kunst. Elk kunstenaar draagt bij zijn afsterven zijne geheimen in het graf mede. Gij hebt de over leveringen met den voet getreden, en als men uit uw land terugkeert, heeft het den schijn, als hadde men eenen redetwist aanhoord, waar iedere spreker eene verschillende taal gebruikte.’ -
Dergelijke regeeringloosheid is wel het laatste schouwspel, waarin wij voorbeelden voor eene streving naar eigen 

{==176==} {>>pagina-aanduiding<<}
wedergeboorte moeten zoeken. En thans meer dan ooit, moeten wij, erfgenamen der Vlaamsche kunst, de verlokking van de Fransche nieuwigheden ontvluchten.
Welnu de nieuwigheid, die ons weeral werd aangebracht door dat Frankrijk, zoo veranderlijk, zoo wispelturig in zijnen kunstsmaak, heette realisme. Wij willen hier niet onderzoeken, wat het Fransche realisme eigenlijk is; het zij ons genoeg vast te stellen, dat deze nieuwe Parijzische panacea, zooals de grondbeginsels door hare kloekste voorvechters er van gesteld zijn, rechtstreeks tggen onzen Germaanschen volksaard aandruischt. Zij stelt zich daar als een verderfelijk toonbeeld voor de toekomst onzer kunst, die ten anderen mild genoeg bedeeld is met haar eigen verleden, hare zoo heil- als roemrijke overleveringen, om zich niet dwaas tot den rang van bedelares of navolgster te vernederen.
Overigens waait ons uit Frankrijk de levensadem niet toe dier nieuwe lente, welke voor de wereld schijnt aan te breken. Overal en in alles zien wij den geest van individualisme, van verscheidenheid en vrijwillige tucht, den Noordervolkeren eigen, zedelijk zegevieren over het beginsel van algemeenheid, eenvormigheid en willekeur, door de Romaansche stammen in den gang der beschaving ingevoerd, en traagzaam tot feiten overgaan.
In de kunsten en letteren veropenbaart zich die vooruitgang door eenen onweerstaanbaren trek naar het ware, dat in al zijne edelste uitdrukkingen onder den dwang der klassieke, d.i. Latijnsche regeltucht vervalscht werd. Over 't algemeen is een terugkeer naar de levende natuurwaarheid, naar innerlijke oprechtheid, de ziel dier tweede Renaissance, welke, ditmaal, er naar streeft ook de Germaansche rassen, de Germaansche beschaving op den troon te verheffen, van welks hoogte de Latijnen 

{==177==} {>>pagina-aanduiding<<}
alleen zoo lang en zoo trotsch aan de wereld hunne wetten stelden.
Eene omwenteling was in de schilderkunst noodzakelijk, als vollediging dezer groote beweging. Het Fransche realisme heeft de aandacht op die noodzakelijkheid geroepen, - wel is waar, zonder er aan te voldoen, - maar hoe ongenegen wij dezer kunststreving ook zijn, willen wij haar gaarne die verdienste toekennen.
Indien nu de Germaansche omwenteling in de schilderkunst moet doorgedreven worden, dan is het onze innige overtuiging, dat die beweging van Nederland moet uitgaan. En inderdaad, tusschen Duitschland, dat te veel naar bespiegeling overhelt, en Frankrijk, dat aan de verlokkingen van het materialisme, aan den uitsluitenden eeredienst van den vorm niet genoegzaam kan weerstaan, - schijnt onze Nederlandsche volksaard ons juist in het voldoende evenwicht te hangen om in geen enkel van deze twee uitersten te vervallen, die vooral voor de schilderkunst verderfelijk zijn. Deze overtuiging staat te vaster, daar wij er ons in gesterkt voelen door de onpartijdige beaming van bevoegde vreemdelingen.
‘In de rei der Latijnsche volkeren,’ zegt Taine 1, ‘zijn de Italianen zonder tegenspraak de beste kunstenaars; in de rei der Germaansche volkeren, zijn het zonder eenigen twijfel de Vlamingen en Hollanders.’
Volgens Dr Waagen 2 ‘ligt de hooge beteekenis der Vlaamsche school daarin, dat deze school, van allen vreem den invloed vrij, ons het onderscheid van gevoel veropenbaart tusschen het Grieksche en het Germaansche ras, de twee voorlichters der beschaving in de oudere en in de nieuwere wereld.’

{==178==} {>>pagina-aanduiding<<}

Deze zuiver Germaansche beteekenis, die ten onzent eene hervorming in de schilderkunst moet hebben; de overtuiging dat onze Vlaamsche natuur nog rijk genoeg is aan vruchtbare levenssappen om ons ras zijnen post van voorlichter in de kunstbeweging weer te laten innemen, - ziedaar den grondslag der gevoelens, waarnaar de heeren De Vriendt zich in hunne pogingen tot hervorming richten. Daarom ook willen zij de Vlaamsche Kunstbeweging aan de Vlaamsche nationale Beweging verbinden, die zich vooral sedert 1830 in België doet gelden, overtuigd dat het slechts uit de volkomene harmonie is tusschen den geest der kunst en dien van het volk, dat die levendige rechtzinnigheid kan geboren worden, die de kunsten verheffen moet tot een krachtig werktuig van vooruitgang en ontvoogding.


IV.

Laat ons thans onderzoeken, hoe onze vernieuwde schilderkunst zich aan die groote Germaansche beweging moet aanknoopen, die wij, als grondbeginsel van haar veelzijdig streven, waarheid en oprechtheid in haar schild zien schrijven.
Daar ieder kunstvoortbrengsel eene onmiddellijke vrucht is onzer innerlijke natuur, en daar deze natuur in den loop der eeuwen gevormd en gewijzigd wordt door de samenwerking van al die indrukken van oorsprong, luchtgesteltenis, voeding, historische ontwikkeling en andere, waarvan het ras de synthesis uitmaakt, - zoo is het klaar, dat alle kunst, om waar te wezen, moet beginnen met nationaal te zijn.
Als wij nu nagaan, welke de kenmerkende trekken zijn, die het Germaansche van het Latijnsche ras op kunst-
{==179==} {>>pagina-aanduiding<<}
gebied onderscheiden, - dan vinden wij, bij het eerst genoemde, eene veelzijdige opvatting van het leven en van de uiterlijke natuur. Ieder wezen, iedere zaak wordt aangenomen, zooals zij zich voordoen, met hunne nietigste bijzonderheden, met hunne veranderingen, hunne wanvormen zelven, door het levensverbruik of door den slenter bij den mensch veroorzaakt. En al deze bouwstoffen worden dan weder aan den dag gehaald, om ze, in de juiste maat hunner belangrijkheid, tot het groote drama des levens te doen samenwerken. De Germaansche kunst vraagt hare ingevingen aan een ideaal van zedelijke schoonheid, die niet noodig heeft den uiterlijken vorm te veredelen, daar zij zeker is van alles te bezielen wat zij aanraakt. Deze richting verkiest dan ook boven een norma van voorafgeschikte, regelmatige, theoretische schoonheid, dat zich opdringt en den mensch in de schaduw drijft, het recht voor iedereen om de natuur voor te stellen, zooals hij haar ziet in hare tallooze, zelfs toevallige vormverwisselingen. En zoo zal deze gansch individualistische kunst, dóór de verscheidenheid der wezenlijke vormen heen, naar de ideale eenheid streven van uitdrukking en gevoel, de eene vertolkend door het gelaat, de andere door de kleur.
Stellen wij tegenover dezen eigenaardigen geest, het simplicisme der Latijnen, die hunne aandacht slechts op één voorwerp in eens kunnen vestigen, en alles tot die eenheid van werking en opvatting moeten terugbrengen, die de kenmerkende stempel van al hunne werken is. Die natuurdrift voert hen aan tot het idealiseeren, niet alleen van opvattingen uit de denkbeeldige wereld gegrepen, maar van de wezenlijkheid zelve, door vereenvoudiging der uiterlijke vormen, en door scherpere aanduiding der hoofdtrekken. Alle schoonheid wordt saamgevat in de schoone evenredigheden van het naakte lichaam, de na-
{==180==} {>>pagina-aanduiding<<}
tuurbijzonderheden worden tot afgetrokken vormen verkrompen, of ten minste, uit de vele en verscheidene uitwendige vormen, wordt eene algemeene formule afgeleid en tot wet gemaakt. Zoo komt deze kunstgeest er toe, zonder rekenschap te houden noch van den kunstenaar, noch van den grond, noch van de luchtstreek, noch van de bouwstoffen zelven, zich een conventioneel wetboek op te maken van plastische schoonheid, die, door den uiterlijken vorm te vergoden, eindigt met hem bijna als eenig doel te betrachten, en zich verplicht vindt hem naarmate gevoel en gedachte ten offer te brengen.
Het beginsel der Germaansche kunst is dus, zooals Pfau in zijne merkwaardige Etudes sur l'Art zegt, ‘... het tegenovergestelde der Grieksche en Latijnsche kunst. Deze zoekt haar ideaal in de lichamelijke schoonheid; zij spreidt de ziel over het gansche lichaam uit, en offert het hoofd op, met het tot een aanvulsel der stoffelijke afbeelding te verminderen. Het is de oude, plastische, zinnelijke beeldhouwkunst. De Germaansche kunst integendeel zoekt haar ideaal in de geestesschoonheid, zij trekt de ziel samen in het hoofd, en offert het lichaam op, met het tot een zintuig der gevoelsuitdrukking te doen afdalen..... Het is de moderne, zieltreffende, zedelijke schilderkunst.’
Vergelijk in letterkunde Shakespeare, en zekere zijden - de schoonste naar ons oordeel - van Göthe en Schiller, met de gewrochten van Sophocles, Euripides, Racine; stel de Edda, de Goedroen, de Nevelingen tegenover de Ilias, de Aeneïs, en gij zult een nieuw en treffend voorbeeld hebben van die dubbele richting, die overigens ieder oogenblik in de geheele maatschappelijke ontwikkeling der twee rassen doorstraalt.
Waar dus de Germaansche geest de schilderkunst be-
{==181==} {>>pagina-aanduiding<<}
zielt, zal hij haar aan ieder wezen, aan ieder voorwerp zijne wezenlijke mate van belang doen hechten. Hij zal hare aandacht roepen op alles wat maar eene kleur, eenen indruk, een gevoel in de harmonie van het kunstdrama kan bijbrengen. De natuur, die den kunstenaar voor de oogen staat, met hare tallooze verschijnselen, onregelmatig en zonder kunstgrepen, dringt met al hare vormen hem in den geest: landschappen, gebouwen, dieren, kleedij, bijhoorigheden, en treedt er, immer volledig, weer uit te voorschijn, gewapend als Minerva, en bezield met eene levende en levenwekkende gedachte.
Die liefde voor het détail, welke inderdaad niets anders is dan de natuurlijke drang om aan ieder deel zijne uitdrukkingswaarde te geven, kan bij ons overslaan tot de haarfijne nauwkeurigheid van Geerard Dow en Metzu, zonder aan de eenheid der kunstopvatting te schaden.
En zoo komen wij tot dat gezonde en krachtige realisme, dat, zonder het leelijke te zoeken en tot een stelsel te brengen; zonder alle gevoel en gedachte onder den stoffelijken vorm te versmachten, - gelijk het Fransche realisme doet, - nochtans niet terugdeinst voor de soms onaesthetische grillen der werkelijkheid, daar waar zij kracht en ziel hebben, daar waar zij in de grootsche harmonie der natuur haar vol akkoord medestemmen. De machtspreuk zulker kunst is dus niet: Le beau c'est le laid, of: le réel c'est la négation de l'idéal, maar zou kunnen zijn: le beau c'est la traduction expressive du vrai.
Moeten wij bij Rubens en zijne school de toepassing van dezen kunstgeest zoeken? - Daar vinden wij, wel is waar, genie, rijk en weelderig talent en iets Vlaamsch in deze weelde zelve. Maar is die heidensche beschouwing der wereld, uit het zomersch Italië in ons wateren windklimaat overgeplant, en door eenen Vlaamschen 

{==182==} {>>pagina-aanduiding<<}
bril gezien, wel Vlaamsch in den grond? - Stémt die mythologische allegorie, die zinverbijsterende vleeschpracht; die, onder onzen hemel, onmogelijke naaktheid, wel overeen met het gevoel van waarheid, de liefde voor het wezenlijke, de zedige oprechtheid en den ernst van ons Nederlandsch volkskarakter, dat nog onlangs de koude, maar innerlijke godsdienstige stijfheid van het Calvinisme verkozen had boven de zieldoodende prachtuitstalling, waarin de Latijnen, onder den invloed der heidensche Renaissance, den naïeven, volksgezinden Evangeliegeest van het Christendom hadden versmacht?
Men vergrijpe zich echter niet nopens onze bedoelingen, wanneer wij aldus over Rubens en zijne kunst spreken. Verre van ons eene schendige hand te willen leggen op de grootheid van dien naam en op den roem, dien het vaderland hem verschuldigd is! De geniale vorst der Antwerpsche school is overigens boven dergelijke aanslagen te hoog verheven, dan dat er plaats zou openblijven voor de minste verdenking daaromtrent.
Maar de kunst van Rubens, hoe grootsch ook, is niet te min de uitdrukking van een gansch bijzonder en ongelukkig tijdvak ten onzent, en van den geest haars scheppers onder den invloed van dien tijd vervormd, veeleer dan de natuurlijke bloem, waarin ons volk, buiten allen vreemden invloed, zijne aangeborene eigenaardigheid zou hebben bevestigd.
Onder alle Germaansche landen, gelukte het onze er het minst in om zijne natuurgaven uit den overweldigenden stroom der Italiaansche Renaissance te redden. Door de beslissende zegepraal van Spanje en Rome over ons, bleven wij weerloos en van het beste onzer krachten beroofd, aan den Latijnschen invloed overgeleverd. Van buiten werden ons de beginsels eener gansch vreemde en meestal 

{==183==} {>>pagina-aanduiding<<}
slecht begrepene beschaving opgedrongen. Onze kunstgeest, te zwak op dat oogenblik om zich zelven krachtig te doen gelden, moest zich onder den zuidelijken laten versmachten of zich met hem vereenzelvigen.
Het is de grootste roem van Rubens en zijne school uit dien hachelijken toestand eene kunst geschapen te hebben, die als een krachtig protest was tegen den dreigenden ondergang. Door eene meesterlijke greep wist Rubens al die Italiaansche en Spaansche bestanddeelen, met zekere hoedanigheden van onzen volksaard, tot zoo heerlijk eenen vorm voor de opvattingen van zijn genie te verwerken, dat de glans er van in zijne scheppingen de vreemde toonbeelden zelven eenen tijd lang overschitterde.
Maar die uitslag werd niet te min ten prijze eener onderdrukking van onzen eigen aard verkregen. Het oog onzer kunstenaars was voortaan van de natuur naar hare Italiaansche navolgingen afgewend; hun geest, uit den heilzamen werkkring der nationale overlevering en kunstopvatting, onder het juk verplaatst der Latijnsche regels. Die geboortevlek bleef der nieuwe school op het voorhoofd geprent, en de bloedsverstoring, door dergelijke inenting veroorzaakt, zou hare noodlottige gevolgen niet laten uitblijven.
Zoolang 't genie van Rubens haar bezielde, zoolang dezelfde tijdgeest haar onder zijne vleugels had, zou die kunst met eene kwistige weelderigheid bloeien. Doch één geslacht zou dien bloei zien vergaan,- terwijl wij integendeel de vroegere volkskunst op hare kloeke wortels, in de natuur zelve geschoten en gevoed, door de drie geslachten van Van Eyck, Memlinc en Massijs beurtelings overgenomen, telkens met vernieuwde jeugd hadden zien herleven, tot zij eindelijk door de Renaissance werd overstelpt.

{==184==} {>>pagina-aanduiding<<}

Het blijft dus waar, dat geene kunst, buiten de strenge natuurgegevens, voortdurend leefbaar is, en dat de meester, die buiten die gegevens en ten dienste van zijn genie zich eenen vorm schept, dezen vorm ook uitput, en aan zijne navolgers slechts een onbezield lichaam achterlaat, waar hun adem het leven niet in heropwekken zal.
De strekkingen van Rubens verzaken onder nationaal opzicht, is ook tevens den staf breken over alle kunstrichting, die op hetzelfde eclectisme is gegrond, naar hem gevolgd en door de navolging zelve beneden hem gebleven. Dergelijke kunst heete dan ook classissisme of romantisme; zij roepe de namen in van David, Géricault of Delacroix: altijd dienen haar dezelfde voorschriften tot grondslag; het zijn dezelfde natuurlogens in andere vormen versteend.
De vraag dringt zich dan onmiddellijk op, of wij niet in de Hollandsche school de toepassing van den Germaanschen geest zullen moeten vinden. - Vrij geworsteld van de Spaansche overmacht, die ons geweldig van haar losrukte, hadden inderdaad de Noorderprovincies onzer Nederlanden hare natuurlijke baan mogen volgen, en onder den gloed eener prachtige vrijheidszon hare aangeboren gaven ontwikkeld. Ook, al stond de invloed der Latijnsche Renaissance daar eenen tijd lang de volksoorspronkelijkheid in den weg, haar inslorpen, zooals ten onzent, kon hij niet. Met Lucas Van Leyden, gelijk met Dürer en Holbein in Duitschland, vond de Germaansche kunst daar ook weldra haar eigen spoor terug, en eerlang schonk zij der nieuwere gedachte eenen Nederlandschen vorm, waarvan de heerlijkheid onze keus tusschen Rubens en Van Dijck of Frans Hals en Rembrandt wel te recht kan doen twijfelen.
Maar de tijdsgeest, de staatkundige, godsdienstige en maatschappelijke inwerkingen, waaronder die Hollandsche 

{==185==} {>>pagina-aanduiding<<}
school haren bloei beleefde, stuwden onze Noorderbroeders in eene baan vooruit, waar lijfs- en geestesdwang ons buiten hielden. Zoo liepen onze wegen uiteen, en om, onder de gevolgen der gansch verschillende invloeden, die wij ondergingen, de oorspronkelijkheid, de gaafheid van onzen kunstgeest terug te vinden, behoeven wij logisch op te klimmen tot den oorsprong zelven, tot de grens, waar die kunstgeest zich eerst gaaf en gezond vertoont: tot de Brugsche school en hare meesters Van Eyck en Hans Memlinc.
Daar is de grondgedachte, de wijze van zien, gevoelen en wedergeven het onmiddellijke uitvloeisel van het Nederduitsche, van het Vlaamsche genie, vrij van allen vreemden invloed, tierende in het hart van een levenskrachtig volk in den heerlijken bloei zijner weelderige natuur.
Wij zijn daar, wel is waar, nog niet heel vrij van kinderlijke windselen; wij zien slechts den gapenden knop eener latere bloem; doch de streving is duidelijk, de gedachte straalt in de oogen, de middelen liggen voor de hand. Hoe verre zijn we reeds van dat godsdienstige symbolisme verwijderd, dat het afgetrokkene zocht te verzinnelijken; dat vormen gaf, die aan geene levende waarheid beantwoorden konden; gedachten voorstelde, die geen vleesch konden worden! - Daar treedt de kunst eerst beraden uit het dogma in de natuur, en hare werken zijn reeds door meesterlijke hoedanigheden gekenmerkt:
‘De lichaamsontleding is er in acht genomen’, zegt Taine, ‘het verschiet is nauwkeurig, de minste bijzonderheden van stoffen, bouwkunst, bijhoorigheden, landschappen zijn geteekend, - het vooruitspringen der vormen is aangrijpend, en het gansche tooneel dringt zich aan oog en geest op, met eene wonderbare kracht, en vastheid; - de grootste meesters van het volgende 

{==186==} {>>pagina-aanduiding<<}
tijdvak zullen niet verder gaan, zij zullen zelfs zoo ver niet gaan.... Het is duidelijk, dat men op dit oogenblik de natuur ontdekt.’
En inderdaad zij vereenvoudigen de wezenlijkheid niet; zij eerbiedigen haar in al hare kenmerkende bijzonderheden, - zij stellen haar noch zinnebeeldig, noch algemeen voor, maar voelen zich verplicht haar terug te geven zooals zij haar zien, en doen haar aldus dienen tot het inkleeden van hun ideaal van uitdrukking en gevoel.
Die streving was de ziel onzer oude, zij moet ook die zijn onzer nieuwe school.
Wij zullen daar nog bij voegen, opdat de kwaadwilligheid er geen vat aan vinde, dat niet de heropwekking van de vormen onzer oude school moet gepreekt worden, maar wel de heropwekking van haren geest.
Want, daar het beginsel onzer nationale kunst op de rede gegrond is, zoo kan het zich niet aan vormen verslaven. Als uitdrukking der denkbeelden van een tijdvak en van een volk, weten wij genoeg, dat die kunst dart ook bestemd is om zich met die denkbeelden te wijzigen.
Wat wij van onze oude meesters willen overnemen is dus anders niet dan hunne wijze van zien, opvatten en uitdrukken; hunnen geest van oorspronkelijkheid en oprechtheid.
Vraagt de toekomst van onze kunstenaars dan de hoogere vlucht door de historieschildering vereischt, zij zullen wel de bewering kunnen logenstraffen, dat de kunstgeest onzer oude school daarvoor niet was opgewassen. Zoo deed Alfried Bethel het reeds voor Duitschland met eene kracht, waarvoor het idealisme van Kaulbach en Cornelius eens zal zwichten.
Eene ware toenadering tusschen de gedachte en de wezenlijke natuurvormen, zooals onze oude schilders het 

{==187==} {>>pagina-aanduiding<<}
ons voorhouden, ziedaar het eenig beginsel waarin de kunst nieuw leven scheppen kan, en waardoor alleen zij zich de baan zal breken naar eene toekomst van grootheid en bloei.


V.

Er is eene omwenteling noodig in de schilderkunst om de algemeene Germaansche geestesbeweging te volledigen; die omwenteling kan slechts in Nederland gelukken en moet gegrond zijn op de studie der natuur en op het innig besef en de rechtzinnige uitdrukking onzer volkseigenaardigheid. In de rei onzer oude meesters zijn de Brugsche schilders der xive en xve eeuw het best in staat ons de zuivere, nationale richting aan te wijzen, waarvan de nieuwe school de logieke voortzetting moet zijn; en het is enkel op die manier dat wij er kunnen toe komen eene waarlijk populaire kunst te scheppen.
Deze zijn nagenoeg onze stellingen geweest; laat er ons de toepassing van onderzoeken:
‘Het ware goed,’ zegt Töpfer, ‘dat iedereen de kunst te beginnen hadde; dat de opzoekingen naar het procédé voor iedereen te herdoen waren; dat iedereen het ontdekken moest zonder het van iemand af te leeren. Uit deze leerwijze ontstaan voor de kunstwerken eenige hunner zeldzaamste aantrekkelijkheden: eene eigene naïeve uitvoering; een stijl, welke die noch van de school, noch van het werkhuis, noch van den meester is, maar wel die van het individu: de eenvoudige en oprechte eigenaardigheid.’ 1
Die eigenaardigheid in de uitvoering, het noodzakelijk gevolg eener eigenaardige manier van denken, is bij ons 

{==188==} {>>pagina-aanduiding<<}
onder schoolvoorschriften versmacht geworden. Tusschen de natuur en onze schilders heeft men eenen hoogen dam van vreemde leerstelsels opgeworpen, en in een doolhof van formulen, die in alles voorzien: teekening, uitdrukking, schikking, kleur, lichtverdeeling, loopt het gevoel en de verbeelding van den kunstenaar verloren. De moeilijkheden der uitvoering maken zich van zijne aandacht meester, verlokken en verleiden hem, en zoo wordt hetgeen slechts middel was en zijn moest, doel en hoofdzaak. Vandaar dat materialisme in de kunst, waardoor zij zich hoe langer hoe meer van het volk vervreemdt, en aan moden en grillen onderworpen, tot een dilettantenvermaak verkrimpt.
‘Het ideale kunstwerk, naar welks verwezenlijking de nieuwe school moet streven, is dat welk voortspruit uit de volkomen harmonie tusschen geest en stof, uit het innigste verband tusschen den vorm en de grondgedachte.’
Zoo drukken de Heeren De Vriendt zich uit 1, en komen daarin gansch overeen met dezen treffenden stelregel van den Franschen schoonheidsleeraar Thery 2: ‘Twee dingen zijn (dus) noodig in de letter- en kunstgewrochten: getrouwheid en talent in het gebruik der bouwstoffen, die de tastbare wereld oplevert; algemeene en zelfstandige grondbeginsels aan de bovenzinnelijke orde ontleend, die overal het gebouw doordringen en ondersteunen, en waarvan men de onzichtbare werking gevoelt, evenals onder de steenen gewelven eener kerk een vurig christen de geheime tegenwoordigheid van zijnen God.’

{==189==} {>>pagina-aanduiding<<}

Op de toepassing van deze waarheid hebben onze Brugsche meesters hunne grootheid gebouwd. Daarom, zijn zij het ook voornamelijk, die ons tot geleiders moeten dienen bij de opzoekingen naar eene nationale wijze van uitdrukking. En deze moet met de scheppende grondgedachte des kunstenaars samenwerken tot het voortbrengen van indrukken, waardoor het geheele publiek moet kunnen getroffen worden, willen zij volledig zijn en waar.
In onze nieuwe kunst is oprechtheid dus eene hoofdzaak, een plicht; oprechtheid in alles en in weerwil van alles; oprechtheid vooral in de overtuiging, die bij ons het naïeve geloof onzer voorouders moet vervangen; die de grondslag moet zijn onzer nationale kunstbeweging, de goddelijke adem, die den tempel doortrekt en alle aanwezigen in hetzelfde medegevoel vereenigt en vervoert.
Hoe zal nu in dien geest eene kunstschepping ontstaan?
‘Daar ieder kunstwerk eene beeldgewordene gedachte is, zoo moet natuurlijk het onderwerp de begeestering des kunstenaars beheerschen, en alles wat deze zal aanwenden moet tot het afbeelden van het grondgedacht medehelpen. 1’
Geene uitdrukkingen kunnen gegeven worden, waar geene indrukken in de ziel leven, geene beelden weerkaatst, die zich niet eerst in den geest gespiegeld hebben. Maar eens die grondslagen gelegd, dan brengt ieder onderwerp, zich als eene nieuwe bron van begeestering aanbiedend, ook logisch zijne eigene manier van behandeling mede. ‘Geen kunstbestanddeel mag verwaarloosd worden; al die afzonderlijke deelen moeten vereenigd, 

{==190==} {>>pagina-aanduiding<<}
om tot een volledig geheel samen te werken; samenstelling, teekening, kleur, karakters, gevoelens, enz., alles zal eenvoudig voortspruiten uit het te verzinnelijken denkbeeld. Men mag zich aldus hoegenaamd niet bekreunen om de vraag of de slotsom beantwoordt aan deze of gene academische leer; - de eerste plicht is oprecht te zijn en men moet het zijn trots alles.’ 1.
De kunstenaar door een natuurtooneel getroffen, door een denkbeeld vervoerd, laat zijnen indruk volledig overgaan in zijn werk als in eenen spiegel, wel is waar met datgene verminderd wat boven de menschelijke middelen van uitdrukking verheven is, maar vermeerderd met heel den schat van gevoel, die hart en verbeelding er hebben bijgevoegd.
Zulke kunst vraagt kunstenaars, en bij haar zullen droge werkers te kort schieten. Men zal moeten bezield zijn ‘met die goddelijke ingeving,’ zooals Töpfer zegt, ‘die zich aangrijpen noch afmeten laat, die zich van de studie bedient, maar er onafhankelijk van blijft; die men ontmoet, maar niet naleert.’
Het eenige, wat nog aan wetenschappelijke inspanning zal overgelaten blijven, is het verkrijgen van juistheid in de bepaling der gedachten en gevoelens. En om tot die juistheid te geraken is er heden meer af- dan aan te leeren.
Wat al knellende academie-luieren zal men, bij voorbeeld, reeds af te schudden hebben wat schikking, teekening en kleur betreft!
De samenstelling, zooals zij door de school geregeld is, heeft hare onveranderlijke voorschriften. Een stelsel van lijnen en groepeering is ter uitdrukking van iederen zielstoestand voorbestemd. Al de aandacht, al het licht moet

{==191==} {>>pagina-aanduiding<<}
vereenigd worden op één punt, op ééne groep der schilderij, en al het overige: achtergrond, bijhoorigheden, bijzonderheden wordt ten offer gebracht aan die willekeurige harmonie, welke meestendeels zelfs uit de grondgedachte niet is gevolgd. Daar tegen strijdt de natuur, want in hetgeen zij samenstelt heeft de minste bijzonderheid haar betrekkelijk belang. Het geringste voorwerp werkt mede in den indruk door het geheel teweeggebracht, en helpt hem volledigen. Het is dus dien indruk vervalschen met hem de medewerking der minder in het oog vallende onderdeden te onttrekken.
Zie hoe weinig Shakespeare toch opoffert van hetgeen tot de waarheid zijner opvatting behoort. Zijne zijfiguren zijn zoo volledig, zoo gekenmerkt, zoo levend als zijne hoofdhelden, - wat niet belet dat zijne drama's, hoe wild en onregelmatig ook, anders grootsch en aangrijpend zijn, dan de gewrochten van eenen Racine, met hunne geschaafde en afgeronde schooleenheid.
En de teekening dan, dat hoofdmiddel tot uitdrukking der karakters, het lichaam der schilderkunst, zooals Van Mander haar noemde, - wat is er van haar in den schoot der Academie toch geworden? - Daar behoort zij aan elkeen, die, begaafd of niet, zich de moeite getroosten wil haar te leeren; er wordt slechts geduld en stoffelijke inspanning toe vereischt. Gepast en afgemeten, krimpt zij alles in tot algemeene en conventioneele typen van regelmatige schoonheid. Maar aldus tot een enkel werk van studie en berekening gekortwiekt, blijft zij ook gansch beroofd van dat rijke levensbeginsel, dat alle kunst bezielen moet.
En nochtans, zoo er een bestanddeel der schilderkunst is, dat vooral uit het persoonlijk gevoel voorspruit, dat vooral subjectief mag genoemd worden, en weinig van

{==192==} {>>pagina-aanduiding<<}
droge studie te verwachten heeft, dan is het wel de teekenkunst. Geroepen om persoonlijke karaktertrekken, en niet een afgetrokken type; dezen of genen mensch, dit of dat voorwerp, en niet een mensch of een voorwerp in 't algemeen uit te drukken, heeft zij noodig gestadig bij de levende natuur en hare oneindige vormverwisselingen, in het voorstellen der wezenlijkheid, ter leer te gaan. Er moet dus meer naar gevoel en uitdrukking dan naar wetenschap gestreefd worden in de teekenkunst, en, zooals Töpfer het op het gezag zijner ondervinding verklaart: ‘het gevoel in de teekening laat ons lichter over hare onvolmaaktheid en hare alledaagschheid heenglijden, dan hare verhevenheid en hare keurigheid het gebrek aan dat gevoel zouden verschoonen.’
De kleur is bijna even persoonlijk als de teekening. Ieder oog is om zoo te zeggen een ander palet, en twintig schilders tegenover hetzelfde voorwerp geplaatst op hetzelfde oogenblik en onder hetzelfde daglicht, zullen van zijne kleur eenen indruk ontvangen, die twintig maal zal verschillen.
Doch hier heeft de persoonlijkheid engere grenzen. De wet der harmonie is waar, omdat zij natuurlijk is; doch daardoor juist is hare waarheid aan de natuur onderworpen. Men kan van eene valsche kleur uitgaan en toch harmonie verkrijgen. Zoo deed David altijd, Eugène Delacroix soms; zoo deden het onze romantieken; zoo ook neemt en predikt de school het thans nog aan, denkende dat, in kleur zoo wel als in klank, de harmonie op alle gegevens of daaromtrent mogelijk is. Doch kleur staat in nauwer verband tot de stoffelijke natuur dan klank, en er is geen kind, dat een oogenblik een purper paard of een blauwe hond als waar zal aannemen, hoe volkomen ook die kleuren met de harmonie van het ge-
{==193==} {>>pagina-aanduiding<<}
heele tafereel kunnen overeenstemmen. De kleur is dus aan de wet der harmonie onderworpen, binnen de palen van de natuurwaarheid en van den persoonlijken indruk des kunstenaars.
Doch andere bestanddeelen nog dan schikking, teekening en kleur, werken tot den indruk mede, welken de schilderkunst door deze beginselen geregeld, geroepen is te maken.
Waarom zou ook de historische waarheid in de schilderwerken niet geëerbiedigd worden, nu vooral dat de geschiedkundige wetenschap ons dat nieuwe middel van bijval heeft ter hand gesteld? - Werken dan de modes, de bijzonderheden en bijhoorigheden, de bouwkunst en stoffeering aan ieder tijdvak eigen, niet krachtig mede om het gedacht te volledigen, dat wij ons van menschen en zaken van voorheen vormen moeten? Waar blijft dan die dwaze en onrechtvaardige beschuldiging van archaïsche gezochtheid, waarmede men den vooruitgang onzer jongere Vlaamsche school heeft pogen in den weg te staan? Dat archaïsme alleen kan, wel is waar, geen kunstwerk uitmaken; maar het plaatst de voorgestelde wezens in hun historisch midden terug, en licht ons hunnen zielstoestand beter toe, door ze te omringen van alles wat de beschaving, den tijd indachtig maakt, waarin zij geleefd en gehandeld hebben. Aldus wordt het een onmiskenbaar bestanddeel der oprechtheid in de voorstelling.
Ook de achtergronden hebben eene werkdadige rol te spelen in de uitdrukking van een gevoel op het doek. Het is valsch dit voorname deel der eenheid tot den rang van repoussoir te doen afdalen, daar waar het zooveel kan bijbrengen om ons personen en toestanden in een klaarder daglicht te laten zien. Men kan zich gemakkelijk bij het oordeel der gebroeders De Vriendt aansluiten,

{==194==} {>>pagina-aanduiding<<}
wanneer zij aan die achtergronden dezelfde rol toekennen als Wagner in zijne zangspelen aan koor en orkest. Want inderdaad ‘zij roepen eene wereld van gedachten op, die uit de handeling voortvloeien; herinneringen van liefde en vrees, vervlogen lijden en hoop in de toekomst; zij doen niet enkel de driften der hoofdpersonen aangrijpend vooruitkomen, maar ook den zielstoestand, de aandoeningen der omringende personen.’ 1
Wie kan nu nog ontkennen, dat er in zulk een stelsel waarheid, leven en toekomst ligt? Wie zal er nog kunnen vinden, dat het niet beantwoordt aan de edelste strevingen van onzen tijd, dat het niet de vollediging is van de toepassing dier streving op het gebied der kunst?
De kunst aldus verstaan noemen wij volmondig onze kunst, eene Germaansche, in verband met heel die anti-Latijnsche omwenteling, gegrond op waarheid; in verband met ons eigen volkskarakter, dat ons de natuur volledig doet opvatten, en met ons kunstverleden, toen nog geen vreemde invloed onze eigenaardigheid had verwoest, en wij die natuur zoo volledig teruggaven, als wij haren indruk in ziel en geest voelden leven.
Zulke kunst moest populair zijn, en zal het uit haren aard zelven ook weer worden, omdat zij spreken zal tot iedereen, die een hart heeft om te gevoelen; tot iedereen, die met ons in gemeenschap leeft van volkskarakter. Dat onze tegenwoordige academiekunst slechts voor de weinige dilettanti verstaanbaar is, die in hare geheimen zijn ingewijd, is wel haar onwederroepelijkste doodvonnis, indien zij zich niet vervormt. Zoo zijn de Oostersche en de Grieksche kunst gestorven, en zoo sterft alle kunst, die ophoudt in, met en door het volk te leven.

{==195==} {>>pagina-aanduiding<<}

Doch, om in dien geest te werken, zijn er bij den kunstenaar zedelijke vereischten noodig. De grond dient te worden voorbereid volgens de plant, die er in gekweekt moet worden. Over die geesteshervorming hebben wij ten slotte nog eenige gedachten te ontwikkelen.


VI.

Om de hervorming onzer schilderschool, zooals wij die verstaan, tot rijpheid te brengen, hangt er dus veel af van de wijze, waarop de kunstenaars haar zullen opvatten. Dat deze vooral de regeeringloosheid mistrouwen, die de kunst, van school tot school, van stelsel tot stelsel, van formule tot formule, hoe langer hoe meer van de natuur heeft afgewend, om haar thans, zonder vaste richting, zonder bepaald doel, tegenover de gevaren eener onbekende toekomst geplaatst te laten.
Nooit of nergens heeft regeeringloosheid iets gesticht: alleen tot vernieling strekten hare krachten. Den grond uitputtend, die haar teelde, laat zij slechts eene onvruchtbare woestenij achterna. Wat gisteren in eere stond, breekt zij heden af, en in de gewoonte van dat schouwspel, gaat alle overtuiging, alle zedelijke kracht verloren, totdat eerlang de twijfelgeest, onder zijnen giftadem, hart en verbeelding zal hebben verschroeid.
Hoe meer kunde en vaardigheid de kunstenaars in hunne uiteenloopende wegen aan den dag leggen, des te zekerder breken zij elkander af, en besluiteloos aarzelend tusschen die tegenstrijdigheden van elken dag, zal de menigte er maar te spoediger alle kunstgevoel, alle kunstliefde door verliezen.
Sommigen hebben den droom gekoesterd die regeering-
{==196==} {>>pagina-aanduiding<<}
loosheid rondom het schitterend vaandel der wereldkunst te hereenigen. Hoeden wij ons voor dergelijke machtwoorden: zij verleiden onze edelmoedigheid zonder ze te voldoen. Wijst de maatschappelijke weerhaan naar verzoening, tot verwezenlijking dier natuurlijke aandrift onzer samenleving, zoo heeft noch het cosmopolitisme in staatkunde, noch het eclectisme in wijsbegeerte, noch het communisme in huishoudkunde, tot heden iets anders dan betreurenswaardige miskramen voortgebracht. Het zijn slechts woorden, door een volk verzonnen, dat maar te veel aan woorden hangt, en maar te dikwijls zijne grillen als raadsbesluiten der Voorzienigheid zoekt op te dringen.
De wereldkunst is uit dezelfde bron gesproten, en opgevat gelijk in Frankrijk, moet zij op dezelfde teleurstellingen uitloopen. Alles verzwakt door te veel uitbreiding; wat men aan oppervlakte wint, wordt aan diepte verloren, en hetgeen ophoudt persoonlijk en nationaal te zijn, om algemeen, universeel te worden, eindigt met heel en al te niet te gaan.
De kunst van de banden losrukken, die haar aan de ziel van het volk hechten, is haar dus zonder doel laten afdrijven. Hare wortels uit den grond trekken, die haar teelde en voedde, is haar ter dood veroordeelen.
Eene betere oplossing van het groote moderne vraagstuk der verbroedering, wordt ons overigens door de nationale streving beloofd, die, alhoewel schijnbaar in strijd met den algemeenen trek naar bevrediging, inderdaad alleen machtig is om die bevrediging te bewerken en te waarborgen.
Wij beschouwen als de ware verzoeningswet degene, die de bijzondere volksgeaardheden zal ontwikkelen, in stede van ze te onderdrukken en in eene levenlooze eentonigheid op te lossen; - die de aangeboren natuurrechten

{==197==} {>>pagina-aanduiding<<}
boven de willekeur der staatkunde zal verheffen, en aldus de kiemen van haat en oorlog uitroeien, welke de overweldiging van een ras nooit nalaat te verwekken en te doen groeien; - die de wereldharmonie in de verscheidenheid, en niet in de eenvormigheid zal zoeken, en die, tenslotte, in iedere herboren volkseigenaardigheid eene scheppende kracht te meer aan de menschelijke voortbrenging zal bezorgen, en aldus den algemeenen rijkdom vergrooten.
Dan zal de ware wereldkunst de verzameling zijn van al de nationale kunsten, gelouterd en tot haren natuurlijken levensgang teruggebracht; vooruitstrevend door de tijden heen, naarmate van het schoone, goede en ware, dat deze zullen medebrengen; maar boven hare dwaze grillen, en vergankelijke vooringenomenheden verheven.
Kunnen allen in deze of gene kunst niet slagen, allen zullen elke kunst begrijpen: Italianen zullen Italiaansch, Franschen, Fransch, en Vlamingen, Vlaamsch zijn; maar de slotuitslag zal zich daarstellen als eene rijke, afgewisselde kunst, uitdrukking der bijzondere en natuurlijke volksgeaardheden, sprekende vorm van edele en ware denkbeelden, die tot de zielsverheffing van allen zullen werkzaam zijn.
Laat ons dus Vlamingen zijn in alles, en vooral in de kunst. Wij mogen zulks zonder schroom, en met fierheid zelfs.
‘De kunst,’ heeft men gezegd, ‘is de bloem eener beschaving bij een volk, dat kunstenaar geboren is. Zij is geene formule; hare uitdrukking kan bepaald noch gemeten worden.....’
En zoo moet ook onze kunst zijn: de bloem onzer natioriale wedergeboorte, en met haren geest bezield, heeft zij ook slechts haren weg te volgen, in haar lief en leed

{==198==} {>>pagina-aanduiding<<}
te deelen, om eene ware, dat is eene volkskunst te worden.
Doch, om dit ideaal te verwezenlijken, is het noodig dat de kunstenaars, die in den nieuwen geest zullen werken, daar niet enkel eene zaak van persoonlijk willen van maken. Hunne streving moet ongedwongen voortspruiten uit eene soort van natuurdrift, door echt Vlaamschen zin gekweekt, en diep in de ziel geworteld. Zoo niet zouden wij weer tot kunstmatige en onware formulen overslaan, en ons boven het peil der bestaande richtingen niet weten te verheffen. De nieuwe geest moet zich bijna buiten alle bewustzijn des kunstenaars aan zijne werken mededeelen. Daar de schilder, wil hij begeestering en leven in zijn tafereel hebben, om zoo te zeggen het gevoel zijner persoonlijkheid tijdelijk moet afstaan, om zich met de scheppende grondgedachte te vereenzelvigen, zoo moet ook eerst en vooral die grondgedachte in zijne ziel krachtige wortels hebben.
‘Wij doen niets beter,’ schreef reeds Montesquieu, ‘dan hetgeen wij vrijelijk doen en volgens onzen natuurlijken aanleg.’ Deze waarheid is even toepasselijk op een gansch volk als op een afgezonderd individu. Daarom is de eerste noodwendigheid dus ook voor ons: ‘Eene zedelijke wedergeboorte; wij moeten tot onze volksgebruiken, tot ons eigen leven terugkeeren, Vlaamsche karakters verwekken, om Vlaamsche kunstenaars in het leven te roepen, en dan, - dan alleen, - is er hoop op toekomst, hoop om tot eene levende en waarlijk populaire kunst te geraken. 1’
Daartoe zijn de tijden, die wij beleven niet bijzonder gunstig, dat weten wij zeer wel. Maar zoo de kunstenaar met geesteskracht en echt wijsgeerigen zin is begaafd,

{==199==} {>>pagina-aanduiding<<}
dan zal hij toch tegen dien wegsleependen stroom weten op te roeien, en het doel zoo niet bereiken, dan toch nader bij komen. Daarvan getuigen genoeg de uitslagen door Leys, Lies, de De Vriendts, door Benoit, Van Gheluwe, Waelput, en anderen, in7 verschillende kunstvakken reeds gewonnen. De schilder ruste zich toe met eene vaste overtuiging, en dringe door alle hinderpalen en gevaren ter opzoeking van dien Heiligen Graal der kunst, waaruit hij voor hem en voor zijn volk het nieuwe leven drinken moet.
Hij dale tot in het diepste der volksmassa, op zoek naar de laatste overblijfsels harer eigenaardigheid; make zich vertrouwd met hare typen, hare taal, hare zeden, hare sproken en vertellingen, hare spreuken en liederen!
Hij vestige een aandachtig en minnend oog op de landstreek, op de natuur, te midden van welke dat volk geboren is en zich ontwikkeld heeft, en hij wachte vooral niet, totdat een vreemdeling hem het gras onder de voeten maaie, en de schoonheden van het Vlaamsche landschap leere bewonderen, waaraan onze oude meesters zoo menig liefelijk motief, zoo menigen verrukkenden achtergrond hebben ontleend!
Hij opene zijn hart en zijnen geest voor de geschiedenis, waarin dat volk al zijne neigingen in heldhaftige daden en wonderbare werken heeft bevestigd!
Hij reinige dat volksleven, - zooals men thans doet met onze prachtige stadhuizen, gothische tempels van den Vlaamschen vrijheidsgeest, - van al die vreemde, logge aankleefsels, die er de heerlijkheid en de eigenaardigheid van onteeren!
Hij roepe dat oorbeeld zijner kunst van onder al de verminkingen, al het wansmakelijke pleister, sporen van oorlog, van ongelukken en van nog treuriger geestesaf-
{==200==} {>>pagina-aanduiding<<}
dwalingen, voor de oogen zijner ziel, in ongeschonden gaafheid weer op, en leve om het te herstellen!
De strijd alleen zal hem reeds adelen; de denkbeelden waarin hij leeft, waarvoor hij streeft, zullen met hem samengroeien, en de opleiding zijner ziel maken voor de nationale kunst. Het volksleven, dat hij in al zijne openharingen bestudeeren moet, zal hem met zijne kostbare geheimen vertrouwd maken, en hem dien levenden geest van het ras inprenten, die, buiten zijn bewustzijn, in zijne werken overgegaan, deze zal wijden voor de toekomst, en door allen doen bewonderen.
Ook zal er veel afhangen van het midden, waarin de kunstenaars zullen geplaatst zijn om in de gewenschte richting te werken. Aan de geschiktheid van zulk een midden is de vraag onderworpen, of de nieuwe kunstgeest het bij afgezonderde pogingen zal laten, ofwel zich zal kunnen verheffen tot de kracht van samen- en onderlinge inwerking eener school, die naast de klassieke strekkingen der Antwerpsche, en de eclectische bedoelingen der Brusselsche kunstacademie, ook haren invloed, en haar aantrekkingsvermogen zal doen gelden.
Het bestaan zulker school schijnt ons zelfs eene levensvoorwaarde voor de nieuwe kunst te wezen. Aldus zou deze, zoolang het machtig genie uitblijft, dat haar anders alleen onweerstaanbaar zou kunnen bevestigen, de macht vinden om, met geëvenredigde eenheid van werking naast de twee andere medestrevençle scholen op te treden, en op gelijken voet zich te onderwerpen aan de uitspraak der menigte over de deugdelijkheid van haar beginsel.
In den wedijver van dergelijke scholen, als daar waren te Berlijn, Dusseldorp, Munchen, Weenen, heeft ook de moderne Duitsche kunst hare levenskracht gevonden. En wij roepen dit voorbeeld van eenen broederstam in, om onze

{==201==} {>>pagina-aanduiding<<}
kunstenaars te waarschuwen tegen de verleidingen der karakterlooze, cosmopolitische hoofdstad, waar de stoffelijke aantrekkingen eener kunstmarkt hen hoofdzakelijk schijnen heen te lokken.
In zulk eenen maalstroom van menschen en zaken als ons Belgisch klein Parijs, worden geldelijke voordeelen anders niet dan ten koste der persoonlijke eigenaardigheid verkregen. En dewijl vooral de stempel der Vlaamsche oorspronkelijkheid daar moet uitslijten, gelooven wij, dat, meer dan alle anderen, de belijders onzer nationale beginselen zich aan dien invloed moeten onttrekken.
Wij eindigen hier dan ook onzen arbeid met eenen luiden oproep ten voordeele van eene stad, die ons als het best geschikte midden voorkomt voor de vernieuwde Vlaamsche school. Wij bedoelen Brugge!
Niet alleen zouden de kunstenaars, die dezen oproep wilden beantwoorden, aan de vervallen bakermat der oude zuivere kunstschool, welke zij voort te zetten hebben, eenen luister terug geven, waarvan die stad alleszins waardig is, en die de voorbode harer heropkomst kan zijn; maar zij zouden er, als vergoeding, tallooze voordeelen voor de geestesopvoeding vinden, die wij, tot het welgelukken in de nieuwe streving, onontbeerlijk achten.
Door zijn verleden, door de schatten, die het nog bezit, door zijn uiterlijk voorkomen, door zijnen innerlijk zuiver gebleven aard, door den onmiskenbaren kunstzin zijner bevolking, is Brugge als voorbestemd om weer eene kunststad te worden, zooals zij het eens is geweest.
Is de luister der kunst daar weleer op den stoffelijken voorspoed gevolgd, thans, gelooven wij, kan de kunst, machtig medewerken om de welvaart weer daarheen te lokken. De bonte schaar vreemdelingen, die de zomer naar ons zeestrand brengt, zouden dan niet alleen meer door

{==202==} {>>pagina-aanduiding<<}
vervallen overblijfsels eener vroegere grootheid worden aangetrokken; maar de levende werken eener wedergevondene eigenaardigheid zouden ze talrijker doen opkomen, en den tol heffen van hunne mildheid en hunne bewondering voor de aloude Brugsche school. Wellicht ook zou, bij den oproep der kunst, dat noeste Vlaamsche leven dan weer worden opgewekt, waardoor alleen de nijverheid hier bloeien kan. En deze, op hare beurt, zou het onzen schilders rijkelijk vergoeden.
En welken diepen indruk zou, als midden alleen reeds, Brugge op den kunstenaar toch maken!
Het gedurig samenleven met de beste werken der oude meesters zelven, in musea en bijzondere huizen hier zoo talrijk verspreid; met de typen, die zij voor oogen hadden; met de landschappen en vergezichten, welke zij in hunne achtergronden zoo treffend wisten te gebruiken; te midden dier juweelen der bouwkunst, naast hen, om zoo te zeggen onder hunnen adem ontstaan; met dien onuitputtelijken schat van oudheden onder de hand, die van den vroegeren kunstgeest tot in de kleinste bijzonderheden van het leven getuigen, en zoo machtig helpen kunnen tot het heropbouwen van ons innerlijk verleden en tot het verkrijgen van historische getrouwheid in de afbeelding van dat verleden door de kunst: - schijnen deze duizenden hulpbronnen hier niet eene schilderschool te roepen, en hare leefbaarheid te waarborgen?
Ook is zoo voordeelig een toestand gelukkiglijk niet gebleven zonder de aandacht reeds te hebben gewekt. Wie Brugge sedert lang niet heeft gezien, zal bij het eerste bezoek, wel verwonderd staan van de bouwkundige beweging, in nationalen zin, die zich hier begint te doen gelden.
Oude Gothische huizen worden kunstig hersteld, nieuwe

{==203==} {>>pagina-aanduiding<<}
gebouwd; kerken en gemeente-paleizen worden voltrokken of van onder smakelooze aanwassen weer luisterlijk te voorschijn gehaald, en zulks op eene schaal, die niet meer toelaat daarin slechts het gevolg van enkele, persoonlijke liefhebberijen te zien. Zelfs het stedelijk bestuur is door dien stroom medegesleept geworden, en heeft het zich dan ook met de loffelijkste gewilligheid en hulpvaardigheid laten geschieden.
Waar de bouwkunst voorgaat, daar mag de schilderkunst niet achterblijven.
Kon de Teekenacademie alhier van haar oud klassiek dwaalspoor maar afgeraken, en beraden in den weg der ware Vlaamsche kunst vooruittreden, om de beweging te leiden, ongetwijfeld zou men van haar initiatief de rijkste vruchten mogen verwachten. Zij zou dan ook Stad en Staat stellig bereid vinden om begaafde schilders, bouwmeesters en beeldhouwers hierheen te lokken, die haar, in dat roemwaardige werk van herstelling, krachtig ter zijde zouden staan.
Wij gelooven, dat zulks genoeg ware om eerlang van Brugge de zetelplaats eener eigenaardige kunstschool te maken, die, gelijk zij eens de perel was der verdwenen weelde dezer stad, voor de toekomst de belofte zou medebrengen van eenen glans, waardoor Ledeganks vooruitzicht verwezenlijkt zou worden, en:
Dan zou ons nakroost Brugge eens niet slechts schoon hervinden, Maar schoon en levend als weleer! -
Julius Sabbe.

Brugge, 25 Maart 1874.








{==204==} {>>pagina-aanduiding<<}

Pater Poirters in zijn leven, zijne werken, zijne leer, zijn tijd en zijne orde.

I.

Pater Adrianus Poirters werd geboren in het Noord-Brabantsche dorp Oosterwijk, alwaar hij op 2 November 1605 gedoopt werd. Zijn vader hiet Jan Adriaanszoon Poirters, zijne moeder Wilhelmina Verhoelinck.
Tot in den laatsten tijd werd hij gerekend onder de Zuid-Nederlandsche schrijvers, omdat men algemeen dacht, dat het Oosterwijk, waar hij geboren is, in de provincie Antwerpen bij Herenthals ligt, eene meening, die versterkt werd door Poirters' voortdurend verblijf in onze zuidelijke streken.
Die vergissing omtrent zijne geboorteplaats kon men moeilijk de beoefenaren onzer letterkundige geschiedenis ten kwade duiden, vermits zij daarin voorgegaan en meegelokt waren door een berichtgever, in wien men met volle recht vertrouwen mocht stellen, den uitgever namelijk van Poirters' nagelaten werk Het Heiligh hof van den Keyser Theodosius.

{==205==} {>>pagina-aanduiding<<}

Deze, zelf een lid van de Sociëteit Jezus, liet het door hem drukvaardig gemaakte werk voorafgaan en volgen door eene voor- en narede, waarin hij ‘eene korte aenwysinge van het leven en wercken des auteurs’ geeft. In dit bericht schrijft hij, dat Pater Poirters ‘wiert geboren in het jaer ons Heeren 1606 tot Oosterwyck inde Kempen, onder het bisdom van Antwerpen, in de dekanye van Herentals.’
Klaarder en nauwkeuriger opgaven en meer vertrouwbare bron kon men niet wenschen en zocht men dan ook niet. Zij, die over Pater Poirters schreven, namen, de eene vóór, de andere na, het gansche bericht over, en zullen allicht dankbaar bij het opnemen gezucht hebben: ‘Och, hadden wij toch voor elken onzer oudere letterkundigen eenen zoo dienstvaardigen en zoo wel ingelichten zegsman: hoeveel tijd, die nu verspild wordt in het bijeenschrapelen uit archieven en bibliotheken van eenige magere aanduidingen over hun leven, zou kunnen besteed worden aan de beoordeeling van de innerlijke waarde hunner schriften, en van dezer beteekenis voor de algemeene ontwikkeling of voor de geschiedenis der letteren.’ - En zoo denkende en zuchtende zouden zij met de beste trouw van de wereld, en met de onverschrokkenste gerustheid gedoold hebben.
Pater Poirters is niet geboren in 1606 en niet in de dekenij van Herenthals. Dit moest nu een paar jaren geleden zijn jongste levensbeschrijver, de heer Allard, S.J., onomstootbaar bewijzen 1.
Hoe men er toekwam het oorspronkelijk bericht te wantrouwen, of het was, omdat Poirters te 's-Hertogen-
{==206==} {>>pagina-aanduiding<<}
bosch en niet te Antwerpen gestudeerd had, of wel alleen uit die twijfelzucht, die onze eeuw en al hare kinderen, wat kleed zij dan ook dragen, wat denkwijze zij aankleven, schijnt bekropen te hebben, wij vernamen het niet, maar weten alleen, dat er voor Poirters' geboorteplaats en -jaar gebeurde wat voor zoovele andere feiten en datums plaats greep in onzen tijd, die geschiedenis vindt in hetgeen men vroeger sprookjes noemde en sprookjes noemt wat vroeger voor geschiedenis gold.
Een paar schrijvers hadden reeds vroeger, maar zonder nadere bewijzen te leveren, de meening vooruitgezet, dat Poirters in Noord-Brabant zou geboren zijn. De heer Allard wilde zekerheid hebben en hij gebruikte een middel, verbazend van eenvoudigheid en geschiktheid, om die te bekomen. In plaats van zich te vergenoegen met wat, een paar honderd jaren lang in even zoovele werken, voor onbetwistbaar gold, en zijne voorgangers na te praten, in hetgeen zij meestal zelven uit boeken hadden overgenomen, wendde hij zich tot de menschen, die echte bescheiden in handen moesten hebben en vroeg er hun mededeeling van. Hij verkreeg wat hij vroeg, en vond, dat, hoe echt de bron ook scheen, waaruit de oudere opgaven voortkwamen, deze gelogenstraft werd door meer vertrouwbare oorkonden.
Het kerkregister van Oosterwijk in Noord-Brabant weet te zeggen, dat daar, op 2 November 1605, een kind gedoopt werd, wien de naam van Adrianus gegeven werd, wiens vader Jan Adriaanszoon Poirters, en wiens moeder Wilhelmina hiet.
Pater Poirters schreef zelf in het Album novitiorum van zijne orde, dat hij geboren was te Oosterwijk in 1606, in de maand Augustus, dat zijn vader Joannes hiet en zijne moeder Wilhelmina Verhoelinck. Het jaartal 1606 vinden

{==207==} {>>pagina-aanduiding<<}
wij in het Necrologium van dezelfde kloosterorde later verbeterd in 1605.
Zooverre strekken de berichten van den heer Allard, behalve dat hij er weet bij te voegen, dat de familie Poirters in het Noord-Brabantsche Oosterwijk nog bestaat, en bij haar de herinnering aan den beroemden naamgenoot nog voortleeft.
Er behoeft geene geringe mate van twijfelgeest toe, om in de samenvallende jaartallen en namen van vader en zoon en den gelijkluidenden doopnaam der moeder, geene voldoende bewijzen te zien, dat het kind, welk in het Noord-Brabantsche Oosterwijk werd gedoopt, en de man, die later in het Album novitiorum zijn eigen levensbericht schreef, dezelfde persoon was. Het eenige wat ontbreekt om dit laatste voldingend vast te stellen is de familienaam der moeder, en de overeenkomst der maanden, waarin Poirters gedoopt en die waarin hij geboren werd. Volgens eigen getuigenis gebeurde het laatste in Augustus, terwijl het eerste in November plaats greep.
Om eene zekerheid te meer te bekomen richtte ik mij tot den secretaris der gemeente Tongerloo, tot welk dorp het gehucht Oosterwijk tegenwoordig behoort, iets wat waarschijnlijk de heer Allard vóór mij reeds deed. Dan mijne pogingen werden zoo min als de zijne met eenigen uitslag bekroond, daar de ambtenaar, tot wien ik mij herhaaldelijk wendde, goedvond mijne brieven onbeantwoord te laten. Wellicht een bewijs, dat zijne gemeente geene titels wist te vinden om pater Poirters haren ingeborene te noemen.
De ouders van Poirters waren volgens alle bewaarde oorkonden onbemiddelde lieden. Hun zoon genoot echter het voordeel van, gedurende vier jaar en negen maanden, te 's-Hertogenbosch zijne Latijnsche studiën te mogen

{==208==} {>>pagina-aanduiding<<}
doen; gedurende de twee volgende jaren studeerde hij de wijsbegeerte in het college van Marchiennes, te Dowaai. Den 25 Juli 1625, op twintigjarigen ouderdom aldus, trad hij in die laatste stad, in de Jezuïetenorde en kwam, den 30 September daaropvolgende, in het professiehuis van Mechelen. Hij werd priester gewijd in 1637, en deed zijne geloften den 23 December 1641.
Gedurende dertig jaar predikte hij te Mechelen, te Lier en te Antwerpen; in de eerste dier steden vervulde hij die taak in de hoofdkerk gedurende twaalf achtereenvolgende jaren.
In het jaar 1657 moet hij, evenals het grootste deel zijner ordebroeders van Antwerpen, in die stad gevaarlijk ziek geweest zijn van de pest, zooals uit zijn werk Het leven van de H. Rosalia, eene soort van dankschrift over zjne genezing, op te maken is.
Hij stierf in het jaar 1674, waarschijnlijk dus in den ouderdom van 68 jaar, zooals de schrijver van de Korte aenwysinge het dan ook getuigt.
Gedurende eenigen tijd moet hij als leeraar werkzaam geweest zijn in de scholen zijner orde, ‘waerin hy sich aen ider een liefgetal maekte, door synen niet min stichtigh als vermakelycken handel’.
Zijne schriften leggen voldoende getuigenis af, dat hij die lofspraak van zijnen ordebroeder in hooge mate verdiend heeft. Zoo ook bestaat er geen twijfel, dat hij als predikant eenen grooten en on verzwakten bijval genoot. De eigenaardigheden toch, die zijne schriften onderscheiden, kenmerkten ook zijne predikatiën. ‘Soo dat de nature, die men seyt niet liegen en kan, sich doorgaens vertoonde met wel bevallende rymkens, die hy tusschen syn sermoonen soetelyck dede vloeyen; ende die de toehoorders by memorie nemende, met vrucht en vreught mede na huys droegen.’

{==209==} {>>pagina-aanduiding<<}

Pater Poirters trad als dichter voor het eerst op in het jaar 1636, om de overwinning te vieren, door de Spaansche wapens voor Calloo op het leger van graaf Willem van Nassau behaald.
In 1640 vertaalde hij uit het Imago primi sceculi S.J. zijne Afbeeldinghe van d'eerste eeuwe der Societeyt Jesu voor ooghen ghestelt door de Duyts-Nederlantsche provincie der selver societeyt. Het werk bevat vooreerst een overzicht in verzen der algemeene geschiedenis van de orde; verder de geschiedenis der opgaande, voortgaande, werkende, lijdende en vereerde Sociëteit, telkens voorafgegaan van een zeker getal zinnebeeldige plaatjes, door verzen uitgelegd, en betrekking hebbende op de feiten en grondstellingen des genootschaps; en eindelijk de uitvoerige geschiedenis van de Sociëteit in de Nederlandsch-sprekende gewesten.
Die manier van zijne onderwerpen toe te lichten met plaatjes en versjes, welke overigens toen zeer in zwang was, en onder andere ook in het Imago primi soeculi, dat hij vertaalde, voorkomt, behield hij in al zijne overige werken. De gravuurkens beteekenen gewoonlijk wel niet veel, maar ontbreken toch nooit. De namen, waarmede sommigen geteekend zijn als Diepenbeke, Fruytiers, Mallery, Natalis, Clouwet en Fred. Bouttats herinneren echter, dat onze schrijver leefde in den bloeitijd onzer kunst en veel verkeerde in de stad, waar zij haren hoofdzetel had.
Daarna gaf hij, in 1645, uit de Ydelheyt des werelts verciert met Zinnebeelden, Rym-dighten en Zedeleeringen, waarin de nietigheid en de bedrieglijkheid der aardsche genuchten wordt blootgelegd, hare aanhangers scherp gehekeld en gewezen op de verkieslijkheid der hemelsche goederen.
In 1646 volgde het Masker van de wereldt afghetrocken,

{==210==} {>>pagina-aanduiding<<}
eene tot het driedubbele uitgebreide omwerking van het vorige boek. Laat ons terloops opmerken, dat Pater Poirters niet zelden bij eene latere uitgaaf zijne boeken herzag en aanzienlijk vermeerderde. Hij getuigt dit zelf voor zijne Philagie, en wij merken het onder anderen nog op in Het Heyligh Hert en Het Duyfken in de steenrotse.
In 1647 verscheen Den Alderheylichsten Naem voor een Nieu-jaer-gift geschoncken aen de jonckheyt, gehoude, weduwen, geestelyke, Het is eene reeks aanspraken in vorm van bespiegelingen op de letters IHS, waarin gewezen wordt op de lasten en gevaren van elken staat des levens, en de ongehuwde staat verre boven elken anderen aangeprezen wordt. Ter gelegenheid van den naam van nieuwjaarsgift, aan dit werkje gegeven, stippen wij aan, dat Poirters meermaals zijne werken rond nieuwjaarsdag liet verschijnen; de goedkeuringen dagteekenen meest allen van December en vele zijner boeken worden als ‘nieuwjaarsgiften’ de wereld ingezonden.
In 1650 vertaalde hij De suffragiën der Heyligen 1.
In 1655 gaf hij uit: Het Pelgrimken van Kevelaer, ‘inhoudende de litanien, hymni, liedekens, herdersdichtjens en reysgebeden voor de processie van Kevelaer’.
In 1657 Den Pelgrim van Halle ofte Historie van Onze-Lieve-Vrouwe van Halle, - Eene vertaling van het werk van P. Claude Maillard1.
In 1657 verscheen Het duyfken in de steen-rotse, dat is eene mede-lydende ziel op de bittere passie Jesu-Christi mediterende, Zooals de titel het aanduidt, bevat het een aantal meditatiën of passiepreek en, rijk doorzaaid echter

{==211==} {>>pagina-aanduiding<<}
met historiën en zinnebeelden, alles tot stichting en leering aangewend.
In 1658 kwam Het leven van de H. Rosalia patronerse teghen de peste uit, als immer opgeluisterd met beelden en poëzie, van allerlei aard, en het eigenlijk onderwerp slechts terloops aanrakende.
In 1659 werd gedrukt Het Heyligh Herte ver-eert aen alle godt-vruchtighe herten voor eenen nieu-jaer, eene verdieping in allerlei mystieke beschouwingen over de betrekkingen tusschen ons hart en dat van Christus, en een voorlooper dus van de devotie, in deze dagen weder opgewarmd door de Jezuïeten.
Van 1662 dagteekent De nieuwe af-beeldinghe van de vier uytersten, eene vertaling naar het Latijnsche van Pater Stanihurstius S.J., bevattende meditatiën op dood, hel, hemel en vagevuur.
Onder het jaartal van 1666 vinden wij aan hem toegeschreven een Ghebede-boecxken oft korte ghetyden ter eer en van den H. Franc. Xaverius.
In 1665: Jubilé ofte geest-vrolycke dankbaerheyt over de vyftighjarighe godsdienstigheyd van de weledele ende deughtrijcke jouffrouw Anna van Etten in de kercke van het professen-huys der Soc. Jesu.
In 1671 volgde Het leven van den H. Franciscus de Borgia, derden generael van de Societeyt Jesu.
In 1673 Den Spiegel van Philagie, een werk in den aard van Het masker van de wereld, maar minder de wereldsche zaken behandelende.
Onder zijnen naam vinden wij in het jaar 1676 nog een werkje uitgegeven, getiteld Christi bloedighe passie ver-beeldt in het on-bloedig Sacrificie der H. Misse, een soort van kerkboekje. Daar het geen ander jaartal draagt, weten wij niet of het een nagelaten werk is, dan

{==212==} {>>pagina-aanduiding<<}
wel een herdruk van een vroeger verschenen boek. De eerste veronderstelling komt ons de waarschijnlijkste voor.
Eerst in 1696 verscheen Het heyligh hof van den keyser Theodosius, een werk, dat de dood was komen onderbreken, dat eenige jaren verborgen was gebleven en toen eindelijk ontdekt en uitgegeven. De geschiedenis van den godvruchtigen keizer dient den schrijver slechts als een doek, waarop hij zijne eigene gedachten en lessen borduurt.
De berichten, welke met zooveel lof spraken over zijn dagelijksch verkeer en over den onverzwakten bijval, dien zijne sermoenen verwierven, luiden niet min gunstig over zijnen letterkundigen arbeid en het onthaal, dat dezen te beurt viel. ‘Zijne verschillende boeken zijn in aller handen, “zegt het Necrologium,” en zijn naam zal bij het nageslacht bemind en geëerd blijven, zoowel om de schoonheid zijner verzen als om de verbazende belezenheid, die er uit blijkt, en om de behaaglijk onderwezen godvruchtigheid’. En de ‘korte aanwysinge’ van zijn leven zegt: ‘Maer boven alle naturelycke gaven, scheen in hem uyt een selsame lichtigheyt, om alles water voor viel op rym te stellen, als eenen recht geboren pöet in ons moederlycke tale, klaer en soet-vloeyigh, met seer eygene woorden, ongedrongen en onverbastaert in uytsprake: gelyck syne menichvuldige rym-dichten en rymloose seden-lessen, door hem in het licht gebrocht genoegh bewysen.’
Die woorden worden gestaafd door de menigvuldige uitgaven, die zoowel in zijn leven als na zynen dood, van zijne voornaamste werken verschenen.
Volgens Poirters' getuigenis aan het hoofd der latere uitgaven van Het Masker van de werelt werd dit boek ‘op het verloop van vijf jaren driemaal onder den naam van Ydelheyt, vijfmaal onder den naam van 't Masker, samen acht maal gedrukt’.

{==213==} {>>pagina-aanduiding<<}

‘Zooals men weet, wordt het getal der uitgaven van Het Masker van de werelt tot 34 gerekend. Meer dan waarschijnlijk is dit cijfer overdreven, maar al beliep het slechts tot de helft en dit zal het zeker wel, dan nog zou het verreweg het meest herdrukte en herlezen letterkundig werk zijn, dat ooit in Zuid-Nederland verscheen.
Mijn exemplaar van Het Duyfken in de steenrotse draagt het jaartal 1753 en de vermelding ‘den viii druck’; daar het nu in 1657 verscheen, had het dus in min dan eene eeuw acht uitgaven beleefd.
Het Heyligh Hert verschenen in 1659, werd reeds in 1660 herdrukt.
De Spiegel van Philagie in 1673 verschenen, had reeds in 1674 eenen derden druk, en in dezen deelt de schrijver zelf ons mede, dat er op zeven dagen zevenhonderd exemplaren van de eerste uitgave verkocht werden.
Ook tot Noord-Nederland moest zijn naam doorgedrongen zijn: een der drukken van het Masker van de werelt, die de dertiende heeten, en een andere, de drie en twintwintigste genaamd, werden te Amsterdam uitgegeven.
Het moge zijn, dat het getal niet groot meer is van diegenen, welke de schriften van Pater Poirters lezen om andere redenen, dan wel om eenen man te leeren kennen, die eene zekere plaats in onze letterkundige geschiedenis bekleedt, - in vroeger dagen was hun getal zooveel te grooter, en dit feit alleen is gewichtig genoeg om ons belang te doen stellen in het leven en de werken van dien vruchtbaren en eens zoo gevierden schrijver. In de geschiedenis van ons volksleven zou iemand, die zich zooveel deed lezen, wanneer er in het algemeen zoo weinig gelezen werd, daarom reeds een merkwaardig verschijnsel zijn, zoo hij dit ook niet ware door zijne letterkundige verdienste, en door de strekking van zijne werken, die

{==214==} {>>pagina-aanduiding<<}
ons de overheerschende of eene veel verspreide gedachte van die eeuwen doet kennen.
Die waarde en die strekking willen wij dan ook in de volgende bladzijden nader bespreken en toelichten.

II.

Pater Poirters' werken kunnen gemakkelijk in twee groote afdeelingen verdeeld worden: ten eerste, de louter godsdienstige; ten tweede, de half-godsdienstige en halfwereldsche schriften. Tot de eerste behooren hét Duyfken in de steenrotse, het Leven van de H. Rosalia, het Heyligh Herte, het Leven van den H.F. de Borgia en de kleinere gebedenboeken; tot de tweede de Ydelheyt des werelts, het Masker van de werelt, het Heyligh hof van den Keyser Theodosius, den H. Naem, den Spiegel van Philagie. Wij laten de Vier uytersten, de Eerste eeuw der S.J., enz., als vertalingen, buiten deze verdeeling.
Het verschil tusschen beide soorten is niet gering: terwijl hij in de eerste oog en hart zijner lezers alleen op geestelijke zaken en bovenaardsche belangen zoekt te richten, spreekt hij hun in de tweede van menschelijke zoowel als van goddelijke dingen. Waar hij de gebreken der wereldsche menschen en de ijdelheid van wereldsche zaken afschildert, doet hij het op eenen levendigen, vinnigen toon, dien zeker niemand zoeken zou in zijne godsdienstige schriften, en is hij in zijne omstandige schildering zoo weinig mystiek, in zijnen hekelenden toon zoo weinig zalvend mogelijk.
Wat beide soorten van werken echter gemeen hebben is hun eigenaardige betoogtrant. Van dezen laatsten schrijft Pater Poirters. ‘'T schynt datmer een sausken moet overgieten, soumen die leckere tongen naer den

{==215==} {>>pagina-aanduiding<<}
mont koken. Rouwe leeringe, vierkantige waerheden, harde onderwysingen, al synse gesont, daer en byten sy niet in: men moet daer soo wat soets overstroeyen, en de kanten van de- schotels met wat suycker over-raspen; men moet fabelen en versieringen gebruycken om daer lancx tot de waerheyt te geraken’ (Heyligh hof, bl. 2). En elders luidt het weder: ‘Ik weet wel dateer over dit myn Boekxken zoo roemweerdige aessemen niet en zullen vliegen; want om het minste deel van die te bekomen, zoude ik moeten ten toon voorstellen verheven stoffe, leerzaeme spreuken, bondige redenen, aerdige en waerdige gelykenissen, gedenkweerdige historien, geestige antwoorden, doorknede sneldichten, spitsvinnige vercieringen, bloemige rymeryen en diergelyke stoffagien en kokernagien om aen onse laekzugtige en versneeuwde eeuwe smaekelyk te wesen.’ (Spiegel van Philagie, bl. 18.)
Zoo hij wanhoopte dit zijn ideaal van volmaaktheid te bereiken, dan deed hij toch wat hij kon, om er zoo dicht mogelijk bij te komen. Hij wacht zich wel van ergens in eene dorre langdradige redeneering te vervallen; in zijne werken wisselen proza en verzen, ernst en boert gedurig af. Na eene korte ‘aenspraeck’ komt een lang voorbeeld, daarop volgen zinnebeeldige plaatjes, wier verklaring nieuwe stof oplevert; dan treft men weer liedjes aan en spreekwoorden en raadsels en velerlei andere ‘toemaetjens’. Het scheen, dat hij het er op aanlegde, om het oude spreekwoord, bewerende, dat de weg naar den hemel met doornen bezaaid is, te doen liegen en te toonen, dat hij hem met bloemen wist te bestrooien.
In de gevatheid, waarmede hij zijne verlevendigende invallen weet te pas te brengen en in hunnen verbazenden overvloed ligt dan ook vooral het kenmerk van Poirters' trant. Recht puntig weet hij somtijds eene gepaste les,

{==216==} {>>pagina-aanduiding<<}
eenen verrassenden trek van gelijkenis te vinden, waar men die het minst zou gaan zoeken. Aldus, bij voorbeeld, in het dikwijls aangehaalde voorbeeld van de Ganzen, dat misschien echter van hem niet is. ‘Den Hemel en is voor de Gansen niet ghemaeckt. Dit redenen sommighe, ende soo kallen sy. Doch dit argument, ende dese slot-reden verdraeydde en verkeerde iemant eens in deser voeghen: ‘'t Is waer, 't en is voor de Gansen niet. De Gansen die wagghelen, soo doen de dronckaerts oock; de Gansen die worden levendighghepluymt, soo doen de dronckaerts oock; de Gansen gaen barrevoets, soo doen de dronckaerts oock; de Gansen hebben roode neusen, soo doen de dronckaerts oock. Den Hemel en is voor de Gansen niet: ergo den Hemel en is voor de dronckaerts oock niet.’ (Het Masker van de werelt. Bl. 227 der 1e uitgaaf.)
Ziehier nog een staaltje van zijne redeneeringen. Wij nemen het eerste het beste, en letten bij deze keus alleen op de kortheid.

Als niet 
Komt tot iet 
Dan is niet 
Alle-mans verdriet. 


‘En wat gheschieter dan? Een ieghelijck wordt den mondt gheopent, men gaet ondersoecken van waer hij comt, van wie dat hij is geboren, wat dat sijne ouders deden; min noch meer gelijck-men doet met de vlieghers, oft de papieren-voghels: Het vlieght boven in de locht, het schijnt wat wonders te wesen, het swiert daer met sijnen langhen stert; maer als-men den draet oft het kordeken eens op-windt, dan siet-men dat het maer papier en is, oft lijnwaet dat daer boven den meester soo scheen te maken. Van ghelijcken domineerter hedensdaeghs menigh mensch, ende gingh-men de linie van sijne af-comste ondersoecken, wou-
{==217==} {>>pagina-aanduiding<<}
men den draet van sijn gheslachte eens in-halen, 't sou op papier oft lijnwaet uijtcomen, dat is, op ouders, die in den winckel hebben gheseten. Het ware te wenschen dat dierghelijcke, die soo op-comen, hunne vorige nederighheydt somtijdts indachtigh waren, ende deden ghelijck de hovenieren, als sij roosmarijnen op den Autaer setten: sij vinden teenemael gheraden, ja nootsakellijck, dat de wortel blijve in d'aerde daer sy in zijn op-gheschoten om soo aenghenamer groenigheydt te behouden. Oodtmoedigheydt is eenen vetten grondt, daer d'eer oock wel sal in wassen ende groeyen.’ (Ydelheyt des werelts, bl. 87 der 1e uitgaaf.)
En zoo gaat hij gedurig voort in zijnen luchtigen, vroolijken gang als een vlinder van bloem tot bloem dartelende. Geheel de gewijde en ongewijde geschiedenis, de bewoners van den Olympischen en van den Katholieken hemel, de woorden van de heilige boeken en van de heidensche dichters, de zegswijzen of de voorvallen van het dagelijksche leven, de ware of verdichte eigenschappen van de natuurrijken, alles brengt hij te pas om zijne lessen klem en kleur bij te zetten. Meer nog: uit den klank van een woord, uit den vorm eener letter weet hij soms eene geheele moralisatie te spinnen. In den Soeten naem Jesu, bijv., beduidt de I de jonkheid, omdat zij op één been staat en dus gemakkelijk ten val te brengen is; de H beteekent den huwelijken staat, omdat daarin twee te zaam verbonden zijn, en het kruisje, dat gewoonlijk op de verbindingslijn staat, beteekent de kwellingen aan het huwelijk eigen; de S beteekent scheiding, dat is de weduwlijke staat.
Men ziet het: dergelijk zoeken naar zinnebeelden wordt erger dan valsch vernuft, het wordt kinderachtigheid. Moeilijk anders kon het, of die zucht om overal zinspelingen, gelijkenissen, voorbeelden en zedelessen te

{==218==} {>>pagina-aanduiding<<}
ontdekken moest dikwijls op verkeerde paden voeren. En Pater Poirters, hoe gelukkig hij over 't algemeen moge zijn in zijne toepassingen, vervalt niet zelden in de overdrijving van zijne eigenaardige begaafdheid: de overvloed wordt dan overdaad, de vindingrijkheid wordt spitsvondigheid, en de belezenheid begint aan praal- of praatzucht te gelijken. Die schijn heeft het zooveel te meer daar Poirters zijne voorbeelden gedurig aan schoolsche werken, aan Latijnsche geschiedenissen van verre landen en vreemde vorsten gaat ontleenen.
Zijn bewijstrant moge veel aantrekkelijks en zelfs leerzaams hebben, zeer dikwijls moet hij aan zijne tijdgenooten toch niet veel anders bewezen hebben dan het gemak, waarmede hij gelijkenissen en zinspelingen wist te ontdekken, waar niemand ze zou gevonden hebben. Bij het sluiten van het boek moest eerder de uitroep ‘waar haalt hij het vandaan!’ dan wel ‘wat is het juist en waar!’ op de lippen van den lezer komen. Zijn gemakkelijke en beeldrijke taal en trant, zijne beweeglijkheid en levendigheid, daar zelfs, waar het onderwerp vreeselijk dor is, doet hem kennen als eene terugwerking tegen den loggen, schoolvosachtigen, en vervelenden toon van de Rederijkers. Tot zelfs de overdrijving aan elke reactie eigen bewijst deze zijn richting. En inderdaad, zoo men aan zijne voorgangers mocht ten laste leggen, dat zij redeneeringen in den mond van onpersoonlijke personages plaatsten, en lichaamlooze en geestelooze zinnekens deden optreden, waar menschen en feiten zouden te pas gekomen zijn, kan men integendeel Poirters betichten van vertelsels en kwinkslagen voor redeneeringen en bewijzen op te disschen.
Hij streeft er met zichtbaren angst naar om zijne lessen vooreerst en vooral te doen lezen, om een woord van stich-
{==219==} {>>pagina-aanduiding<<}
ting en prediking te plaatsen, zonderdat zijn lezer afgeschrikt worde door den ernst der les. Of zijne opmerking eenige kracht aan die les bijzette, of hij over het algemeen wel bewijzen leverde, daarom schijnt hij zich minder te bekreunen; men ziet het hem aan, dat hij schrijft voor geloovigen, die de grondbeginsels van hunnen godsdienst en zedenleer wel vergeten kunnen, en dan eene opfrissching van het geheugen behoeven, maar die nimmer die waarheden kunnen betwijfelen.
En echter zelfs voor die soort van lezers mocht het niet geheel onverschillig heeten, of het voorbeeld goed op den regel, de fabel goed op de waarheid paste, vooral, wanneer de regel als zedenles moest dienen, wanneer de betoogde waarheid van mystieken of godsdienstigen aard was. Worden deze eischen van de gezonde rede en redeneerkunde over het hoofd gezien, dan wordt alle praal van vertellingen en vergelijkingen niet veel meer dan ijdel en zinledig gesnap.
Ziehier, als een voorbeeld, een paar bladzijden uit zijn H. Herte, welke mij nog al met niets-bewijzende, niets-verduidelijkende tongjeukte besmet schijnen.
‘Den eersten ende noodt-saeckelijcksten huysraet die het Herte van den mensch moet hebben, dat is de vreese des Heeren.
‘Eenen van die oude Heydenen had boven de poorte sijns huys ghestelt eenen Hercules, die met sijn knodse, alle die daar binnen quamen, scheen te dreyghen. Onder stondt geschreven:

Ne quid mail ingrediatur. 


‘Dat is te segghen:

Ghy die my siet hier boven staen, 
En met een vel van leeuwen aen, 
lek houd’ hier wacht op datter quaet, 
Noch ongeluck hier binnen gaet. 



{==220==} {>>pagina-aanduiding<<}

‘Desen dienst o siel sal eene levende vreese des Heeren beter voor het Herte, als eenen dooden Hercules voor dat huys uytwercken.
‘De Italianen hebben oock eene spreuke die met een woordt te veranderen hier ghebruyckt kan worden, sy segghen:

Homini di confini 
O ladri, o assasini. 


‘Menschen die op de uyterste paelen van Rijcken woonen, sijn of roovers of moorders, overmits dat sy van den eenen bodem en jurisdictie met eenen spronck sijn op den anderen bodem, en soo ontsnappen sy de justitie. Verandert nu soo 't u belieft een woordeken en seght vande ghene die met hunne ghepeysen woonen op de vier Wtersten.

Homini di confini 
Homini severi o divini 


(De menschen van de grenzen - de uitersten - zijn deugdzaam of godvruchtig.)
‘Als het Herte van den mensch sich oeffent in de ghepeysen van de Vier Wtersten dan is het al oft met het gesteente den Amethist waer behanghen. Den Amethist, seght Albertus Magnus, maakt ymandt wacker soo doen de ghepeysen van de Vier Wtersten. Den Amethist verdryft quaede ghepeysen, den Amethist bewaert den mensch tegen den dronck. Den Amethist maeckt vruchtbaer. Hetwelk altemael de ghepeysen van de Vier Wtersten in 's menschen herte oock uytwercken, want sy weiren de broodtdronckenschap, sy planten in ons de ghepeysen van eeuwige saecken, met een woordt sy maecken het Herte vruchtbaer in allen deuchden.’ (Bl. 75 der 1e uitg.)
Beter moet het den gespraakzamen Pater natuurlijk gaan, wanneer hij wereldsche en alledaagsche toestanden

{==221==} {>>pagina-aanduiding<<}
op te helderen heeft door gelijkenissen van denzelfden aard. In plaats van, als bij zijne toelichting van bovennatuurlijke zaken, eerder verwarring dan verklaring, eerder ongepaste of ongeëvenredigde, dan juiste en heldere denkbeelden te doen ontstaan, moet het voorbeeld hier wel dienst doen als een spiegel, waarin men zich zelven en zijne gebreken en de daarop toepasselijke vermaningen herkent. In plaats van allicht gezochtheid, praalziekte en bestens gevatheid en belezenheid te verraden, kan de schrijver hier zijne gave van scherpe opmerking, van geestvolle teekening en levendige kleuring ten toon spreiden. Gretig grijpt hij daar rond zich, en hij die reeds een lichaam wenschte en wist te geven aan de dingen uit de geestenwereld, moest zeker met niet minder lust en geluk de menschen en zaken van hier beneden aanschouwelijk maken.
Poirters' lessen voor het dagelijksch leven, opgehelderd door tafereelen aan dit zelfde leven ontleend, staan dan ook onder letterkundig oogpunt onvergelijkelijk hooger dan zijne beschouwingen van bovenaardsche dingen. En zij zijn ook veel genietbaarder. Met al de moeite, die hij zich geeft, gelukt hij er toch niet in, ons klaar voor oogen te stellen, wat hij van die geheime zaken wil doen verstaan. Men zal van Poirters niet zeggen, wanneer hij ons van de schrikkelijke of geestontvoerende geheimen van zijnen godsdienst spreekt: ziedaar eenen man, die uit de hel gekomen is, of die tot in den hemel is opgevoerd; maar, waar hij ons vertelt van de modejonkers, de lichte vegen, de venusjankers, de slampampers, en heel het leger, dat onder het vaandel der zeven hoofd zonden dient, daar kan men niet anders getuigen, dan, dat hij weet en voelt wat hij schrijft, dat hij getuigenis aflegt van hetgeen hij gezien en gehoord heeft.
Men hoore slechts, hoe hij uitvaart tegen de lanterfanters zijner dagen.

{==222==} {>>pagina-aanduiding<<}


Nu light ghy hier by daegh en elders 's nachts en jaegt 
En onder heel den hoop is maer een dege maegt. 
Dat ick aen uws gelijcks moest eygen wapens langen, 
lek zou u aen de zijd' maer geel karoten hangen: 
Doch dit 's oock niet geraen, ghy waert se seker quyt, 
Om dat ghy altemets ontrent de verkens zijt. 
Sa voort eens hebt ghy een hert, gaet vecht daer d'ander sterven; 
Men kust malckander daer met houwen en met kerven. 
Als op des vyandts helm den blancken sabel klinckt, 
Dat dan eens u maistress' op u gesondtheydt drinckt. 
En is 't niet lacchens weerdt, en weerdt oock om te klaghen, 
Dat sulcke blijven t'huys, die koninghs deghen draghen; 
Wie dat syn vendel laet maer om een ydel-tuyt, 
Ick vaegh den Edeldom van sulcken jonker uyt. 
't Zyn vogels sonder beek, 't zyn leeuwen sonder klouwen, 
Zij hebben peys met Mars en oorloogh met de vrouwen, 
't Is Basiliscus Rot, sy vechten met 't ghesicht, 
Foey Venus-jonckers, foey! ghy zyt veel aes te licht. 
Hoe langh doorwandelt ghy den Tour van à la mode? 
En gaet niet eens voor goedt den wegh van Godts gheboden? 
Versaekt den sotten Tour zoo vol van ydelheydt; 
Peyst op den grooten Tour, den Rinck van d'eewigheydt. 
(Het Masker van de Werelt. Latere uitgaven. 1e hoofdst.) 


Of hoe hij, een toontje lager, de ouders, die slechte voorbeelden geven, tot inkeer tracht te brengen.

Den creft die sat op strandt, en sagh sijn jonghskens kruypen, 
En sagh haer slimmen gangh, en sagh haer vreemde stuypen; 
Hy sey: Hoe gaede soo? wel kinders dit gaet slecht; 
Niet een van al-te-mael, niet een en gaeter recht: 
't Waer schande dat men 't sagh, soa leelijck gaen de pooten; 
Gh'en weet niet waer ghy gaet, ghy sout wel yemandt stooten. 
Foey! dat en magh niet zyn, dat is een vuyl manier. 
Sa fraeykens, gaet eens recht, of packt u stracks van hier. 
Sy seyden al-te-mael, en met gewisse reden: 
Lief Vaerken gaet eens voor, thoont hoe wy moeten treden. 
Den ouden gast die kroop, en op syn alder-best, 
En als-men 't wel besagh 't was ergher als de rest. 

{==223==} {>>pagina-aanduiding<<}

Is 't dat ghy my nu vraegt, wat dit al is te segghen, 
Ick neem de vryheyd aen, ick wil 't u uyt gaen legghen. 
Ghy vader zyt den creft, dat kont ghy wel verstaen: 
Het jonghsken is het kint, dat ghy leert qualijck gaen. 
Hoe dick en hoort-men niet de ouders sich beklaghen, 
Dat naer hun straf verbodt de kinders niet en vraghen? 
De moeder roept en tiert, den vader buyscht er op. 
En niet-te-min den soon blijft eenen harden kop; 
De woorden zijn voor niet, de slagen gaen verloren, 
Wat kan u soontjen min? ghy doet het hem te voren. 
Den vader vol en sat die wilt de moeder slaen, 
En Claesken in den hoeck die siet het speltjen aen. 
Wat doet hy 's ander-daeghs? hy wiltde jonghers smijten, 
En krijght daer een blauw oogh, en komt by moeder krijten, 
Den vader swijght al stil, en springht van sijn getouw, 
En valt den jonghen aen, en geeft hem noch een krouw. 
Een ander vloeckt, en sweirt door duyvel, doodt en aerde, 
En waer lang wech ghevoert, 't en waer hem God bewaerde; 
En spreeckt soo onbeschoft in 't midden van de straet, 
Dat ieder-een die 't hoort, syn hayr te berghe staet. 
Dan vraeght-men synen soon, waer hebdy leeren vloecken? 
Den meester, lieven vriendt en is niet verr' te soecken: 
Ghy hebbet hem geleerdt, ghy zijt den rechten man; 
En vraeghde ghy dan noch, van waer hy vloecken kan? 
Men ticktackt heel den dagh, men doet niet als verkeeren; 
En meent ghy dat u kindt den school-boeck dan sal leeren? 
Als ghy speelt met de kaert, en roept: sa lustigh troef, 
Baent ghy dan niet den wech voor eenen kleynen boef? 
Soo ras als sy u sien met heele potten drincken, 
Soo halen sy den kroes om oock daer in te schincken, 
En seeveren daer in, en ninnen heel den dagh, 
En vader en het kindt die drincken een gelagh. 
Wat sou den vader doen? sou hy den jongen smyten? 
Dan moght den zwarten pot den ketel wel verwyten. 
Het is al Creften werck, het wordt hen voor-ghedaen, 
Den jonghen siet den ganck, en sockelt achter aen, 
Het voor-doen leert soo veel; want soo de oude songhen, 
Dit siet-men alle daegh, soo pijpen oock de jonghen; 

{==224==} {>>pagina-aanduiding<<}

En soo de Moeder is, soo vindt sy oock haer kindt, 
Gelyck-men van grof vlas noyt fijnen draet en spint. 
Dat ghy van hun begheert, leert hen dat eerst met wercken: 
Wilt ghy dat 't schapen zijn, en leeft niet als een vercken, 
Ghy wetet selver wel, en siet het in u huys, 
Al wat van katten komt, is happigh naer de muys. 


Ook wat den vorm betreft, spreidt Pater Poirters alleen in deze laatste soort zijner schriften zijne letterkundige gaven in al haar licht ten toon.
Wij spreken hier voornamelijk van zijne verzen; zijn proza toch, alhoewel denzelfden stempel dragende, heeft iets onverzorgds, iets los, dat er wel de eigenschappen der taal van een vloeiend en boeiend gesprek aan geeft, maar dat toch te kunsteloos is om er eene hoogere verdienste aan toe te kennen.
Alhoewel in Noord-Nederland Hooft en Vondel zich reeds lang hadden op toegelegd om hun proza niet minder dan hunne verzen te verzorgen, leefde Pater Poirters zichtbaar nog te dicht bij den tijd en te lang in streken, waar men meende, dat alleen de berijmde taal het verzorgen waardig was, en dat het de moeite niet loonde zich in te spannen om den vorm, dien men aan proza wou geven. Beschouwt men hem in die omgeving, dan kan men aan zijne eenvoudige taal de verdienste niet ontzeggen van zoo natuurlijk, zoo levendig en beeldrijk te zijn als gansch de man was.
Zijne verzen zijn ongelijk van aard en waarde; daar waar hij verhaalt, of waar hij zich in godvruchtige beschouwingen verdiept, verheffen zij zich niet boven berijmd proza; daar integendeel waar hij zijne eigene gedachten en opmerkingen in gebonden taal en verzorgden vorm weergeeft, doet hij dit met eenen rijkdom van woorden en klanken, eene levendigheid van wending,

{==225==} {>>pagina-aanduiding<<}
eene snedigheid van uitdrukking, die onovertroffen mogen heeten en die hemelsbreed verschillen van zijne zalvende en preekerige vertoogen. Zijn vorm past daar geheel op zijnen vertoogtrant: eenvoudig en klaar om terstond gevat te worden, puntig, en kunstig dikwijls, om de aandacht gaande te maken, afwisselend en levendig om de gewekte aandacht niet te laten insluimeren.
In sommige zijner beste verzen ziet mep het, dat Poirters zoo niet een afstammeling dan toch een onmiddellijke opvolger is van de Rederijkers, en dat de klinkklank van het rijm, dat hen met het oor leidde, ook niet zonder bekoorlijkheid voor hem was. Maar al seffens moeten wij hem het recht laten weervaren, dat zijne kunstrijmpjes niet hol klinken, dat zij gezuiverd blijven van alle bastaardwoorden, dat hij ze alleen als speelsche vormen in speelsche onderwerpen gebruikt. Men hoore slechts:

Gheen genuchten sonder suchten 
Noch gheen liefde sonder pijn: 
Kost men laten honigh-raten, 
Niemandt sou ghesteken zijn. 
Venus-Boefken speelt eerst troef ken, 
Soo gheraeckt-men aen den dans: 
Maer het wijntje wordt azijntje, 
Soo verkeert de slechte kans. 
Onsen joncker, onsen proncker 
Claesje diën vremden haen, 
Die wou trouwen, en gaen houwen, 
't Ventje wouwer goet ront aen. 
't Was een vrijster, als een lijster, 
En gingh met den nieuwen snuf; 
Sy kost singhen, sy kost springhen, 
Daer in had ons Claesje puf. 
't Wordt besloten, en begoten, 
Want het jae-woort wasser uyt: 

{==226==} {>>pagina-aanduiding<<}

Hij doet koken, hy doet smoken, 
Daar sit Claesje met de Bruyt. 
Maer van trouwen comt het rouwen. 
Schoon de bruyloft is ghedaen, 
Sy wil schranssen, sy wil danssen, 
En geduerigh spelen gaen: 
Sij wil slapen, sy wil gapen, 
Sy wil altijdt buyten huys: 
Och, als doecken draghen broecken, 
Dat is voor de mans een cruys! 
Met friseren, en palieren, 
Met den Bpieghel aen de sy, 
En met gommen, en met crommen, 
Gaet de heele weeck voor-by: 
Siet-se draghen Fransche kraghen, 
Rieckt-se maer een nieuw faitsoen, 
Siet daer blijven Claesjens schijven, 
Dit is alle daegh te doen. 
Wou-se winnen, en wat spinnen, 
En maer naeyen eene mouw 
Claes sou schrijven en gaen vrijven, 
Dat hy noch gheraken sou. 
Sy laet sorghen, die haer borghen, 
Sy en roert niet eens een handt, 
Claes moet sobben, Claes moet tobben; 
Is dit niet een luye dant? 
Griet die kindert, 't goedt dat mindert, 
Claes gaet achter alle jaer: 
Claes doet hoopen, en vercoopen 
d'Een hoev' veur en d'ander naer. 
Seght eens Claesje, nobel Baesje, 
Staet u desen handel aen! 
Waer het meyssen, noch te eyssen, 
Claes en sou het noyt bestaen. 
Domme sinnen, als die minnen, 
't Schijnt in 't eerst al honigh-soet; 
En sy waghen, blinde slaghen, 
Die men langh besueren moet. 

{==227==} {>>pagina-aanduiding<<}

Siet met huycken, en met fuycken, 
Is 't seer naer den selfsten vangk; 
Want dat trouwen, dat is houwen, 
Eens is voor u leven langk. 


En leze daarbij het aardige versje van

Truyt ons Bruynnetje, 
Wist eens een vetje, 
En sagh een kansje 
Aan weeldigh Hansje... 


dat een paar bladzijden verder staat in Het Masker van de werelt, een boek dat zoovele mooie rijmpjes bevat.
Men zal het reeds bemerkt hebben, wat onderwerp Poirters ook behandelt, wat vorm hij ook verkiest, overal blijft hij zoo aanschouwelijk mogelijk, overal spreekt hij de ware taal van het volk in woorden en beelden, verhoogd alleen door zijnen levendigen, vindingrijken geest; overal vermijdt hij, zich te verheffen in beschouwingen of keus van woorden boven het peil zijner lezers. Opmerkelijk mag dit verschijnsel bij hem heeten, wanneer men zijne schoolsche opleiding in het oog houdt en bedenkt, hoe in de kringen, waar hij te huis behoorde, de Latijnsche poëzie dier dagen met al haren plechtigen bombast en haren verwaanden woordenpraal gehuldigd werd.
Was het wonder, dat de man, die zoo wel wist te spreken naar den mond en het hart van zijne lezers, die zoowel met hunne zwakheden, hunne gebreken, hun leven van alle dagen bleek bekend te zijn, en zich een zoo verzettelijken en welmeenenden hekelaar toonde voor de dwaasheden zijner tijdgenooten, eenen ongeëvenaarden bijval bij hen moest vinden.
Aan Poirters ontbrak echter nevens den zin voor het opmerken en weergeven van de werkelijkheid, ook het gevoelen niet voor wat er schooners, dichterlijkers rondom

{==228==} {>>pagina-aanduiding<<}
hem viel op te merken: daar inzonderheid, waar hij de natuur beschouwt, voelt men iets trillen in zijne stem, dat spreekt van weekelijkheid van gemoed, van vatbaarheid voor een ander, een zachter kleurenspel dan men het misschien zou vermoed hebben bij dien geeselaar van al wat zweemt naar zingenot en zingestreel. Niets scherps, veel min iets grofs, ligt er dan nog in zijnen toon, een haast kinderlijk behagen in wat hij ziet en hoort daar buiten op het veld, geeft aan zijn lied denzelfden overvloed, dezelfde waarheid, die zijne ergernis over het verkeerde, dat hij in de steden ontmoet, aan zijne spottende rijmpjes geeft.
Men leze ten bewijze de Herders-spraeck en het lied aan het einde van de Eerste eeuw der S.J. of het volgende paar vergelijkingen, ontleend aan de natuur, om te zien, hoe hij deze kende en beminde:

Het was omtrent den mey: 
En ick sat met mijn schapen, 
Daer groenen claever wast, 
Daer tijmis is te rapen, 
En midts ick effen sagh 
Daer eenen vijver staen; 
Soo ben ick in het lis 
Daer neffens sitten gaen. 
In 't midden sat den Swaen 
Die met sijn roode pooten 
Gelijck den roeyer doet, 
Sy selven wist te stooten, 
Dan swom hy hier en daer, 
Dan klom hy op den nest 
Die met een kleynen tuyn 
Stondt uyt den grondt gevest. 
En als hy wederom 
Was op het landt geklommen, 
Soo was hy alsoo droogh 
Of hy noyt had geswommen. 

{==229==} {>>pagina-aanduiding<<}

Hy sloegh sich niet eens uyt 
Gelijck den waeter-hondt, 
Die naer 't geschoten wildt 
Den wey-man jaegen sondt. 
Jae schoon een koeltjen blies, 
En ded' den vyver schuymen, 
Niet eenen druppel nats 
Bleef hangen aen syn pluymen, 
En als hy met den hals 
Tot aen den grondt toe gonck, 
Men sagh noch slyck, noch jet 
Dat aen syn veiren honck. 
Ick sey, dit is een siel 
Die sich soo weet te spaeren, 
Die van geen nat en weet 
Schoon sy door 't nat moet vaeren, 
Die midden inden stroom, 
In 't woelen van den vloet 
Behoudt een suyver hert, 
Bewaert een reyn gemoet. 
't Is witte swaenen werck 
Te swieren gantsche daegen 
En alsmen sich vertreckt 
Geen klad met sich te draegen: 
Men laeyt soo haest wat slijckx 
Men vat soo licht een pleck 
Wie hiel oyt suyver kleedt 
In 't midden van het peck? 
(Het Leven van de H. Rosalia, bl. 47.) 


En verder in hetzelfde werk (bl. 110):

Komt ô swermkens, komt ô Biekens! 
Neerstich volexke, soete liekens; 
Die u raeten net gebouwt 
Vol van soeten honich brouwt. 
Komt gy zuyver witte Swaentjens, 
Sonder suchten, sonder traentjens, 
Leent u pluymkens tot den bouw 
Van een alder-grootste vrouw, 

{==230==} {>>pagina-aanduiding<<}

En gy groene Pape-gaeykens, 
En gy Pauwen wonder fraeykens, 
Die in uwe sterten draeght 
Al wat dat een oogh behaeght: 
Het cieraet van uwe leden 
Moet gy aen dit werck besteden, 
O! dat schoon root, blauw en groen, 
Daer ist hier al med' te doen! 
Ey! komt oock ghy Dijstel-vinxkens 
Aen u hooft met roode rincxkens! 
Brenght u veirkens altemael 
Om te bouwen eene sael'. 
Van de pluymen salmen daecken, 
Van het wasch de mueren maecken, 
Van de veirkens van coleur 
Moet den gevel syn van veur. 
Dander voghels moeten singhen 
En haer soete keeltjens vringhen, 
Maer den last van het oxael 
Gheef ik aan den Nachtegael. 
En dan sullen Cherubinen 
En dan sullen Seraphinen 
Daelen in dit jeudigh wouwt 
Daer dit kercxken staet gebouwt. 


Heb ik noodig te zeggen, dat met zoovele goede hoedanigheden Pater Poirters behoort tot de beste dichters van zijnen tijd, tot de beste, die Zuid-Nederland zag geboren worden of werken in zijne gewesten? Onder het klein getal der namen van letterkundigen, waarop wij ‘fier mogen roemen’ in de vorige eeuwen, en vooral in de twee laatste, moest Poirters zeker wel als een licht van eerste grootte schitteren en het oog verheugen. Met Ogier deelt hij den roem van in onze streken de wegsmeulende sprankels van poëzie niet geheel te hebben laten uitdooven.
Men heeft hem meer dan eens bij dezen laatste vergeleken en meest altijd hem bovenaan gesteld. De inval

{==231==} {>>pagina-aanduiding<<}
alleen om zulke vergelijkingen te treffen heeft iets zonderlings en kon kwalijk anders ontstaan dan uit de zucht om den geestelijken schrijver te verheffen boven den wereldlijken: tenzij men het alleen beproefde, omdat men met alle geweld vergelijken wilde, en er in die eeuw ten onzent niets anders te vergelijken viel. Met welke voor beiden geldige maat toch zal men eenen tooneelschrijver en eenen hekeldichter of lierzanger gaan meten?
Ogier's kunst heeft andere eischen, waaraan hij even goed voldeed als Poirters aan die van zijn vak. Beiden schilderden even krachtig naar de natuur, en Ogier had zeker gelegenheid om hooger gaven te ontvouwen, in het scheppen en uitwerken van zijne karakters, dan Poirters het kon doen, in het uitdeden van speldeprikken of zweepslagen aan gansche menschenklassen. Poirters moge kiescher zijn dan zijn tijdgenoot, die hoedanigheid was hij vooral verschuldigd aan zijnen staat en aan den aard zijner werken; wat hij echter zich nog veroorlooft in zijne stichtelijke rijmpjes duidt genoeg aan, dat die eeuw een anderen naam gaf aan wat wij onkiesch noemen, en dat zij den dichter der Zeven hoofdzonden niet erg kwalijk nemen kon, wat zij tot een zeker punt in den schrijver van het Masker van de werelt weervond.
Meer grond had men om Poirters bij Cats te vergelijken en hem zelfs den Zuidnederlandschen Cats te noemen. Inderdaad, alhoewel hij blijkt, door zijne geboorte althans, aan het tegenwoordige Noord-Nederland te behooren, zoo heeft hij toch volle aanspraak op dien titel. Gemak van verhalen, overvloed van zinspelingen en voorbeelden, zucht tot hekelen en stichten spreken uit elke bladzijde van beider werken. Poirters is onbetwistbaar een volgeling, zoo niet een navolger van Cats; de jongere zoowel als de oudere zijn twee kinderen van dezelfde moeder,

{==232==} {>>pagina-aanduiding<<}
bloemen van den zelfden tak, de oude didactische Nederlandsche school, of liever de geaardheid van onzen stam, die onze letterkundigen er toe dreef om in poëzie en tooneel vooral nuttig te zijn en te leeren. Beide mannen hebben daarbij de gebreken van die richting: iets preekends en breedsprakigs in den vorm, iets spitsvondigs en gezochts in den geest.
Het verschil tusschen beiden is echter niet klein. Wij zijn geneigd aan te nemen, dat er in Pater Poirters meer dichterlijke aanleg zat dan in Cats, maar dat het midden, waarin hij verkeerde, nadeelig op dien aanleg werkte. In Cats' verzen is immer een streven op te merken naar correctheid, naar verzorging van den vorm, naar het schuwen van kunsteloosheid; Pater Poirters legt al te gemakkelijk den toom op den hals van zijnen Pegasus en laat hem naar vrije keus doelloos rondzwieren.
Cats, wij weten het, zondigt misschien door al te groote zorg om, wat naar losheid en slordigheid lijkt, te vermijden, en krijgt daardoor eene stijve plooi in zijne verzen; men merkt het op, dat hij zich deftig en statig wil vertoonen, zelfs dan wanneer hij niets statigs, soms niets deftigs te vertellen heeft; maar beter toch die overdreven gebondenheid dan de losheid en platheid, waar Pater Poirters al te gemakkelijk in vervalt. Dit blijkt aan Cats en zijnen volgeling. De eerste verkrijgt door zijne schaving en snoeiing, dat, wat er bevalligs of krachtigs in zijne verzen zit, voldoende uitkomt; terwijl de tweede het al te vaak laat verwilderen en versmachten in de ongebonden en ongeknotte takken, die het omranken.
Daar waar Pater Poirters eenen gelukkigen vorm getroffen heeft, en waar hij vijl en schaaf heeft gebezigd, wint hij het op Cats; en zoo zijne gewone versjes beneden die van den Zeeuw staan, dan staan zijne goede boven de

{==233==} {>>pagina-aanduiding<<}
beste van den Raadpensionaris, omdat zij, benevens eenen gelukkigen vorm, de snedigheid en pittigheid bezitten, die bij grootvader Cats nimmer overvloeien. In Pater Poirters is dan iets gemakkelijkers, natuurlijkere, bevalligers, hij is lichter en zwieriger van stap, losser en meer afgewisseld van beweging, terwijl Cats wel gelijker, maar ook zwaarder en eentoniger van gang is.
Pater Poirters is daarbij kinderlijker rein dan Cats. Ik kan er niet aandoen, maar ik vind eenen geur van onzede lijkheid in de zedenpreekingen van den Zeeuwschen dichter. Dit gedurig terugkeeren op de geslachtelijke verhouding tusschen man en vrouw, dit eeuwigdurend draaien rond onkiesche daden en gedachten, al ware het zelfs om kieschheid te prediken, moet prikkelen en kittelen, en doet denken, dat 's mans gedachten immer naar, die zijde gekeerd waren. Men wordt dan ook aan die wending der gepeinzen zoo gewoon, dat men onwillekeurig bij het lezen van waarlijk onschuldige dingen naar minder reine bedoelingen gaat zoeken. Pater Poirters en zelfs Ogier is dan veel vranker in zijne afkeuring en roept de aandacht zijner lezers niet telkens en telkens weer terug op aanstootelijke toestanden. Ik vind daarom meer kieschheid in hunne ruwe waarschuwingen dan in de lange omsluierende en omslenterende vermaningen van Cats.
Onder een ander oogpunt nog verschillen zij merkelijk van elkander, alhoewel zij ook hier op denzelfden weg naar hetzelfde doel schijnen te gaan. Beiden houden hunne lezers dingen voor oogen, die hun zoowel hier op aarde als in een later leven ten goede moeten komen; maar Cats leert meer de menschen hun wereldsch, Poirters meer hun hemelsch belang behartigen. De eerste verliest wel niet den hemel, en de tweede wel niet de aarde uit het oog, verre vandaar; maar voor den Pater is de wereld, voor

{==234==} {>>pagina-aanduiding<<}
den Raadpensionaris is de hemel bijzaak. De laatste leert ons, hoe wij ons het bestaan op aarde zoo bekwaam mogelijk kunnen maken; de eerste, hoe wij ons zooveel mogelijk van de aarde zullen losmaken.
Beider leer was het natuurlijk uitvloeisel van het verschil van levensbeschouwing tusschen de Protestanten, waaraan de eene, en de doordrijvende Katholieken, waaraan de andere toebehoorde. Wij willen hier onze vergelijking tusschen beide schrijvers en hunne stelsels niet verder doorzetten, maar alleen een oogenblik bij dat van Pater Poirters stilstaan.
Max Rooses.
(Wordt voortgezet.)









{==235==} {>>pagina-aanduiding<<}

Brigitta


Eene Zwitsersche herinnering. 1

Bij den waterval.

De Giessbach is de vermaardste waterval van Zwitserland.
De Rijnval is grootscher, - de Staubbach hooger, - de Reichenbach woester: nergens is het tafereel zoo volledig, zoo harmonisch, zoo verrukkend schoon als bij den Giessbach.
Te midden van het lachendste landschap, van frissche weiden en weelderig groen, ontspringt de stroom uit het somber woud, en stort zich met wilde vaart in de diepte neder.
Schuimend en bruisend valt de zilveren straal van heuvel tot heuvel, van rots tot rots. Een regen van droppels schitteren en fonkelen, als perelen en robijnen onder den glans der morgenzon, terwijl duizenden lichtspoken en regenbogen dansen en spelen op het vochtig stof.
's Avonds is het een ander tooneel.

{==236==} {>>pagina-aanduiding<<}

Achter de waterwallen worden Bengaalsche vuren geplaatst, en op een gegeven sein verandert de donkere beek in eenen gloeienden lavastroom, die met schrikbarend gedruisch en geraas naar den afgrond helt, dalen en bosschen met brand en verwoesting bedreigend.
Verbazend schouwspel dat maar een oogwenk duurt, doch waarvan de indruk immer bijblijft!
Vriend Haselthine schijnt diep getroffen.
‘Splendid, splendid!’ roept hij in bewondering uit.
Leunend op zijnen alpenstok, heeft hij plaats genomen op eenen hoogen rotsblok, en zijn oog volgt droomend de grillige sprongen van den stroom.
Ik zit op een grasheuveltje aan de andere zijde, en beschouw in ernstig gepeins mijnen nieuwen vriend, eenen vriend van acht dagen; doch op reis heet men elkander spoedig vriend.
Een toerist, met wien men eenige woorden wisselt, is eene kennis; drinkt men een glas wijn met hem, dan wordt hij eene betrekking; na een uitstapje van eenen namiddag wisselt men visietkaartjes en complimenten; maar na een voetreisje van eenige dagen is men voor het leven bevriend en scheidt men met warmen handdruk en soms met vochtige oogen. Gewoonlijk ziet men elkander nimmer weder; doch wie vergeet nog ooit, den vroolijken of treurigen, aangenamen of vervelenden, welwillenden of lastigen gezel, met wien men eens de reisgenoegens heeft gesmaakt of de reiswederwaardigheden heeft gedeeld?
Ik, in alle geval denk nog dikwijls aan mijnen Zwitserschen reisgenoot.
Te Meiringen, in den Wilden man, had ik die nieuwe kennis, Master Haselthine, jeugdigen en blonden Amerikaan, opgedaan. Ik was daar doornat aangekomen,

{==237==} {>>pagina-aanduiding<<}
druipend langs armen en beenen; hij, half verdronken aangeland, na eenen dier stortregens of wolkbreuken, die in het Zwitsersche gebergte op het onverwachts nedervallen, de wegen in beken, de beken in stroomen en de arme reizigers in drenkelingen herscheppen.
Zijde aan zijde hadden wij ons gedroogd bij het groote beukenvuur, - onze halsbandjes, dassen en zakdoeken op denzelfden alpenstok te bleeken gehangen, - elkaar beklaagd, getroost, weder opgebeurd en eindelijk verwarmd door het ledigen van eene flesch sterken gletscherwein.
Wat was er meer noodig?
Ook stonden wij bij zonnenopgang weder zijde aan zijde, doch ditmaal met den vilten Tyroler hoed op het hoofd, den stevigen alpenstok in de hand, de brandende sigaar in den mond, het vroolijk lied op de lippen, op weg naar het Berner Oberland.
Wij doorliepen bergen en dalen, bezochten watervallen en ijsstroomen, bewonderden de steile rotsen en statige sneeuwkoppen, begroetten met geestdrift de blanke Jungfrau en blikten met schroom naar den grimmigen Schreckhorn.
Eene geheele week ademden wij dezelfde verkwikkende berglucht, - ondergingen dezelfde indrukken, - gevoelden dezelfde gewaarwordingen, - lieten dezelfde plaatsnamen op onze alpenstokken branden, - deelden vreugde en leed, overvloed en hongersnood, lekkere gemsenbraden en droge broodkorsten, kleine dakkamertjes en soms smalle bedden, - leefden in een woord, op acht dagen meer hetzelfde leven, dan de innigste vrienden in jaren doen.
Haselthine overigens wekte bij mij, meer dan gewone belangstelling op.

{==238==} {>>pagina-aanduiding<<}

Blond van haar en zwart van oogen, hoog van gestalte en sterk gebouwd, maar tevens ook vol behendigheid en veerkracht, bezat hij al het buigzame der Zuiderlingen, aan de stevigheid van het Noorden gepaard; terwijl zijn karakter, eene zonderlinge vereeniging van edele gevoelens en onstuimige driften, van grillige opgewondenheid en koude berekening, geheel den volksaard wedergaf der Amerikaansche natie, die al de deugden der Europeesche stammen opneemt en omvat, met reuzenkracht ontwikkelt en uitbreidt, maar ook lijdt aan al de gebreken der oude wereld, aan al de ellende, aan al de kankers der bedorvene beschavingen.
Soms was hij dwepend als een Duitscher, opgewonden als een Italiaan, dan weder spotziek en lichtzinnig als een Franschman, of ongevoeliger en onverschilliger dan John Bull.
Doch de hoofdtrek bij hem, gelijk bij Broeder Jonathan in het algemeen, was eene grenzenlooze, ik zal niet zeggen, liefde of aanbidding, - want de jonkman was eerder mild dan baatzuchtig, - maar een grenzenloos vertrouwen in de almacht van het goud.
Meermaals, als wij op de hooge Alpen, in de magere schaduwe van eenen berkestruik legerden, of bij het vallen van den avond in eene herdershut uitrustten, viel het gesprek op dit punt.
‘De grootsche Alpennatuur,’ meende ik, ‘verheft het hart, veredelt den geest. De mensch voelt zich beter worden en zweeft boven de wereld en zijne laagheden.’
Haselthine, alhoewel verre van ongevoelig voor de schoonheden der Alpenwereld, kon mijne misschien wel eenigszins kinderlijke, doch oprechte geestdrift niet ongestoord laten voorbijgaan.
Zinspelend op de bedelaars, die u overal naloopen, op

{==239==} {>>pagina-aanduiding<<}
de brughouders, die tol eischen bij elken waterval, op de trompetspelers, die eenige batzen vergen bij elken weergalm:
‘Schoonheid der natuur!’ roept hij uit, ‘wie is het die hier alles maakt? Wie baant de wegen, wie verlicht de watervallen, wie doet de echo's weergalmen, de bergen spreken? Wie graaft de ijsgrotten, wie kuischt de gletschers, wie bereidt u al die wonderen? Wie?...’
- ‘Zeker weder het geld?’ vraag ik half boos.
‘Ja het geld,’ herneemt hij met evenveel vuur, alsof hij de heiligste zaak verdedigde. ‘Ja het geld, doel en middel van alle streven, oorzaak en bekroning van elk werk, begin en einde van alles.’
- ‘En de verhevene gaven van den mensch, de moed, de eer, de vriendschap, de liefde, de deugd, rekent gij dit alles voor niets?’ val ik hem verontwaardigd in de rede.
Hij, schokschouderend, trekt een gouden dollarsstuk uit den geldbeugel en houdt het mij schertsend voor de oogen.
- ‘Zie dit stuk,’ roept hij zegevierend uit, ‘aan de eene zijde, de sterren der Vereenigde Staten, aan de andere den Amerikaanschen Adelaar met de bliksemschichten tusschen zijne klauwen. Daaraan moet alles gehoorzamen. Daarvoor verkwijnt de moed, verdwijnt de eer, verraadt de vriendschap, bezwijkt de liefde en kruipt de deugd.
Door dezen Arend, zal Amerika de oude wereld overwinnen en alles doen buigen.’
Dit was de gewone slotrede onzer geschillen.
Zou het waar zijn, wat elke Amerikaan vast gelooft, vele denkers voorzeggen, sommige wijsgeeren bevestigen, dat het rijk, dat wij in het Westen zien opstaan en

{==240==} {>>pagina-aanduiding<<}
groeien met verbazende kracht, bestemd is om het grijze Europa te onttronen, gelijk Europa eens het zieltogend Azie vervangen heeft?
De beschaving en de overmacht reizen, volgens hen, van het Oosten naar het Westen, van Indië naar Assyrië, van Babylonië naar Egypte, van Theben naar Athenen, van Griekenland naar Rome, van Italië naar het noorden onzes werelddeels, om ten laatste het uitgeput en onvruchtbaar geworden Europa geheel te verlaten, binnen eeuwen en eeuwen, wanneer de enkele overlevende stammen der Europeesche naties, - tot ellendige zwervers vervallen, zullen ronddwalen tusschen de puinhoopen onzer steden en paleizen, gelijk de roofzieke Arabier zich thans verschuilt in de armzalige overblijfsels van Babel en Ninive, de wondersteden van weleer.
Al die gedachten doorwoelden mijnen geest.
Intusschen bruiste de Giessbach immer voort, gelijk vóór duizend jaren, toen noch geen mensch dezen bodem had betreden, en gelijk nog na duizend jaren, als de drom van reizigers en jaarlijksche bezoekers voor immer zal verdwenen zijn, en alles weder eenzaam en doodstil zal wezen op de boorden van den stroom.
Maar intusschen is ook het laatste lichtje uitgestorven, de laatste aanschouwer vertrokken, en wij zitten nog met ons beiden den Giessbach aan te turen.
‘Gij slaapt, jong Amerika!’ roep ik den droomenden Haselthine toe, ‘en de stoomboot vertrekt!’
Wij spoeden ons strunkelend en strompelend den berg af, doch zien niets meer dan eene witte dampwolk in de verte. De stoomboot is weg, en wij staan niet weinig verbluft, op den eenzamen oever der Brienzer See.
Wij loopen het strand op en neer, roepen uit al onze macht. Geen levend wezen te vinden; geene stem, die ons antwoordt!

{==241==} {>>pagina-aanduiding<<}

Voor ons staat het min bemoedigend vooruitzicht het meer te moeten rondloopen en nog een paar uurtjes te mogen laden in onze schoenen, die reeds van twee gletschers en drie bergen overloopen.
De pioniersaard van Haselthine komt seffens boven. Hij wil met onze overfrakken een bedleger maken, met onze plaids en stokken eene tent bouwen, als de redding onder de gedaante van een visscherschuitje opdaagt.
Het is een bijna onzichtbaar puntje te midden van het meer.
Met nieuwen moed roepen wij uit al onze krachten, binden onze zakdoeken als noodseinen aan den top onzer alpenstokken, steken een bladervuurtje op aan den voet dier nieuwe bake, praaien en schreeuwen als wanhopige schipbreukelingen, en gelukken er eindelijk in, de aandacht te wekken der scheepsluiden, welke de genadige Hemel ons ter hulp zendt.

Op het meer.

Het was een dier prachtige Julinachten, vol wellust en poëzie: de lucht vol zoele dampen, beladen met bedwelmende bloemengeuren; de hemel bezaaid met schitterende sterren, verlicht door, ik weet niet, welke geheimzinnige glansen en tinten.
Geen blaadje bewoog zich in het woud; geen zucht rimpelde het blauwe water.
Langzaam gleed het bootje voort, en beurtelings spiegelden bergen en rotsen hunne donkergroene kruinen of kale wanden in het heldere meer.
Aan den voorsteven hield zich de schipper, een sterke, slanke jongeling, die naar '8 lands gebruik rechtstaande

{==242==} {>>pagina-aanduiding<<}
roeide; op de laatste bank zat Brigitta, zijne zuster, die met slependen riem de vaart bestuurde.
Haar frisch gelaat blonk van reinen levenslust, uit hare groote zwarte oogen straalden vurige blikken. Haar rijk, donkerrood bloed doorschemerde de bruinverbrande wangen, en het gitzwart haar hing in lange tressen in den blanken hals.
De schilderachtige kleederdracht van het Berner Oberland - een wit geplooid hemdje met gekleurd keurslijf en zwarten rok - vermeerderde nog de bevalligheid van het lieve kind.
‘Very nice girl,’ fluisterde Haselthine, ‘ziedaar de zoolang gezochte alpenroze!’ en met diepe bewondering staarde de jonge Amerikaan het lieve meisje aan.
Brigitta scheen niet ongevoelig voor de stille hulde mijns vriends, en met vranken blik keek zij hem in het gelaat.
Toen wij een weinig van den oever verwijderd waren, riep zij eenige woorden tot haren broeder in den onverstaanbaren Zwitserschen tongval.
- ‘Mijnheeren,’ zegde deze zonder zich om te wenden, ‘mijne zuster vraagt uwe toelating, om mij den arbeid met een lied te mogen verlichten.’
‘Onze toelating? zeg haar, dat wij op de knieën zouden smeeken om een liedje te mogen hooren uit haren mond,’ antwoordde Haselthine, ín geestdrift ontstoken.
Het meisje, dat het Hoogduitsch zeer wel verstond, lachte gulhartig om de vleierij, en zonder verdere om wegen hief zij met klare stem een der gekende alpenliederen aan.
Zij Zong:

{==243==} {>>pagina-aanduiding<<}


Wenn der Schnee von der Alma wegageht, 
Und im Frühjahr Alles wieder grün da steht, 
Wenn man hort die Kuhla lauta und die Kalba nahna, 
Gehn wa aufi wieder auf die Alm. 
Duidio aduio.... 


En de broeder, zijne forsche tonen bij de zilveren klanken van het meisje voegend, zong met haar het vroolijke refrein, dat door de duizenden weergalmen der bergen werd opgenomen en tot in de verste dalen herhaald.
Wie kent de Tyroolsche en Zwitsersche liederen thans niet?
Geen concert of er wordt een laïtjoe op gezongen. Geen burgerpartijtje zonderdat een of ander bleek juffertje eenen min of meer oorspronkelijken diridum joedelt. Doch wat beduidt de wilde natuurplant onder, de stikkende lucht eener concertzaal? Hoe klinkt het vrije berglied tusschen de enge wanden eener steedsche huiskamer? Hier in het hartje van het Berner Oberland, hier hoort dit liedje te huis. Hier is zijn land, hier is zijn grond. Hier werd het niet gemaakt door geleerde muziekstellers, maar geboren in den mond van den landman, op de lippen van het boerenmeisje, bij het ruischen der winden, bij het stormen der stroomen, bij het frazelen der beekjes. Hier klinkt het in volle vrijheid, in volle kracht!
Brigitta kende meer dergelijke liederen.
Zij zong het lustig leven van den berglander, den moed van den gemsenjager, de liefde van den knaap, het lijden van het meisje, den weemoed van den banneling, die de geliefde bergen en de schoone kudden verlaten moet.
Bij onze herhaalde toejuichingen verdubbelde de kracht harer stem, en betooverend klonk het Zwitsersch lied op de stille waters van het Zwitsersch meer.
Wij wisten niet, hoe de lieve schipperin te danken.

{==244==} {>>pagina-aanduiding<<}

Haselthine bood haar een toefje wilde reseda aan, op de hoogste Alpentoppen geplukt, ‘met het voornemen,’ zegde hij, ‘het de vrouw aan te bieden, die ons het meest bekoren zou.’
Zonder aarzelen aanvaardde Brigitta het geschenk en stak de bloempjes boven haar keurslijfje op den boezem.
- ‘Het is de eerste belooning, welke mijne zangen ooit verkregen hebben,’ verklaarde zij lachend, en zonder wantrouwen of valschen schroom vlijde zij zich aan onze zijde neder.
Het gesprek was aanstonds zeer levendig: het dartel meisje overlaadde ons met vragen van allen aard. Zij moest weten, wie wij waren, hoe verre, verreweg, achter de blauwe bergen ons vaderland gelegen was, of daar ook sneeuwtoppen, en ijsstroomen, meren en watervallen bestonden. Toen ik haar uitlegde, hoe in onze Vlaamsche landen van dit alles niets voorkomt, hoe de bodem er vlak, het landschap eentonig is, kon zij er niet uit wijs worden.
- ‘En waar grazen daar de kudden, waar verbergen zich de reebokken?’ vroeg zij schertsend, en trok haar neusje op met eene uitdrukking, die getuigde, dat zij niet hoog met ons plat Nederland opliep.
Haselthine sprak haar van zijne reizen, van de zeeën, die hij doorkruist, van de landen, die hij had bezocht, van de weelde der groote steden, van de bedrijvigheid van Londen, maar vooral van het vroolijk Parijzer leven.
- ‘Gelijk te Interlaken,’ viel het eenvoudig meisje hem in de rede, ‘met het schuttersfeest of het strijderspel, wanneer al de gasthoven verlicht zijn, de schoone vreemde dames onder de lanen wandelen, en het vuurwerk op den Rügen wordt afgestoken.’
‘Kom,’ lachte Haselthine, ‘hoe kan eene arme dorpskermis vergeleken worden bij die schitterende feesten?’

{==245==} {>>pagina-aanduiding<<}
En met glansrijke kleuren beschreef hij haar de verleidende vermaken der groote steden, waar al de schatten der wereld aan genot en wellust ten dienste staan.
- ‘O ja,’ riep Brigitta uit, en haar vochtig oog verried al de begeerten, die in haren boezem brandden, ‘dat moet schoon, dat moet verrukkend zijn I...’ en het eenen oogenblik vroeger nog zoo gelukkig meisje zat treurig en droomend aan onze zijde.
Ik poogde het arme kind op te beuren, haar te doen zien, dat die valsche glans niets was dan een ijdel bedrog en dikwijls bitter lijden verborg, terwijl haar eenvoudig leven, te midden dier grootsche natuur, het waar geluk mocht heeten.
Zij aanhoorde mij nauwelijks. De verleiding was haar in het hart gedrongen, het frissche herderslied bestierf haar op de lippen: vrede en vreugde waren heen.


In het visschershuisje.

Sedert dien avond verminderde mijne genegenheid voor Master Haselthine. Ik kon hem ons gestoord genoegen niet vergeven; mijn gemoed verweet hem de vertwijfeling zoo roekeloos in het onervaren meisjeshart te hebben gestrooid.
Ook hij zocht min mijn gezelschap. De Interlakensche wereld had er op twee dagen eenen geheel anderen mensch van gemaakt.
Het ruwe reispak werd uitgeschud, - fijne verlakte laarsjes vervingen de grove bergschoenen, - een licht badientje den zwaren alpenstok - en achter den verwaanden pince-nez van den dandy had ik moeite den trouwen gezel en onverschrokken reiziger der vorige week te ontdekken.

{==246==} {>>pagina-aanduiding<<}

Het Casino deed hem de Jungfrau vergeten. De Times, het schaakbord en het dominospel onttroonden de bergpartijen. De dansfeesten en raouts namen de plaats in onzer avondwandelingen bij maneschijn en sterren.
Eenzaam zette ik mijne uitstapjes voort, en terwijl ik nederig het bergpad insloeg, zag ik den jongen heer Haselthine rondwemelen tusschen de bonte rangen der Engelsche gentry en der Fransche fashion, die, onder de lanen der lommerrijke noteboomen, wedijveren door schreeuwende toiletten en flauwe complimenten.
Ik wilde, bij dage, het dorpje Brienz wederzien, waarvan de ligging aan den voet van den 6800 voet hoogen Brienzer Grat en aan het uiteinde van het meer, voor een der schilderachtigste doorgaat.
Mijnen weg vragen was overbodig. Rijen bedelaars en schamelen, de plaag en schande der streek, wijzen hem in het Oberland overal aan.
Guiten, die op hunne handen loopen, - Savoyards, die bergratten toonen, - kinderen met keitjes en kristallen, - meisjes met vijgen en druiven, - kramers met houtwerkjes, - leurders van alle slag, - aftroggelaars van alle naties, die u op een armzalig muziekdeuntje of een aanstootelijk keelgezwel vergasten, - vindt men daar in alle hoeken, - even talrijk en lastig, - even haveloos en onbeschaamd als op eene Vlaamsche bedevaart.
Al die te koop en tentoongestelde ellende steekt pijnlijk af tegen de lachende natuur des lands en den bevalligen welstand der boerenwoningen.
Ieder Zwitsersch huisje is een toonbeeld van keurigen smaak en landelijke bekoorlijkheid. Geheel in hout opgetrokken, omringd door eene breede gaanderij, overschaduwd door een vooruitspringend dak, vormen zij met het landschap een onafscheidbaar en harmonisch geheel.

{==247==} {>>pagina-aanduiding<<}

Een onder hen, het nederigste misschien, trok vooral mijne aandacht. Het was tegen de helling des bergs bij eenen inham van het meer gelegen, en stond als 't ware geheel van de wereld afgescheiden, verborgen achter weelderig houtgewas, geheel behangen met frissche wijngaardranken.
Volgens landsgebruik, was de gevel versierd met opschriften in oud Gotisch schrift: onder het dak eene bijbelspreuk om 's hemels zegen in te roepen, - tusschen de vensters een vrome wensch om van vuur en wind bevrijd te blijven, - boven den ingang der deur de namen der stichters met het jaartal der bouwing en in kleinere letters deze eenvoudige, doch treffende woorden:
‘Gott mit uns.’
In stille bespiegeling aanschouwde ik de lieve woning. Ik droomde aan het stil genoegen en de nederige deugden, die achter het groene loover huisden, en onwillekeurig herhaalde ik als een gebed, de schoone kenspreuk, die het huisje beschermen moest.... toen een lachend hoofdje tusschen de breede wijngaardbladeren verscheen, en eene vroolijke stem mij toeriep: ‘Herr Belgiër, Herr Belgiër!’
Ik keek verwonderd op; doch reeds stond de eigenaresse der stem, een allerliefst Zwitsersch meisje, voor mij.
Het was Brigitta, die mij herkend had en mij kwam uitnoodigen om hare woning te bezoeken. Schuur en stal moest ik afzien, de gaanderij beklimmen, de huiskamer binnentreden, waar een bejaard man in eenen breeden leunstoel zat en bij het open raam, met ontdekten hoofde en gebogen rug, den Bijbel las.
Brigitta verhaalde hem in korte woorden onze ontmoeting op het meer. Hij richtte zich op, zooveel zijne krachten toelieten, reikte mij gulhartig de hand en heette mij welkom onder zijn dak.

{==248==} {>>pagina-aanduiding<<}

- ‘Ge scheent veel moeite te hebben om de opschriften van onzen gevel te lezen?’ vroeg mij de grijsaard, na de eerste plichtplegingen, ‘Het is waar,’ voegde hij er treurig bij, ‘zoovele jaren zijn sedert de bouwing verloopen en de tijd heeft menige letter uitgevaagd.’
‘Dit is de oorzaak niet,’ hernam ik, ‘doch het Duitsch geschrift blijft altijd moeielijk voor eenen vreemdeling, en dan het eigenaardige der zinspreuk bracht mij tot nadenken’ en ik liet hem mijn verlangen gevoelen om hierover eenige uitleggingen te bekomen.
- ‘Dit behoort,’ zegde hij minzaam, ‘tot onze oude Zwitsersche zeden en gewoonten, die helaas, maar al te veel verloren gaan.’
Wanneer eertijds een jonkman eene nieuwe woonst aanlegde en eene nieuwe familie stichtte, koos hij de eene of andere plaats uit het Heilige Boek, en die werd de zinspreuk en als het beschermwoord van het jonge gezin. Toen vóór lange, lange jaren, mijne goede Anna, welke de Heer bescherme, mij hare liefde schonk, kwamen wij te zamen dit plekje uitkiezen om er ons huisje te bouwen. Gedurende den verlovingstijd timmerde ik met eigen handen ons hutje op, en als de laatste hamerslag gegeven was, ging ik tot haren vader en vroeg hem zijn eenig kind ten huwelijk. De goede man vergezelde ons tot hier, en toen hij zich overtuigd had, dat zijne dochter niet zoude misplaatst wezen in dit huisje, gaf hij zijne toestemming. Hij strekte zijne handen over ons uit, hief de oogen ten hemel, en zegende ons met de woorden ‘God zij met ons, mijne vrienden en met onze afstammelingen.’ Wij stortten allen tranen, tranen van vreugde en geluk, en toen ik later mijne bruid onder mijn eigen dak mocht brengen, las zij boven den ingang den zegen haars vaders: ‘Gott mit uns.’

{==249==} {>>pagina-aanduiding<<}

‘Gedurende ons geheel leven, wanneer wij bij vroegen morgen naar onzen arbeid gingen zeiden wij beiden “Gott mit uns” en wanneer wij na eenen langen dag zwoegens en werkens wederkeerden, waren die woorden onze groet en onze troost.’
‘God heeft uwen wensch aanhoord? Vrede en tevredenheid zijn steeds uw deel geweest?’ vroeg ik diep getroffen.
- ‘Wij hebben, gelijk allen, onzen tegenspoed en onze beproevingen gehad; doch de Hemel heeft ons niet verlaten. Onze dalen zagen wij door vreemde overweldigers overstroomen. De Fransche republiekeinen hebben in woeste drift onze valleien verwoest, onze dorpen verbrand, ons vaderland vernederd. In die nare stonden herhaalden wij steeds “Gott mit uns,” en de oude moed en de oude trouw der vaderen hebben ons gered.’
‘En thans,’ Voegde hij er mismoedig bij.
‘O thans,’ antwoordde ik, ‘hebt gij niets meer te vreezen. Zwitserland is beschut door een bolwerk sterker dan alle legers, door de genegenheid der volkeren, die in de Zwitsersche kantons den oorsprong en de eerste zetelplaats der vrijheid begroeten.’
- ‘Een erger gevaar bedreigt ons thans,’ hernam de oude man met eenen toon van droefheid in de stem, die getuigde, hoe diep hem het heil zijns geslachts aan het harte lag. ‘Het is niet alleen voor de onafhankelijkheid des Lands, het is voor ons geheel volksbestaan, voor onze zeden, onze gebruiken, onze taal zelf, dat wij beven moeten.
‘Vroeger leefden wij vrij en gelukkig in onze afgeslotene valleien. Wij vonden welvaart en overvloed in onze weiden en wouden,vrede en geluk in onze eenvoudige levens wijze. Nauwelijks drong hier soms in jaren een enkele

{==250==} {>>pagina-aanduiding<<}
reiziger door; doch de zedeloosheid, de ondeugd bleven ons vreemd, de misdaad was schier onbekend. De stroom vreemdelingen brengt thans misschien millioenen in het land, doch terzelfdertijd, de bedorvenheid der steden, den twist en de afgunst tusschen de naastbestaanden, dikwijls de oneer en de schande in de huisgezinnen.
‘Ja,’ herhaalde hij, zich tot Brigitta wendend en haar de hand drukkend, ‘bewaar altijd, mijn kind, het kostbaarste wat een volk kan bezitten, zijnen eigen aard en eigen deugd en herhaal meer dan ooit de spreuk, welke het huisje uws vaders tegen verval en ondergang heeft beschut.’
Het meisje, diep bewogen, kon hare tranen niet bedwingen. Zij omhelsde den ouden grootvader, terwijl ik, diep ontroerd, mij stil verwijderde, als vaarwel aan het schippershuisje, de spreuk herhalend, die boven den ingang stond: Gott mit uns.


Te Geneve.

‘Geneve de schoone’ is voor vele toeristen een laatste oponthoud na eene Zwitsersche reis, en als een laatste vaarwel aan het bekoorlijk land.
Weinige steden evenaren hare betooverende ligging, geene bezitten fraaier omstreken, geen oord levert zoovele verscheidenheid op van grootsch en lief.
Nergens is het leven zoo gemakkelijk, zoo zoet, - nergens het klimaat zoo mild, - nergens valt het faulenzen, zoo zacht, - is het luierikken zoo goddelijk, dan op de vaak bezongen boorden van den blauwen Leman.
Na Interlaken en het Oberland, had ik Chamonix en

{==251==} {>>pagina-aanduiding<<}
zijne ijszee bezocht, en genoot thans eene zalige rust, rijkelijk verdiend door zoovele vermoeienissen en zooveel last.
Uren lang zat ik op mijn kamertje, dat uitzicht gaf op het water, te rooken en te droomen, - het oor gewiegeld door den eentonigen golfslag, die kabbelend tusschen de keitjes speelde, - den blik zwevend over de zacht golvende heuvels, of gevestigd op de sneeuwkruinen van den Mont-blanc, op wiens ijsvelden en steile wanden ik mijne voeten had gedrukt.
Des namiddags kwamen de stoombooten aan. Dan was er leven en lawijd, geschreeuw en gejoel op de kaai. Dan ook was het mij een dubbel genot de arme reizigers te zien ontschepen, afgemat en bestoven, verhit en ontmoedigd. Met den hoed in den hals, met den zakdoek in de hand, liepen zij op en neer, - op zoek naar hunne koffers en doozen, - in onderhandeling met de koetsiers, - in twist met de pakdragers, - brandend van haast om weg te komen, - gepijnigd door den angst dat anderen vóór waren, en er geen kamertje meer blijven zou..... en ik, ik rookte lustig voort, en wentelde mij met wellust in mijnen leunstoel rond.
- ‘Van waar toch,’ dacht ik in mij zelven, ‘blijft die eindelooze vloed van reizigers komen? Waarom toch verlaten al die lieden hunnen gezelligen haard, hun donzen bed, wijden kamerrok en huiselijke pantoffels, om ze in het zweet des aanschijns en des rugs, tegen ledige hotelkamers, harde legers, ongeborstelde jassen en ongeblonken laarzen te verwisselen?
‘Wie toch?...’ Ja zoo maakte ik duizenden wijsgeerige bedenkingen van iemand, die aan niets te denken heeft, toen ik tusschen de rampzaligen, die daar rondworstelden in zand en stof, eenen armen bekende ontwaarde, eenen ouden, diep rampzaligen landgenoot!

{==252==} {>>pagina-aanduiding<<}

Het Vlaamsch hart sprak. Ik stoof mijne kamer uit, snelde naar de kaai.
Het was meer dan tijd. De bejaarde heer stond moedeloos en terneer geslagen zonder raad of hulp.
Een loonman had zijn koffer medegenomen naar het Hotel de la Balance; - de bediende van het Ecu de Genève, wilde de hand leggen op zijnen reiszak; - zijne regenschermen en stokken, door twee lederen riempjes doelmatig saamgebonden, waren op weg naar het Hôtel de la Métropole, - terwijl de goede man zelf rechts en links werd getrokken door twee omnibusvoerders, die hem in het Engelsch de voordeelen van het Krone Hôtel, en in het Duitsch, de voortreffelijke hoedanigheden van het Europischer Hof, toeschreeuwden.
Ik verloste mijnen taalgenoot uit hunne handen, gelukte er in de pakken terug te krijgen, de parapluies in te halen, en bracht hem, hijgend en zweetend maar veilig en behouden, in een kamertje, dat nevens het mijne ledig stond.
Drie uren later zat hij aan mijne zijde, uitgeborsteld en afgepoetst, - versterkt en verfrischt, - met witte hemdsbandjes en gladgeschoren kin, - eenen fluweelen bonnet grec met wispelturig kwispeltje op het hoofd, - en aan de voeten een paar geborduurde en bebloemde pantoffels, zeker een splinternieuw geschenk van zijnen laatsten geboortsdag. Hij trok met smakelijke teugen aan een echt Vlaamsch pijpje en lachte, op zijne beurt, met de verdwaasde gezichten en blakende tronies der ongelukkigen, welke de latere stoombooten aanbrachten, opgehelderd door het zalig gedacht zijne koffers in veiligheid te weten en geene parapluies te moeten naloopen.
Minhere Van Biesbroeck was een Westvlaandersche landgenoot, welken ik te Interlaken had ontmoet.

{==253==} {>>pagina-aanduiding<<}

Hij volgde er eene molken- en traubenkur 1, in de hoop van door wei van botermelk en druiven een levergezwel te genezen, dat tevens zijn eenig verdriet en zijne eenige verstrooiing uitmaakte.
Hij kende zijne kwaal in den grond en kon er uren over vertellen.
Hij wist juist, hoeveel millimeters zijn lever te groot was, hoeveel hectogrammen hij het gewicht van eenen ordentelijken menschenlever overtrof, en beefde bij de gedachte dat hij de gedaante zou aannemen van eenen kalfslever, wat hem het toppunt scheen van ellende en gevaar.
Verders spelde hij de Indépendance Belge uit, van A tot Z, van den titel tot den naam des drukkers, zonder dé gebroken beenen en afgebrande hoeven, de markten en beurzen over te slaan, tot groote ergernis der andere politieken, die rondom hem stonden te trippelen enkel om de telegrammen eens in te kijken. Mij trok de frissche berglucht meer aan, dan de verdufte reuk van het leeskabinet. Ik liet mij derhalve met mijnen landgenoot niet veel in, en verbeurde eene kostelijke gelegenheid om met de levers in het algemeen en met dien van Minhere Van Biesbroeck in het bijzonder, nauwer bekend te geraken.
Sedert had ik twee weken alleen gereisd, en, ik moet

{==254==} {>>pagina-aanduiding<<}
het bekennen, het was mij een onwaardeerbaar genot eenen landsman bij mij te hebben en met hem eenige woorden te kunnen wisselen in het Vlaamsch, al was het dan ook wanklinkend Vlaandersch Vlaamsch. Ik moest natuurlijk eerst en vooral op de hoogte gebracht worden nopens het levergezwel.
Van de molkenkur, - en de man trok zijnen neus nog op bij het denken aan den walgelijken drank, - had hij meer verwacht. Zijn lever was er hoogstens éénen millimeter door verkleind.
Doch de druiven hadden op het gewicht krachtig gewerkt. ‘Ik heb zeker twee milligrammen en half gewonnen,’ zegde hij, en zijne hand streelde met teedere voldoening de plaats, waar hij dacht, dat zijn lever lag.
- ‘De ontroering doet er veel kwaad aan,’ verklaarde hij met ernst, ‘die beslommeringen van reispakken...’ en hij schudde bedenkelijk het hoofd.
‘Kom,’ moedigde ik den ouden heer aan, ‘hem een glas bockbier inschenkende, ‘wat voorbij is, is vergeten.’
- ‘Het is waar,’ hernam hij, ‘doch het voorval van Interlaken zal mij zoo spoedig niet uit het geheugen gaan.
‘Dat was te veel voor mijn zwak gestel,’ en Mijnheer Van Biesbroeck zuchtte diep.
‘Welk voorval?’ vroeg ik deelnemend, ‘zijn de paarden van uw rijtuig op hol gegaan?... Zijt gij in eenen afgrond gevallen, of onder eene sneeuwlawine begraven geweest?’
- ‘Neen, neen,’ steunde de leverlijder, ‘maar die afschuwelijke Amerikaan....’
‘Welke Amerikaan?’ hernam ik verlicht.
- ‘Wel de Amerikaan, dien gij mij voorgesteld hebt.’

{==255==} {>>pagina-aanduiding<<}

‘Haselthine?’
- ‘Juist, Hazepijn, een man zonder hart, een ellendeling, die noch eerbied noch ontzag heeft voor eenen lijdenden grijsaard, die...’
En de Vlaanderaar werd vuurrood van aandoening en woede, en ik keek verschrikt naar de plaats van zijnen lever, die zeker onder den invloed van zulke ontsteltenis tot colossale grootte moest zwellen.
Ik trachtte hem te bedaren en verzocht mij het geval te verhalen.
- ‘Verbeeld u, Minhere,’ sprak hij zwaar ademhalend, ‘hoe dat monster de eer van eenen achtbaren familievader heeft durven blootstellen.
‘In de laatste dagen mijner kur, kwam hij dikwijls in het leeskabinet, vernam met belangstelling naar mijne gezondheid, stelde mij het dagblad ter hand, praatte over het nieuws van den dag en ik, zonder argwaan noch achterdocht, liet mij als een kind inwikkelen. Ik legde hem alles uit, en hij wist mij zooverre te brengen, dat ik tot politiek toe met hem sprak. Had ik het maar geweten! Maar zoo bestaan wij, Vlamingen. Wij vertrouwen ons te licht en het valt gewoonlijk slecht uit. Hij kwam te weten, wanneer ik aan mijnen laatsten druiventros was en mijne kur eindigde.
‘Zou het onbescheiden zijn u voor te stellen te zamen de reis te doen, dit vermindert de kosten.... ik zal alles bezorgen,’ zegde hij op zeemzoeten toon, en ik viel in den strik. Hij besprak het rijtuig, verstond zich met den koetsman, liet de reispakken afhalen en opladen - enfin, hij was de dienstwilligheid zelf, en ik dacht, dat ik met den charmansten jongen heer der wereld te doen had.
‘Doch wanneer wij zoo wat twee uren gereden hadden,

{==256==} {>>pagina-aanduiding<<}
nam hij eene geheel andere houding aan. Zonder toelating te vragen, trok hij zijn tabakspak uit en begon eene sigarette tusschen zijne vingers te rollen.
- ‘Mijnheer,’ zegde hij, mij met eenen helschen blik aanstarend, ‘zal niet kwalijk nemen, dat....’
‘Als het moet zijn,’ antwoordde ik, ‘kan ik den tabaksrook verdragen; doch voormiddags...’
Hij liet mij niet uitspreken, lachte eventjes en ging voort:
- ‘Dat een derde reisgezel plaats neme in het rijtuig.’
‘Wie is die reisgezel?’ vroeg ik verontrust.
- ‘Ontstel u niet, die reisgezel is niemand anders dan een allerliefst meisje.’
‘Een meisje!’ riep ik verontwaardigd uit.
- ‘Ja,’ sprak hij op denzelfden kouden toon voort, eene schoone visschersdochter, die met mij de reis naar Amerika onderneemt. Zij wilde haar dorpje niet verlaten dan met mijne familie, en daar ik er geene bezit, heb ik gedacht, dat zij niet zou weigeren te vertrekken in gezelschap van eenen eerwaardigen heer als UE,’ en de onbeschaamde boog zich met spottende hoffelijkheid.
‘Maar dat is eene schande!’ riep ik uit al mijne krachten, ‘ik mij leenen tot zulke laagheid!... koetsier! koetsier!’
- ‘Spaar die moeite, mijn waarde heer,’ hernam hij met schijnbare koelheid, doch met eenen bedreigenden blik, die mij op de bank nagelde, ‘den voerman heb ik gekozen, en die kent mijne bevelen.’
‘Gij hebt u overigens om de onbekende niet te bekreunen. Ik bezit de middelen om haar ruimschoots te vergelden.’
- ‘Ik wilde mij verder verzetten,’ ging Van Biesbroeck moedeloos voort, ‘doch wat kon ik in een onbe-
{==257==} {>>pagina-aanduiding<<}
kend land tegen twee, en mijne koffers, die op het rijtuig geladen waren.
‘Eindelijk hielden de paarden stil, de Amerikaan stak het hoofd door het raam en riep uit volle kracht:
- ‘Brigitta, Brigitta!’
Ik werd ijskoud bij dien naam.
- ‘Brigitta,’ zeide ik met bevende stem, ‘een visschersmeisje uit Brienz!’
‘Ja, zoo iets,’ antwoordde Van Biesbroeck, die aan mijne ontroering niets begreep.
‘Zij stond op den weg met haar reispakje onder den arm, de Amerikaan liep haar te gemoet, vatte haar de handen en bracht haar bij het rijtuig....
‘Verstaat gij mijnen toestand?’ vroeg mijn landgenoot, die niet dan aan zijnen lever dacht, ‘begrijpt gij, hoe ik ontroerd was?
‘Ik, een man van goeden naam, in hetzelfde rijtuig met....’
- ‘Maar het meisje?’ riep ik hijgend van ongeduld.
‘Iemand van mijn dorp had mij in zulk gezelschap moeten zien, ik was een verloren man, ja een verloren man,’ klaagde de oude verder.
‘Maar Brigitta?’ kreet ik ontsteld, mij weinig om het verlies van Mijnheer Van Biesbroeck bekreunend.
‘De kinderen zouden mij met de vingers nawijzen,’ jammerde de Vlaandersche philister immer luider.
- ‘Maar Mijnheer,’ bad ik eindelijk, ‘ik smeek, zeg mij, wat is er van het arme kind geworden?’
Mijnheer Van Biesbroeck, door den zonderlingen toon mijner stem getroffen, keek mij met steile oogen aan.
‘Welk kind?’ vervolgde hij verwonderd, ‘die boerenmeid? zij liet zich tot bij den wagen brengen, zette haren voet op de tree en riep toen op eens: “nein

{==258==} {>>pagina-aanduiding<<}
ich gehe nicht, neen ik ga niet,” rukte zich uit de armen van den verleider los en liep in wilde vlucht voort, doof voor de stem van den Amerikaan, die haar vruchteloos poogde in te halen.’
Een steen viel mij van het hart! - Het lachend visschershuisje, de brave, goede grootvader, zijne vrees, zijn pijnlijk voorgevoel rezen mij voor de oogen op.
- ‘Heb dank, Heer!’ riep ik diep bewogen uit, ‘de Hemel heeft het nederig visschershuisje beschermd. God is met hen!’
....................
Mijnheer Van Biesbroeck keek angstvol op, - klopte schuchter zijne pijp uit, - nam stilletjes zijnen bonnet grec, en verliet, zonder zich om te wenden, mijne kamer, met de vaste gedachte slechts aan eenen ondeugenden Amerikaan te hebben ontsnapt, om in de nog gevaarlijker handen van eenen halfgekken Vlaming te vallen.


Tony.







{==259==} {>>pagina-aanduiding<<}

Staatkundig overzicht.

Frankrijk verkeert wederom in eene erge crisis. De nationale Vergadering, gekozen te midden der omstandigheden, die men kent, bezield met eenen conservatieven geest gelijk er zelden in eene Kamer gevonden werd, dwaalt voort in den politieken doolhof, waar zij geenen uitgang vinden kan. Thiers, steunende op de meerderheid der centrums, was onbekwaam om de republiek te stichten. Op 24 Mei 1873 werd hij vervangen door Maarschalk Mac-Mahon, die den hertog de Broglie tot zijnen eersten minister benoemde. Deze steunt op de macht der rechterzijde alleen, en heeft tot hiertoe de zeer uiteenloopende denkwijzen, die de rechterzijde uitmaken, weten bijeen te houden. Maar nu staat hij tegenover de ware moeilijkheid, die waarvoor Thiers viel: de definitieve inrichting van het land.
Zal de Fransche staat een koningdom zijn of eene republiek? De republiek bestaat, of ten minste iets, dat uitwendig aan de republiek nog al gelijkt; maar velen beschouwen haar slechts als een voorloopig bewind, dat, op een meer of min verwijderd tijdstip, plaats zal moeten maken voor een koningdom, zoo hopen de Koningsgezinden; voor eene definitieve republiek, zoo hopen de Republikeinen. Maar het voorloopige verontrust het volk; in geen land is de openbare orde zoo innig verknocht met de stevigheid

{==260==} {>>pagina-aanduiding<<}
van het bewind als in Frankrijk, en op dat bewind kan en mag men niet rekenen; zoo dat de geesten standvastig weifelend blijven, en de openbare zaken, handel en nijverheid, er sterk bij lijden.
De Hertog de Broglie meende een juste-milieu te hebben gevonden door het zevenjarig bewind te doen aannemen, dat noch de monarchie, noch de republiek zou wezen, maar het begin van het laatste, de kiezing van den voorzitter, zou vereenigen met het beginsel van het eerste, namelijk de vastheid der gedane keus. Maar tegenover de Ultramonarchisten der rechterzijde mocht hij het zevenjarig bestuur niet als definitief voorstellen, zonder gevaar te loopen hunne stemmen te verliezen; deze beletten hem aan het zevenjarig bestuur de vastheid te geven, die bekwaam zou wezen om aan de woelingen der partijen een einde te maken en dienvolgens de hoop der ultra's te verijdelen. Hij zou dus bij het linker centrum de hulp moeten zoeken, die hem daar ontvalt. Maar deze fractie wil van geene verzoening hooren, tenzij op het terrein der republiek.
Er blijft dus maar een middel over, dat reeds, onder het bestuur van Thiers, door Gambetta en de zijnen werd voorgesteld, en dat Thiers nu ook in plechtige omstandigheden heeft verklaard aan te nemen. Dat middel gelijkt aan het zwaard van Alexander. Het zal de knoopen doorhakken, die men anders niet kan los krijgen. Wij bedoelen de ontbinding der Kamer. Doch de toepassing van het middel hangt van de meerderheid der vergadering af. Mag men hopen, dat zij het zal willen gebruiken? Men weet, hoe moeilijk het valt iemand te doen bekennen, dat hij dwalingen heeft begaan; hoeveel bezwaarlijker is het niet om 700 personen te gelijk van die waarheid te overtuigen, vooral wanneer die 700 personen deel maken

{==261==} {>>pagina-aanduiding<<}
van de regeering en voor een 700ste deel koningen of voorzitters der Fransche republiek zijn! Men moet, wel is waar, slechts de meerderheid overtuigen; maar dat zelfs levert bijna onoverkomelijke moeilijkheden op. De kiezingen, die beurtelings plaats hebben, vullen grootendeels de zich voordoende leemten met republikeinsche afgevaardigden aan; maar hoeveel jaren zal het duren, aleer de Republikeinen op die wijze de meerderheid verkrijgen? Inmiddels blijft het land heen en weer geslingerd. In plaats van vooruit te gaan, en zijne eenigszins uitgeputte krachten terug te winnen, ziet het overal zijne bewegingen gestremd en zijne ontwikkeling gestuit.
Finis Galliae! zeide de Paus na de overwinningen der Duitschers. Zou men dit niet met nog meer recht kunnen herhalen, wanneer men de Nationale Vergadering eenen voor Frankrijk meer dan ooit kostelijken tijd ziet verspillen in beuzelarijen, onwaardig van eenen ernstigen geest?

***

Een ander Latijnsch ras, dat vóór twee maanden geheel verloren scheen, heeft in het uiterste kwaad misschien zijne redding gevonden. De Carlisten belegerden Bilbao, dat hen, door zijnen val, meester moest maken van tenminste een vierde van het Spaansche Schiereiland. Dit dreigend gevaar heeft tijdelijk een einde gesteld aan de twisten der partijen. Allen zijn het hieromtrent eens geworden, dat het hoog tijd was de Carlistische beweging als iets ernstigs te beschouwen; Maarschalk Serrano nam zelf de leiding van het leger op zich.
Nu staan beide legers tegenover elkander, maar op Spaansche wijze: zij beloeren elkander standvastig, maar doen elkander eigenlijk weinig kwaad. Eene eerste scher-
{==262==} {>>pagina-aanduiding<<}
mutseling bleef zonder gevolg, en alles bepaalde zich nagenoeg bij wederzijdsche bedreigingen.
Men zegde, dat Serrano het er op gemunt had de Carlisten door politieke middelen uiteen te slaan. Deze poging mislukte, zoodat men in de macht der wapens zijne redding moest zoeken. Er blijft nu slechts af te wachten, wat de God der heerscharen zal beslissen.
Wij zijn in den Pruisischen oorlog gewoon geweest bijna alle dagen van eenen nieuwen slag te hooren spreken, en wij verstaan niet, dat deze oorlog - want het is een oorlog in den vollen zin des woords - zoo lang duurt, zonderdat de stijders handgemeen worden; maar er dient in deze zaak niet te worden vergeten, dat de strijd door de republikeinsche legers geleverd wordt in een bergachtig land, tegenover eenen vijand, die volop tijd gehad heeft om zich in eene door de natuur sterke stelling nog door kunstwerken te verschansen, en dat Napoleon I, toen hij het toppunt zijner grootheid had bereikt zijne beste soldaten nutteloos zag vallen door de hardnekkigheid der dweepzuchtige en vaderlandlievende Spanjaarden. In 1808 was een zijner beste generalen, Dupont, gedwongen met 25,000 man Fransche troepen de wapenen neer te leggen en de beruchte capitulatie van Baylen te teekenen. Serrano moet dus voorzichtig wezen; want het geldt hier voor de Spaansche regeering te overwinnen of te sterven. Hij mag dus het spel niet roekeloos wagen, en elke stap dient met de meeste omzichtigheid te worden gezet.

***

Terwijl beide Latijnsche rassen op de pijnbank uitgestrekt blijven, zetten de Germaansche rassen hunnen strijd tegen de Clericalen voort. De Paus zelf is de hoofdman dezer laatsten. Van uit zijne gevangenis van het Vatikaan

{==263==} {>>pagina-aanduiding<<}
beweegt hij zijne legers; tot in het kamp zijner tegenstanders bezit hij bondgenooten, en die grijsaard zonder soldaten, zonder anderen steun dan vrijwillige giften, biedt weerstand aan twee keizerrijken, geeft hun vermaningen, scheldt ze uit en wordt, niettemin, door een van beiden ten minste, bejegend met denzelfden eerbied en dezelfde hoffelijkheid, alsof hij niets dan zegeningen uitsprak.
Na Duitschland is Oostenrijk genoodzaakt geweest wetten te maken om de aanmatigingen der Roomsche priesters tegen te werken. En ondanks den tegenstand der Roomsche bisschoppen en hunne kudden zullen de wetsontwerpen tot wetten worden.

***

In Duitschland hebben nu in den laatsten tijd de militaire wetten in den strijd der partijen de voornaamste rol vervuld. Het gouvernement van Willem, met Veldmaarschalk Moltke aan het hoofd, begeerde de almacht in militaire zaken te verkrijgen en verzocht het Parlement afstand te doen van zijn recht om jaarlijks het getal der onder de wapenen te roepen manschappen vast te stellen. Tot zulken afstand van souvereiniteit konden de Nationaalliberalen, die de meerderheid van het Parlement uitmaken, niet besluiten.
De Katholieken meenden uit dien toestand, waarvan de verwikkeling door de tijdelijke verwijdering van Bismarck nog werd vermeerderd, voordeel te kunnen halen. Zij spanden alle hunne krachten in om het door het Gouvernement voorgedragen ontwerp te doen mislukken. Dan zouden zij bij den Keizer hebben aangeklopt en, onder voorwaarde van het intrekken der wetten in kerkelijke zaken, hunne hulp hebben aangeboden, om gezamenlijk met de Conservatieven de militaire wetsvoorstellen aan het

{==264==} {>>pagina-aanduiding<<}
land op te dringen; gelukkiglijk heeft men eenen uitweg gevonden, die aan de Nationaal-liberalen toegelaten heeft, mits eene door het gouvernement aangenomene wijziging, de wet te stemmen.
Het getal manschappen werd voor zeven jaar vastgesteld, zoodat Duitschland, ten minste gedurende het zevenjarig bestuur van Maarschalk Mac-Mahon in Frankrijk, verzekerd is een leger te bezitten, dat sterk en talrijk genoeg zal wezen om alle droombeelden van Fransche revanche onmogelijk te maken.
Het is niet aannemelijk, dat jaarlijks, op eene quaestie van leger-contingent, geheel de militaire inrichting van een land ter sprake gebracht worde, en in dien zin is de zegepraal der militaristen niet bijzonder gewichtig; maar stellig hebben de Nationaal-liberalen hier afgezien van een recht, dat in constitutioneele landen hoog wordt geschat en te rechte als het kenteeken der volkssouvereiniteit wordt beschouwd.
Hebben zij gelijk gehad toe te geven? Het belangrijkste, dat in de laatste jaren werd verricht, werd hier wederom op het spel gezet. De laatste kiesworstelingen werden gevoerd op het terrein der katholieke quaestiën, zoo dat de Nationaal-liberalen stellig werden gekozen met de bepaalde zending om die wetten in stand te houden en te doen uitvoeren. Nu deze nog niet voleindigde taak werd bedreigd, beslisten zij tijdelijk van hunne beginselen afstand te doen en eene toegeving vanwege het Gouvernement, door eene toegeving van hunnent wege te bekomen.
De baan is gevaarlijk en de Nationaal-liberalen moeten op hunne hoede zijn. En nochtans wanneer men denkt, dat Duitschland aan het constitutionalisme nog niet gewend is, hoe weinig wortels de gedachten van volkssouvereiniteit

{==265==} {>>pagina-aanduiding<<}
in het Duitsche rijk kunnen geschoten hebben, is het onder dit oogpunt misschien eene behendigheid geweest zich niet te stijfhoofdig te toonen. Men kent de bedreigingen, die te dier gelegenheid in zekere hooge kringen uitgebracht werden, als vervanging van Bismarck door Manteuffel, ontbinding der Kamers, enz. Te veel strengheid hadde wellicht het geheele stelsel in verwarring kunnen brengen: terzelfdertijd als de Nationaal-liberalen dus de hoop der Clericalen verijdelden, hebben zij een argument te meer bijgebracht ten voordeele van het stelsel der grondwettelijke machten.
F.E.
22 April, 1874.










{==266==} {>>pagina-aanduiding<<}

Boekbeoordeelingen.

Anatomie des régions périphériques du corps humain, par le Dr A. Van Wetter, professeur d'anatomie humaine descriptive à l'Université de Gand. Gand, Ad. Hoste. 1874. 1e en 2e aflevering, in 8o, 176 bladz. en 12 platen in kleurdruk.

Wie de lessen over beschrijvende ontleedkunde, die aan onze hoogescholen worden gegeven, heeft bijgewoond, zal bekennen, dat, bij het eindigen van den leergang, er nog veel leemten in zijne kennis der ontleedkunde blijven bestaan. Gewoonlijk wordt er aan de beschrijvende ontleedkunde te veel tijd besteed, zoodat bij het sluiten van het academisch jaar de hoogleeraar, die eenige uren aan een algemeen overzicht van het aan geleerde wil toewijden, zich zeer moet bekorten, en nochtans heeft de leerling voor het latere beoefenen zijner wetenschap eene grootere behoefte aan een algemeen overzicht, dan aan de zuiver beschrijvende ontleedkunde. Voor hem is eene topographische ontleedkunde onontbeerlijk.
De topographische ontleedkunde, die aan onzen verdienstelijken stadgenoot Palfijn zooveel verschuldigd is, verkreeg slechts eene groote belangrijkheid, nadat onze wereldberoemde Vesalius zijne studiën over de beschrijvende ontleedkunde had bekend gemaakt. Sedert dien tijd zijn er, en vooral in Frankrijk, weinige goede werken over dien tak van wetenschap verschenen.

{==267==} {>>pagina-aanduiding<<}

Het plan door Prof. A. Van Wetter in zijne Anatomie des régions périphériques du corps humain gevolgd, berust op de verdeeling van het lichaam in streken: de groote holten zullen op het einde des werks in opgenschouw worden genomen. De schrijver heeft zes groote verdeelingen aangenomen, namelijk: hoofd, hals, borstwanden, bovenste ledematen, buikwanden en onderste ledematen. Deze verschillende deelen hebben natuurlijke afmetingen, hetzij door huidplooien, hetzij door lagen, die de diepere gedeelten bepalen, gevormd.
De eerste aflevering handelende over den hoofdschedel, telt vijf streken: de voorhoofd- en achterhoofdstreek, de tepelstreek, de oorstreek, de slaapstreek en jukstreek.
In de tweede aflevering houdt de schrijver zich bezig met het aangezicht, dat op zijne beurt in vijf streken wordt verdeeld, namelijk de oogstreek onderverdeeld in wenkbrauw- en oogkuilstreek, de wangstreek, de reukstreek, onderverdeeld in neus- en in neusholtestreek, de kinstreek en de mondstreek.
Dit alles wordt opgehelderd bij middel van talrijke prachtige chromolithographische platen, een waar kunstwerk, dat wij aan den heer Gustaaf Miry verschuldigd zijn.
De twee voor ons liggende afleveringen geven ons de zekerheid, dat wij een voortreffelijk werk van Prof. A. Van Wetter mogen verwachten. Ieder genees- en vooral heelkundige zal hem dank weten, dat hij de studie der topographische ontleedkunde zoozeer heeft vereen voudigd en vergemakkelijkt.
De schrijver toont ons, dat de topographische ontleedkunde, welke vroeger altijd op den achtergrond geschoven en somtijds zoo ongunstig werd beoordeeld, eene plaats naast de beschrijvende ontleedkunde dient in te nemen.

{==268==} {>>pagina-aanduiding<<}

Ons inzicht was op het werk van Prof. A. Van Wetter, dat zich boven de andere, en vooral Fransche werken van dien aard allergunstigst onderscheidt, nu reeds de aandacht der geneeskundigen te trekken, die het naar ons gevoelen alleszins verdient. Wanneer het zal volledig wezen, komen wij er breedvoeriger op terug.
Dr Jul. Morel.

Geschichte des Holländischen Theaters von Ferd. von Hellwald - Rotterdam, Van Hengel en Eeltjes. 1874. 150 blz. in-8o.

Herhaaldelijk reeds deed men uitkomen, hoe, sedert de inrichting van het Nederlandsch Tooneelverbond, meer dan ooit blijken van belangstelling in ons tooneel en zijne geschiedenis werden gegeven. Bevreemdend is dit verschijnsel niet. Geene vakken werden in onze eeuw met zoo onvermoeiden ijver, zoo frissche krachten en gedachten bearbeid, als de geschiedenis in al hare vertakkingen en de aesthetische critiek, op elke uiting, der kunst toegepast. Is het wonder, dat, zoohaast er eenige hoop bestond, van in Nederland de pogingen om iets wetenswaardig aangaande ons Tooneel mede te deelen met welwillendheid te zien gadegeslagen, die pogingen niet achterbleven? Het Tooneelverbond beoogde een dubbel doel: theoretisch en practisch ons tooneel op te beuren en te schragen. Niemand zal loochenen, dat althans op theoretisch gebied de beweging bestaat; mochten nu ook slechts de onloochenbare bewijzen niet uitblijven, dat ook in de practische wereld de beweging sterk en degelijk werke!
Onder de vele schriften, die wij gedurende de laatste maanden over het tooneel zagen verschijnen, moeten wij

{==269==} {>>pagina-aanduiding<<}
ons bepalen tot het vermelden van het hooger aangekondigde boek. Schrijvers naam was ons een waarborg en zijn werk een bewijs, dat wij hier twee hoofdvereischten van het behandelde vak, ernstige kennis en verlichten kunstzin, moesten vereenigd vinden. Hij schreef hoofdzakelijk de geschiedenis der tooneelspeelkunst. Alleen in het begin voegde hij er enkele aanduidingen bij aangaande de dramatische poëzie. Het spijt ons, dat hij dit natuurlijke stelsel van twee kunstvakken, die onafscheidbaar zijn, te doen samengaan, ook in den verderen loop van zijn werk niet getrouw gebleven is.
Die opmerking daargelaten, kunnen wij slechts lof spreken van de wijze, waarop hij zijn uitgebreid en veelzijdig programma uitvoerde. Hij geeft ons een overzicht van het leven der tooneelisten en hunne verdiensten; hij leert ons, in welke betrekkingen zij tot het bestuur der tooneelen stonden; wie dit bestuur voerde en hoe het gevoerd werd; hij leert ons, welke vreemde tooneelisten in Noord-Nederland en welke Nederlandsche troepen in den vreemde reisden; welke de eigenaardige zeden van het publiek in den schouwburg waren; welke moeilijkheden de geestelijkheid aan ons tooneel berokkende; welke lotgevallen het bestaan der tooneelen van Amsterdam, Rotterdam, 's-Gravenhage kenmerkten, en zoo verder al wat het onderwerp wetenswaardigs oplevert.
Heel schitterende feiten of personen heeft de Schrijver ons niet doen kennen, en hij heeft zich niet toegelegd om in eenig deel van zijn werk te schitteren. Hij levert ons over het algemeen een beknopt, maar zaakrijk en degelijk overzicht, maar hij heeft deze zijne taak zoo weten te vervullen, dat zijne bondigheid niet tot dorheid, en de eenvoudigheid zijner stof niet tot verveling oversloeg. Er was vrij wat moed en wat geduld noodig

{==270==} {>>pagina-aanduiding<<}
om de wijd en zijd verstrooide bouwstoffen van dit werk te verzamelen en te ordenen en voor eenen buitenlander stellig meer dan voor eenen Nederlander. Die moed en dit geduld ontbreken den heer von Hellwald niet, moge hem dan ook het loon niet ontbreken, waarop hij aanspraak heeft, van zijn boek naar waarde geschat en gebruikt te zien.
Max Rooses.


Ernest Staas, advocaat. Schetsen en beelden door Tony, met sterkwaterplaten door Willem Geets. Gent, Ad. Hoste, 1874. 177 blz. gr. in-8o.

Montaigne beveelt zijne Essais aan zijne lezers aan met de woorden: c'est icy an livre de bonne foy, lecteur; en ik vind geene betere aanbeveling voor Tony's Ernest Staas dan dezelfde woorden. Het kenmerk toch van dit boek, dat mij meest trof, is juist de hartelijke goede trouw, die er uit spreekt: nu eens door eene warme ingenomenheid met de dingen, die verteld worden en de woorden, waarmede verteld wordt; dan weder door eene lichte scherts, die ons doet glimlachen om al die pret en tranen van kind en jongeling, waarvan hier gewaagd wordt.
Welke gedachte: goede trouw te gaan zoeken in eene mengeling van warme ingenomenheid en lichte scherts! En toch mag die afwisseling alleen hier waarheid heeten. Of wisselen in het werkelijke leven niet gedurig voorvallen en menschen met elkander af, die ons beurtelings geest en gelaat tot eenen spottenden of ernstigen trek doen verplooien? Of liever nog, ziet de man met dezelfde oogen als het kind de nietige rampen en gelukzaligheden van het kinderleven, de droomerijen en stoute plannen van den jongeling? En waar hij in later jaren met

{==271==} {>>pagina-aanduiding<<}
zijne oudere nieuwe oogen herziet, hetgeen hij vroeger zoo heel anders zag, mag het daar niet en moet het daar niet gebeuren, dat in zijn hart iets van die warmte hergloeit, waarvan het vroeger zoo vol was, terwijl zijn glimlachend oog van een ander minder dwepend gevoel getuigt?
Zoo ging het zeer zeker Tony bij het herdenken der lotgevallen van Tony - van Ernest Staas meen ik - en hij legde in zijn werk dien dubbelen stroom van gewaarwordingen neer. Dat hij goed zag en goed deed, blijkt al seffens uit den weerklank, dien hij in ons opwekt. Hij kent nog de woorden, die hij kende, toen hij een kind was, en de spelen, die hij toen speelde; wij hadden ze allicht vergeten en zijn er hem dankbaar om, dat hij voor ons onthield, wat ons ontvlogen was. Er ligt poëzie in die dingen, zoo nietig in zich zelven en toch zoo roerend door den wasem, dien eigen herinnering er over verspreidt. Wie herziet niet gaarne eens hetgeen hij zag in vroeger dagen, en wie zou ook niet gaarne hooren, dat een ander ons eens ons verleden deed herzien; dat hij op de witte bladen van het boek, dat wij in handen hebben, als vluchtige schimmen de beelden uit vroeger dagen, ver verwijderd reeds, hoe jong wij ook mogen zijn, nog eens voor onze oogen deed zweven?
Dat doet Tony en hij doet het op de natuurlijkste en eenvoudigste wijze der wereld. Hij heeft ons eigenlijk niets te vertellen: Ernest Staas is geen roman, geene ware of verdichte gebeurtenis, het is in het geheel geene gebeurtenis, het zijn ‘schetsen en beelden’ uit de kinder- en jongelingsjaren van den schrijver en van den lezer; tafereelen, die wij gezien hebben en die wij hier wederzien, keurig in een lijstje gezet, zuiver en frisch gehouden met den eerbied, dien men heeft voor oudhe-
{==272==} {>>pagina-aanduiding<<}
den, waaraan herinneringen verbonden zijn uit onze familie of uit ons eigen leven; dingen, die ons gebeurd zijn, die wij goed gekend hebben, en waarop wij toen geene acht sloegen, die ons nu boeien door hunne kleurigheid, en waarvan wij het den schrijver dank weten, dat hij ze ons zoo eenvoudig, natuurlijk en waar heeft weergegeven. De drukker onderschrapt wel eens met eene cursieve letter eenen trek in die stille tooneeltjes; maar dit hindert ons minder: het schijnt ons als eene vingerwijzing van Tony met den vragenden wenk: niet waar, dat is het? En wij knikken toestemmend en verwonderen ons al die kleinigheden zoo merkwaardig te vinden, nu men ze ons doet opmerken, en bewonderen juichend eene kunst, die de natuur herschept.
Wij ergeren ons daarbij niet aan het schalksch glimlachje, dat om Tony's lippen speelt bij het duiden op de heldendaden van den schooljongen of van den jongen heer. Wij weten wel, dat, zoo zij geene plaats binnen in zijn hart hadden blijven bekleeden, hij ze niet, of ten minste zoo niet, zou beschreven hebben.
Tony's glimlach! Wat ernstige gedachten doet toch dit gemoedelijke boek in ons opkomen, en hoe moeilijk valt het te schrijven over een werk, en vooral er geregeld over te schrijven, wanneer u het beeld van hem, die het schreef en dien wij te vroeg verloren, u zoo gedurig en zoo levendig voor de oogen zweeft. De herinneringen sleepen u mede en gij herdenkt en herziet in plaats van te beoordeelen. Had Tony het voorgevoel van zijn vroegtijdig afsterven? Men zou het haast gaan zeggen, wanneer men de weemoedige tint ziet, die over zijne levensbeschouwing ligt. De glimlach, waarmede hij de wereld beschouwde, die hem zoo gul scheen toe te lachen, bleef overal stil, fijn, haast weemoedig. Wordt men wellicht

{==273==} {>>pagina-aanduiding<<}
zoo diep getroffen door dit half luimige boek, omdat het zoo gemoedelijk is en zoo geheet uit het hart komt? Of is het, omdat wij ons op dit oogenblik nog te levendig bewust zijn, dat die glimlach uitgestraald heeft en die scherts verstomd is? Van anderen zegt men, dat zij hun hart in hun werk leggen; van hem mag men zeggen, dat hij er zijnen sprankelenden geest, zijn warm gemoed in legde. Zooals zijn boek is, was hij, den kleurigen en prettigen kant van de dingen vattende en ze even kleurig en kantig herschilderend door zijn woord; hij, zoo beweeglijk en nieuwerwetsch van gedachte, en toch zoo gehecht aan eene oude zegswijze, een haast vergeten volksgebruik; zoo oorspronkelijk en toch zoo juist weergevend wat hij bij anderen opmerkte.
Dat weerspiegelen van zich zei ven en van zijnen tijd noem ik goede trouw; zou ik het ook niet oprecht Vlaamsch of Nederlandsch mogen noemen? Zoo de rondborstigheid, gelijk velen beweren, een trek is van ons nationaal karakter en zoo, gelijk ik meen, eene zekere gespitstheid van woord en gedachte, eene zucht tot schertsen, gepaard aan eene groote kleurrijkheid van uitdrukking in het geheel niet vreemd is aan ons volk, dan mag Tony's boek wel een Vlaamsch boek in hoogen graad heeten. Van stijfheid geen spoor meer, van aanmatigende en holklinkende opgeblazenheid geen schijn, van preekachtige vertooglust geene schaduwe, maar veel zin voor schilderachtige wezenlijkheid, verlicht maar niet verkleurd door het fijne glimlachje, dat als een zonnestraaltje hier een kantje doet uitkomen, en daar weer een lichtvak in het stille tafereeltje teekent.
Op sommige plaatsen wordt de lach wat bitterder, daar namelijk, waar ons niet verteld wordt van het zonnige kinderleven, maar waar de grootere jongen in aan-
{==274==} {>>pagina-aanduiding<<}
raking komt met eene booze wereld: het tooneel bij den bestuurder der kostschool, dat met den fabrikant of met de presidentin der ‘Vriendschappelijke Eigenaars’ zijn met scheller licht op donkerderen grond geteekend, omdat zachtheid hier onwaarheid zou geweest zijn.
Had ik ongelijk te zeggen, dat Ernest Staas een livre de bonne foy is? Hij zal ons blijven als de weerspiegeling van iemand, dien wij gaarne zagen en hoorden, en - tenzij de vriendschap ons niet geheel verblind hebbe - hij zal in onze letterkunde ook blijven, onverouderd en onverminderd, omdat hij is de weerspiegeling van eenen even oorspronkelijken als waarheidminnenden geest.

De kunstenaar, die het op zich nam dit uitstekende boek, vol juist geteekende schetsen en tafereelen, nog aanschouwelijker te maken door eene reeks etsen, heeft, onzes dunkens, zeer wel het karakter van het werk begrepen. De etsen zijn gezien, uit het ware leven gegrepen, en meest overal het werk, dat zij opluisteren, volkomen waardig. Wij duiden vooral op de vier titelplaten voor elke afdeeling des werks, op Lieve Bertha, het portret der Tante, en Plus tegen Stuyck. Enkele andere schijnen ons wat eenzijdig het bonte en rijke karakter der schets te hebben weergegeven, waarvan zij te hunnen nadeele slechts eenen der vele kanten konden vertoonen: zoo zijn, bijv. Arme Wilhelm, Mie Goebloet en Mr Van Bottel. Spijtig is het ook dat voor sommige platen de druk zoo onzuiver is uitgevallen. Niettegenstaande deze aanmerkingen mogen wij zeggen, dat de etsen van den heer Geets zeker wel het keurigste en meest gewetensvolle werk is, dat eenig boek, in onze streken sedert 1830 verschenen, opgeluisterd heeft.
Max Rooses.



{==275==} {>>pagina-aanduiding<<}

Van de beroerlicke tijden in die Nederlanden en voornamelijk in Ghendt, 1566-1568, door Marcus van Vaernewijck, uitgegeven door F. Van der Haeghen. Derde deel. Gent, 1874. 325 blz. in-8o.

Dezer dagen verscheen het derde deel van de uitmuntende kroniek, waarvan op blz. 65 van ons Museum reeds met een enkel woord werd gesproken. De in dit deel vermelde feiten loopen van den 30 Augusti 1566 tot den 30 Maart 1567, en worden ons, evenals de gebeurtenissen, die in de twee vorige deelen zijn vervat, zoo uitvoerig als schilderachtig beschreven. Wij leeren er uit, hoe de dulle ende ontzinnnighe Spanjaards gedurende die zeven woelige maanden te Gent en elders huis gehouden, en niemand, ja zelfs niet de vroomste Katholiekenin Vlaanderens hoofdstad hebben gespaard, die zoo deerlic verlast, onderghedruct ende ghepersiqueert was, dattet eenen steen deeren mocht.
Het tafereel, door Marcus van Vaernewijck in zijn zeste en zijn zevenste boeck van de gruwelijke knevelarijen en geweldadigheden der vreemde krijgslieden opgehangen, verdient ten volle ons vertrouwen, daar de schrijver tot de Roomsch gebleven Gentenaren behoorde, en dus geneigd moet zijn geweest wat door de Spaansche verdedigers van den voorvaderlijken godsdienst, die zoo zeer te Ghent den meestere maecten, dat veel volcx verdroot te leven, ja de catolycque haer vele overlanck uuter stadt weinschten, werd bedreven, met geene al te zwarte kleuren voor te stellen.
In deze twee Boecken bepaalt zich de Schrijver, zoo min als in de vijf vorige, bij het verhaal van hetgene er te Gent is voorgevallen, en waarvan hij ooggetuige is geweest: wat hem uit geloofbare bron van elders is ter kennis gekomen, wordt insgelijks door hem vermeld.
Geen ons bekend historieboek geeft een vollediger en

{==276==} {>>pagina-aanduiding<<}
trouwer denkbeeld van dit zoo dramatisch tijdperk uit de geschiedenis des Vaderlands, dan de kroniek van onzen Marcus van Vaernewijck. Wij raden onze romanschrijvers, die zoo gaarne hunne verhalen aan onzen heldhaftigen opstand tegen Philips II ontleenen, er de studie van aan: zij zullen er niet alleenlijk de groote gebeurtenissen, maar tevens menige zeer merkwaardige bijzonderheid over de zeden en gebruiken van den tijd in aantreden, die zij tevergeefs elders zouden zoeken.
Sedert vele jaren is er voor de kennis van de geschiedenis der Nederlandsche Beroerten in de XVI eeuw geen belangrijker werk dan Die beroerlicke tijden in die Nederlanden verschenen, en de Maatschappij der Vlaamsche Bibliophilen kon geene betere keuze doen, om er de vierde reeks van hare onder literarisch evenals historisch oogpunt zoo rijke uitgaven mede aan te vangen.

J.F.J. Heremans.









{==277==} {>>pagina-aanduiding<<}

Darwinisme en kathedersocialisme.

La doctrine d'une science eert de méthode à la science hiérarchiquement supérieure.


Auguste Comte.
‘Wat is waarheid? - De moderne maatschappij met haren klassenoorlog en uitroeiing der zwakkere bestanddeelen, of de broederlijkheid en het communisme onderwezen door den Joodschen timmerman van Nazareth?’
Die vraag stelt zich met angstige verlegenheid, op het einde van zijn werk, de ongenoemde schrijver van The true history of Joshua Davidson. En hij voegt er dit dilemma bij: ‘Indien Christus gelijk had, dan hebben zijne moderne volgelingen ongelijk; maar indien de sociologie wetenschappelijke waarheid bevat, dan waren de leering en het leven van Jezus van Nazareth, niet alleen nutteloos, maar tegenstrijdig met onveranderlijke wetten.’

{==278==} {>>pagina-aanduiding<<}

Is de oorspronkelijke leer van het Evangelie inderdaad eene communistische, niet enkel in den bovennatuurlijken, mystieken zin, maar in de tegenwoordige stoffelijke en staatkundige beteekenis van dit woord? En zijn Christus' volgelingen, of zij, die aanspraak maken op dien naam, en hem uitsluitend voor zich willen behouden, zijn de geloovigen der Christene kerkgenootschappen inderdaad van het pad des Meesters afgeweken? - Dit zijn vragen, waarin het bijbellezende Engeland stof moge vinden tot hevige en onuitputtelijke woord- en pennetwisten; dit zijn strijdvragen voor het Angelsaksische ras, waar, trots den echt practischen geest waarmede het begaafd is, de theologische sekten zoo weelderig tieren; maar die ons, - voor wien de godsdienst slechts een verschijnsel is, dat wij bij het voorgeslacht en onze tijdgenooten waarnemen, maar zonder ons zelven op dit gebied te wagen en er partij te kiezen langs de eene of andere zijde, - bijzonder koel laten.
Doch, wat ook ons nauw aan het hart ligt, wat ook voor ons eene strijdvraag kan worden, is de vraag of de staathuishoudkunde, ‘die onmenschelijke wetenschap’, zooals Joshua Davidson nog zegt, de uitdrukking der waarheid is, of ‘de wet van den strijd om het leven en de overwinning der geschiktste elementen volstrekt op de menschelijke maatschappij, zoowel als op planten en visschen toepasselijk is?’
Voorzeker zullen wij hier die groote vraag niet uitvoerig en volledig oplossen; maar ze enkel trachten door eenige beschouwingen nader toe te lichten. Wij willen met eenen onbevangen blik in de geschiedenis lezen, en uit de theoretische leer practische raadgevingen putten voor de toekomst.


{==279==} {>>pagina-aanduiding<<}

I.

A priori is het reeds mogelijk op de hierbovenstaande vraag een afdoende antwoord te leveren. De wetenschap, wanneer zij waarlijk wetenschappelijk, d.i., objectief opgevat en behandeld wordt, rust slechts op éénen grondslag: ervaring en proefondervinding, en kent slechts één doel: de opzoeking van het ware, d.i., van het reëele, van het wezenlijk bestaande. Zij geeft ons de voorstelling van hetgeen is, niet van hetgeen volgens onze neigingen en verbeelding wezen moet. Zij spoort de onveranderlijke wetten na, die alle verschijnselen beheerschen.
Uit het oogpunt onzer bijzondere belangen en driften, of zelfs der vermeende eischen van onzen tijd, - een standpunt, waar men slechts uitzicht heeft op een zeer beperkt gebied, en waar men aan allerlei illusies is blootgesteld aangaande den vorm, de afmetingen en het onderling verband der zaken, - kunnen ons de natuurlijke wetten en hunne uitwerkselen ‘onmenschelijk’ toeschijnen. Maar bij eene ingaande philosophische beredeneering der dingen, moet die indruk worden uitgewischt.
Het ware zeker waanzinnig zich er over te beklagen, dat de stelling van Pythagoras eene onomstootelijke waarheid is, of te wenschen, dat de hemellichamen aan eene andere wet zouden gehoorzamen dan die der zwaartekracht, en eene andere baan doorloopen dan degene, die wij waarnemen. Wij hooren niemand redeneeren over hetgeen zou bestaan, indien de natuur- en scheikundige wetten anders waren dan zij zijn, of indien de wereld der bewerktuigde wezens onderworpen ware aan andere wetten dan dege ne, die haar beheerschen.
Zoo zal men ook eens de sociologische wetten beschouwen, wanneer die nieuwe wetenschap, uit de jaren der

{==280==} {>>pagina-aanduiding<<}
kindsheid tot die der rijpheid opgegroeid, hare plaats in de rij harer zusteren onbetwist zal ingenomen hebben.
De sociologie, - de wetenschap der ontwikkeling der menschheid, beschouwd als een bijzonder organisme, welks bestanddeelen bijzondere verrichtingen te vervullen hebben, - kan moeielijker wezen om te behandelen dan elke andere wetenschap; maar ook zij rust op ervaring, en wel op de geschiedkundige; ook op haar gebied heerscht onverdeeld het begrip der wet, en wel de wet der evolutie of ontwikkeling.
Wanneer de geschiedenis zal behandeld worden buiten allen godsdienstigen, staatkundigen of economischen partijgeest, iets wat tot nu toe uiterst zeldzaam is, en dat eigenlijk maar ten volle kan uitgevoerd worden door hen, die van den geest der positivistische wijsbegeerte doordrongen zijn, - dan slechts zal men ophouden te klagen over het gebeurde en het bestaande, dan slechts zal men er zich, bij voorbeeld, niet meer over verwonderen, dat ieder sociale toestand, hoe hij dan ook zij, voor on middellijke en onvermijdbare gevolgen heeft, niet enkel een zeker bepaald getal huwelijken en geboorten, eene zekere bepaalde ontwikkeling der goede hoedanigheden van den mensch, maar ook een bepaald en berekenbaar getal ziekten, misdrijven van allen aard, gevallen van zinneloosheid, zelfmoorden, enz.
Welnu, de staathuishoudkunde is eene afdeeling der sociologie; zij is niet de kunst, die middelen aanwijst om de volkeren welvarend te maken, noch ook enkel om de voortgebrachte goederen op eene zekere wijze te verdeelen; maar zij geeft volgens de bepaling van eenen harer beroemdste beoefenaars: ‘de eenvoudige afbeelding, vooreerst van den huishoudelijken aard en de behoeften des volks; ten tweede van de wetten en inrichtingen, bestemd tot bevre-
{==281==} {>>pagina-aanduiding<<}
diging dier behoeften; en eindelijk, van de mate, waarin zij aan hunne bestemming beantwoord hebben: in een woord, deanatomie en physiologie van 't economisch volksleven 1.’
Reeds wordt de staathuishoudkunde, benevens eenige andere takken der zedelijke wetenschappen, behandeld niet meer volgens eene idealistische, maar volgens de historische methode. Was de eerste ijdel en bedrieglijk, de tweede is leerrijk en vruchtbaar. Wanneer wij de strekking der verloopene zaken weten te ontdekken, en den tegenwoordigen tijd met kalmte weten in te zien, dan kunnen wij ook den loop der dingen in de toekomst berekenen, en middelen opzoeken om nieuwe toestanden te bespoedigen, en de overgangs-periode te vergemakkelijken.
De mensch heeft, wel is waar, een vermogen van terugwerking op hetgeen hem onringt; hij is geen lijdend, maar ook een werkend wezen. Hij heeft macht om toestanden te wijzigen. Hij beweegt zich vrij in eenen beperkten kring. En dit begrip der menschelijke vrijheid is maar al te dikwijls voldoende, om het begrip der onveranderlijkheid der sociologische wetten te verduisteren.
Niettemin zijn die wetten zelven vaste waarheden, wie er zich ook moge door vernederd en gekrenkt gevoelen. Leeren zij ons inderdaad, dat door de botsing der krachten, die in het groot organisme der menschheid werkzaam zijn, sommige deelen, tijdelijk geslachtofferd, eene prooi worden voor ellende en lijden, dan moeten wij voor dit feit het hoofd buigen, welke ook onze rechtmatige hoop moge zijn op de veranderingen, die de tijd zal teweegbrengen. Met dit antwoord op Joshua Davidson's vraag zouden wij ons kunnen vergenoegen.



{==282==} {>>pagina-aanduiding<<}

II.

Maar haasten wij ons dit abstract, en voor velen onzer lezers misschien maar al te dor gebied te verlaten. Zien wij van nabij, welke die wet van den strijd om het leven is, waarvan de Engelsche schrijver van den socialen roman Joshua Davidson gewaagt.
Wij vinden die voor de eerste maal klaar uitgedrukt, bij zijnen landgenoot, den economist Malthus; Darwin, zelf, die er zijnen naam aan gehecht heeft, die er op het gebied der natuurlijke historie zulk ruim gebruik heeft van gemaakt, en die ze verheven heeft tot eene ingrijpende strijdvraag voor de gansche wetenschappelijke wereld, bekent in eenen brief aan den Duitschen natuurkundige Haeckel, dat hij in zijne geschiedenis van den oorsprong der soorten, slechts aan de economisten hunne gedachten heeft ontleend, en dat het de lezing van Malthus' werken is, die er het meest heeft toe bijgedragen om hem zijne zienswijze te doen opvatten.
‘Malthus had bewezen, dat het getal der individuën, die door eene organische soort zouden kunnen voortgebracht geweest zijn, altijd oneindig grooter is dan het getal dergene, die wezenlijk op een gegeven oogenblik leven. Er is altijd een overgroot verschil tusschen het getal eieren door een individu voortgebracht, en het getal levende wezens, die inderdaad van dit individu afstammen. Dit spruit hieruit voort, dat een zeker getal der voortgebrachte wezens gedood worden; ieder organisme heeft, van het begin zijns bestaans af, te strijden tegen vijandelijke invloeden, tegen andere organismen, waarvoor het als voedsel zou kunnen dienen, tegen de uitwendige omstandigheden van luchtgesteltenis, en vooral tegen de soortgelijke organismen, die hem zijn voedsel en zijne middelen van

{==283==} {>>pagina-aanduiding<<}
bestaan betwisten. Daar de hoeveelheid der levensmiddelen voor iedere soort noodzakelijk beperkt is, moeten de zwakste, de slechtst bedeelde wezens in den strijd overwonnen worden en uitsterven. Vandaar eene natuurlijke keus, de vorming eener uitgelezene klas in iedere levende soort. De individuën van iedere generatie moeten al de hoedanigheden bewaren, die aan hunne ouders het voordeel gegeven hebben, om overwinnaar te blijven en te overleven in dezen strijd om het bestaan 1.’
Men ziet het dus: volgens Malthus en vele andere denkers, die al of niet onder den invloed staan der werken van den grooten Engelschen economist, is het leven van alle geslachten, dus ook van het menschelijk geslacht, niets anders dan een onophoudende strijd tusschen zwakken en sterken, waarin de best bedeelde wezens de macht verkrijgen, de min gelukkig ontwikkelde uitsterven, of ten minste, overwonnen, in eenen ondergeschikten toestand geplaatst worden.
Voor de feitelijke bewijzen dier theorie verwijzen wij naar Malthus' meesterlijk werk: The principle of population.
Die gedachten zijn reeds op eene uitstekende wijze aangewend geworden tot opheldering der geschiedkundige gebeurtenissen. Zoo zien wij Bagehot, de schrandere Engelsche publicist, in zijne Wetenschappelijke wetten der ontwikkeling der volken, ten duidelijkste aantoonen, dat in de eerste tijden der geschiedenis, in het tijdperk van den ge wapenden strijd, eene menigte hoedanigheden, eigenaardigheden van het karakter, bijzondere instellingen, aan

{==284==} {>>pagina-aanduiding<<}
degenen, die ze bezaten, de overhand verzekerden boven min goed bedeelde volken of rassen. Ook toont hij zonder de minste moeite aan, (en hierop roepen wij de bijzondere aandacht onzer lezers), dat die hoedanigheden hoofdzakelijk naar het goede streven; en dat de gestadige overwinning der bevoordeeligde mededingers de bijzondere manier was, waarop de kostbaarste hoedanigheden, die de opkomende beschaving vereischte, voortgeplant en behouden werden.

Daardoor hebben wij ook reeds geantwoord aan degenen, die zouden uitroepen, dat die leer van den strijd om het leven eene loochening van alle hoogere beginselen, van alle menschelijke waardigheid is, dat zij eene rechtsverkrachting daarstelt, eene huldiging van het grondbeginsel: macht gaat boven recht.
Ook afgezien van deze beschouwing, dat, zooals Roscher zegt: ‘de wezenlijke behoeften eens volks zich op den duur ook regelmatig in het leven zullen dringen, zoo ver dit bij de zedelijke onvolkomenheid des menschen in het algemeen mogelijk is, en wij dus moeten mistrouwig zijn, wanneer wij hooren zeggen, dat gansche volkeren door “papen en tyrannen” in eene onnatuurlijke richting gedrongen zijn, daar die zoogenoemde dwingelanden toch in den regel bestanddeelen van het volk zelf zijn, hunne hulpmiddelen toch in den regel in het volk zelf wortelen, of het zouden moeten Archimedessen zijn, die buiten hunne wereld staan’, - afgezien van deze beschouwing, zeggen wij, zal men aan de hand van alle schrijvers over de staatkundige wetenschap, de geschiedenis, de staathuishoudkunde, de zedenleer, de rechtsphilosophie, die de geschiedkundige of physiologische methode gebruiken, leeren inzien, dat al die instellingen, waarvan wij heden

{==285==} {>>pagina-aanduiding<<}
de vernietiging als een geluk voor het menschdom en het bewijs van den vooruitgang beschouwen: vernederende, geestdoodende godsdiensten, slavernij, dienstbaarheid, enz., allen in gegevene omstandigheden, op bepaalde tijdstippen en bij bepaalde volkeren, eenen beschavenden invloed gehad hebben, dat zij allen, elk op zijne beurt en in eene zekere mate, onmisbare werktuigen van den algemeenen vooruitgang geweest zijn 1.
Wanneer men zoo de zaken beschouwt in haren samenhang, niet om ieder afzonderlijk feit, waarvan men al de oorzaken niet opsommen kan, uit te leggen, maar om de geschiedenis in haar geheel samen te vatten, zonder zich te storen aan persoonlijke sympathieën of zonder de waarheid te verduisteren om gehoor te geven aan eigene driften of belangen, - zoo komt men tot die slotsom, niet dat ‘macht boven recht gaat’, maar dat meest altijd ‘macht recht is’, dat de macht het kenteeken van het recht is, dat beide op elkander rusten, ja slechts één zijn.

Die eerste tegenwerping dus op voldoende wijze bestreden hebbende, gaan wij over tot eene bedenking van meer ernstigen aard.
Wij moeten de verdenking van ons afwerpen alsof de hierboven uitgedrukte gedachten, namelijk de theorie van Darwin, op de menschelijke maatschappij toegepast, eene onbepaalde goedkeuring bevatteden van al het oude, eene stelselmatige afkeuring van al het nieuwe, in een woord, eene loochening van den vooruitgang. Eenigen van

{==286==} {>>pagina-aanduiding<<}
Darwin's volgelingen hebben zelf er toe geholpen die meening te verspreiden. Zoo zegt Dumont 1: ‘de ontwikkelingsleer bevat de philosophie der behoudende denkwijze, ja, zij alleen geeft eene wetenschappelijke verrechtvaardiging van het conservatisme’. Wie door eigene pogingen, of door uitwendige gunstige omstandigheden, met zekere hoedanigheden bedeeld is, blijft overwinnaar in den strijd en behoudt de bovenhand, hij en zijne afstammelingen, zoolang zij de goede hoedanigheden hunner voorouders blijven bezitten. Dit zegt de leer van Darwin; die gedachte vinden wij ook terug in den grond van alle conservatieve meeningen; zoodanig dat genoemde schrijver schijnt te vreezen, dat op den dag, dat dit goed zal begrepen zijn, zich eene hevige terugwerking zal openbaren tegen de democratische strevingen naar gelijkheid, en dat de maatschappij zou kunnen terug keeren tot de staatkundige beginselen van Hobbes, Macchiavelli en Joseph de Maistre.
Dit is, volgens ons, eene zeer ongegronde vrees. Darwin zegt, en Malthus zegde het vóór hem, dat de gansche bewerktuigde wereld, de zelfbewuste zoowel als de niet zelfbewuste, in haar geheel beschouwd, overal hetzelfde feit vertoont: de strijd om het leven, dat de uitslag, het gevolg van dit feit de natuurkeus is, de instandhouding der geschikte wezens, de vernietiging der andere; maar hij duidt bovendien de twee werktuigen aan, bij middel der welke de strijd om het leven de natuurkeus voortbrengt: en die twee middelen zijn: de erfelijkheid en de veranderlijkheid. De eerste is het vermogen, dat de organismen bezitten om hunne hoedanigheden bij middel der voortplanting aan hunne afstammelingen over te

{==287==} {>>pagina-aanduiding<<}
zetten; de tweede is het vermogen der individuën van zich verschillig te ontwikkelen, wanneer zij in verschillende omstandigheden zijn geplaatst, het vermogen van grondig veranderd te worden door de uiterlijke voorwaarden, waarin zich het organisme bevindt en door de terugwerking, die het daar wederkeerig op uitoefent.
Nevens het bewarend element vinden wij dus een vooruitstrevend element. Nevens den grondslag van het conservatisme, de reden en de oorzaak van den vooruitgang.
En de rechtstreeksche gevolgtrekking van die gedachten op staatkundig en economisch gebied is: ‘Wanneer door het opvolgen der geslachten het volk zelf allengs veranderd is, dan kunnen die andere menschen ook behoef te gevoelen aan andere inrichtingen. Dan zal zich een strijd openbaren tusschen de ouden en de jongen: genen willen het bewaarde nog langer bewaren, dezen, de nieuwe behoeften ook met nieuwe middelen bevredigen. Gelijk de zee eeuwig wiegelt tusschen ebbe en vloed, zoo ook het volksleven tusschen rusttijden en crisissen: rusttijden, wanneer de vorm volkomen aan den inhoud beantwoordt; crisissen, wanneer de veranderde inhoud ook eenen veranderden vorm zoekt te scheppen 1. Zulke crisissen heeten reformen, wanneer zij op den vreedzamen weg van het positieve recht voltrokken worden; bij eene volvoering, strijdig met het bestaande recht, heeten zij revolutiën 2.’
Voegen wij er bij, dat indien oude vormen blijven be-
{==288==} {>>pagina-aanduiding<<}
staan, ondanks den strijd tegen het nieuwe, en lang nadat de redenen, die er aanleiding toe gegeven hadden, ophielden geldig te zijn, lang nadat het oude al zijne vruchten afgeworpen hebbende, niet meer mag aangezien worden als een beschavingsmiddel, maar inderdaad den vooruitgang belet, - dit slechts kan toegeschreven worden aan eene wet van inertie, die op sociaal gebied, zoowel als in het rijk der stoffelijke wereld heerscht, en volgens welke alle bestaande rust of beweging voortduurt, zoolang geene vreemde oorzaak de rust in beweging of de eene beweging in de andere komt veranderen, met overwinning van den lijdenden tegenstand der stof. En het is zelfs niet zeer moeilijk bovendien te ontdekken, dat die inertie hier werkt door de persoonlijke belangen, waarmede ieder sociale toestand ten innigste verbonden is, en die eene zeer groote passieve, vasthoudende kracht bezitten.

Wanneer wij dus de philosophische beteekenis der ontwikkelingsleer goed begrijpen, vinden wij er eene samensmelting in der bewarende en vooruitstrevende beginselen. Zij is even ver af van het zuiver conservatisme, dat zich kenmerkt door volledigen stilstand of terugwerking, en van het princiep der omwentelaars, die van alle historische overleveringen table rase maken, en bij middel van geweldige omkeering te werk gaan. Zij is noch reactionnair noch revolutionair. Zij kan samengevat worden in een grondbeginsel: de geleidelijkheid of continuïteit. Zij bevat dus de wetenschappelijke verrechtvaardiging van de princiepen der staatkundige school, die algemeen de liberale genoemd wordt.
En wat leert zij ons op het gebied der staathuishoudkunde?

{==289==} {>>pagina-aanduiding<<}

Dat het bestaande zijne reden van bestaan heeft, en dus wettig is. Dit wordt bewezen alleen hierdoor, dat de zaken zijn gelijk wij die waarnemen.
Onze maatschappij is verdeeld in bezitters en niet bezitters, kapitalisten en loonarbeiders. Zij toont ons het schouwspel aan eener zeer ongelijke verdeeling der rijkdommen. Al wie zich nu de moeite zal geven, de geschiedenis der nijverheid in onze eeuw te raadplegen en te doorgronden, zal vinden, dat in algemeenen regel, iedere bevoordeeligde positie eene belooning is voor het bezit van bijzonder gunstige hoedanigheden, onder welke de geest van initiatief wel de voornaamste plaats inneemt, - al mag ook menig bijzonder geval zich in schijn aan dien regel onttrekken, misschien enkel omdat wij al de oorzaken van ieder afzonderlijk feit niet kunnen naar waarde schatten. Ja, men zal zelfs tot de overtuiging komen, dat de toestand, zooals hij is, eene sociale noodwendigheid was, zonder welke alle verdere vooruitgang onmogelijk werd.
De Socialisten loochenen dit gewoonlijk; en waarlijk wij kunnen het hun niet euvel opnemen. Wie iets wil veranderen, is weinig geneigd de verdiensten op te sommen van hetgene hij wil omverwerpen; eenzijdigheid is eene noodzakelijkheid zijner tactiek, en alleen de philosoof, van alle persoonlijk stoffelijk belang vrij, kan aan dit gevaar ontsnappen, en terzelfder tijd de ware beteekenis en de oorzaken van het bestaande erkennen, en toch hulde brengen aan het nieuwe, gesproten uit de behoeften van lateren tijd.
Die nieuwe behoeften leert ons de geest der ontwikkelingsleer eveneens vaststellen. Daarbij steunt hij zich niet op eene abstracte gelijkheidsformule, noch roept ook de min of meer metaphysieke beschouwingen, die de gewone

{==290==} {>>pagina-aanduiding<<}
Socialisten zoo kwistig gebruiken, te zijner hulpe. Maar hij slaat de geschiedenis open, en daar toont hij ons de onmiskenbare bewijzen eener opwaartsstrevende beweging van het grootste gedeelte des volks. Hij toont ons aan, dat het getal der bevoordeeligden steeds vermindert, of beter gezegd vermeerdert, daar de kring der uitverkorenen zich uitbreidt, en de natuurlijke keus een immer toenemend getal wezens boven hun vroeger lager peil verheft. Dan berekent hij, dat die beweging zal voortduren, zich in de toekomst machtig zal en moet ontwikkelen.
Zoo blijft de ontwikkelingsleer, op de sociale wetenschap toegepast, even ver van het zuiver conservatisme, de staathuishoudkunde der bourgeoisie, waarvan de Socialisten met zulke diepe minachting, met zulken krachtigen haat spreken, en der utopiën en omwentelingsdroomen, door de aanhangers eener maatschappelijke liguidatie met zulke voorliefde gekoesterd. In een woord dus, zij levert de wetenschappelijke verrechtvaardiging van de grondstelsels eener school, die mon in Duitschland het Kathedersocialisme genoemd heeft, en die aan beide voornoemde richtingen het gedeelte waarheid ontleent, dat zij bevatten, om die tot een harmonisch geheel te versmelten, dat alleen de volledige uitdrukking der waarheid bevat. Zij verzoent het verleden en het heden met de toekomst. Zij duidt de omstandigheden aan, die eenen gegevenen toestand verwekt hebben, en ook de oorzaken, die hem verder zullen wijzigen. Ook moet zij, en kan zij alléén, de elementen opleveren tot oplossing dezer practische vraag: ‘Hoe zal die wijziging geschieden?’



{==291==} {>>pagina-aanduiding<<}

III.

Wij willen niet loochenen, dat er vele ontwerpen geweest zijn, die in theorie goed schijnende, in de practijk slecht bevonden werden; maar, wat wij betwisten is, dat een ontwerp, dat volkomen slecht in de toepassing zou zijn, ooit met eenige logiek, als goed in de theorie kon beschouwd worden.


Wanneer men onder het getal der omstandigheden, waarvan de samenwerking tot het welgelukken van eenen maatregel noodzakelijk is, er eene vergeet in de berekening der gevolgen, die moeten voortgebracht worden hoe belangrijker die weglating is, hoe gebrekkiger de maatregel in de practijk za zijn. Maar waaruit vloeit dit gebrek voort? Uit het gebrekkige der theorie.


James Bentham, Parliamentary Sophisms.
Op het gebied der toepassing overstappende, zal het zeker wel eerst en vooral niet zonder belang zijn te weten, welke practische gevolgtrekkingen, Malthus' discipelen uit zijne hierboven uitgelegde leer afleiden. Zij zijn in de volgende woorden samengevat 1:
‘Er is slechts een uitweg om de groote kloof tusschen rijken en armen, deugdzamen en ondeugdzamen, geleerden en ongeleerden, beschaafden en onbeschaafden op te vullen: onthouding. Indien gij wenscht de ellendigen verheven te zien, moet gij de markt van het werk verlichten door een kleiner getal werkers voort te brengen. Dat is de eerste noodzakelijkheid. Houdt op van kinderen voort te brengen, leeft zuinig, vergaart geld, en zooveel als gij kunt, verhuist uit uw land.’
Die woorden bevatten, volgens de zuivere Malthusianis-
{==292==} {>>pagina-aanduiding<<}
ten, de eenige en volledige oplossing der sociale quaestie: omzichtigheid in het aangaan van huwelijken, spaarzaamheid, landverhuizing.
Wij willen hoegenaamd het nut, ja de noodzakelijkheid dier hulpmiddelen niet betwisten. Maar, dat die oplossing inderdaad volledig is, kunnen wij evenmin aannemen. Zij draagt al te kennelijk den stempel van den tijd toen Adam Smith's leer, de leer der volledige vrijheid, onbetwist heerschte op het gebied der, nauwelijks tot den rang eener wetenschap verhevene, staathuishoudkunde.
Nochtans bevat zij waarheid. Zonder geest van onthouding en opoffering wordt niets groots en duurzaams gesticht. Wij willen hier de katholieke schrijvers niet volgen, die de staathuishoudkunde uit een christelijk oogpunt opvatten en de opoffering beschouwen als den grondsteen van het economisch gebouw; maar wij wijzen alleen op dit onwederlegbaar geschiedkundig feit, dat de burgerij, voortijds een slaaf, nu een meester, zich door eeuwen- en eeuwenlange opofferingen in stilte en in het zweet haars aanschijns voorbereid had, eer zij zich waardig achtte, voor de eerste maal, in de Etats généraux te Versailles, op 5 Mei 1789, den hoed op te zetten in tegenwoordigheid der afgevaardigden der priesters en edelen, en niet meer, gelijk vroeger, met ontblooten hoofde te luisteren, en geknield te spreken.
Door hun gedrag, door hunne zelfbeheersching moeten de werklieden dus toonen, dat zij waardig zijn tot eenen hoogeren graad op de maatschappelijke ladder op te klimmen. Door de samenwerking, moeten zij hunne krachten verduizendvoudigen. En door hunne politieke werking, moeten zij uitdrukkelijk hunnen wil te kennen geven, òm door alle wettige middelen tot de bereiking van hun doel te geraken. Daarom werd te recht in eene vroegere af-
{==293==} {>>pagina-aanduiding<<}
levering van dit tijdschrift, de optreding der werklieden op het kiesterrein, in Engeland en Duitschland, met welgevallen begroet.
De werklieden hebben dit overigens reeds begrepen: ‘wachten naar het oogenblik, dat de kapitalist, uit eigene vrije beweging, tot ons zal komen, is wachten naar het millenium,’ zegt Joshua Davidson. En der wijze spreuk indachtig: ‘ik heb éénen trouwen vriend, die mij nooit verlaat, zelfs niet in de neteligste omstandigheden, en die vriend ben ik zelf’, ziet;men allerwegen naar de self-help grijpen als een krachtig wapen tot zelfverheffing. Naarmate de lagere standen, in massa genomen, en niet meer enkel eenige uitzonderingen onder hen, zooals nu reeds het geval is, door hun bijzonder en openbaar leven zullen bewijzen, dat zij het bewustzijn hunner menschelijke waardigheid verkrijgen, en dat hunne eischen gegrond zijn op de goede hoedanigheden, die zij hebben weten aan te kweeken, - zal hunne macht, uitvloeisel en kenteeken van hun recht, voldoende wezen om den vloek over hen door de theorie van Malthus uitgesproken, van hun hoofd af te wenden, en hen in hunnen strijd om het leven de overwinning te doen behalen; zij zullen trapsgewijze al die voorrechten zien verdwijnen, welke hunne hedendaagsche meesters nog bezitten, en die niet meer zullen gegrond zijn op eene hoogere innerlijke waarde, maar enkel tot dan toe zullen bewaard gebleven zijn krachtens de wet van inertie, waar wij hooger van spraken.
Aleer wij van dit punt afstappen, wenschen wij echter nog eene enkele opmerking te maken. De lagere standen van het volk moeten trachten hunnen toestand met kalmte te beschouwen, indien het niet te veel gevraagd is aan hem, die lijdt en strijdt, kalm te blijven. Zij moeten zich herinneren, dat zij niet alleen lijden; dat er, volgens

{==294==} {>>pagina-aanduiding<<}
de schilderachtige uitdrukking van Michelet 1, in de moderne maatschappij talrijke dienstbaarheden bestaan: dienstbaarheden van den landbouwer en den nijverheidswerkman, ja, maar ook dienstbaarheden van den industrieel, van den handelaar, van den beambte, van den onderwijzer, van den burger, van den rijke, en, voegen wij er bij, van den kapitalist (men herinnere zich hier slechts hetgeen men te Weenen en te Berlijn, in 1873, genoemd heeft der grosse Börsenkrach).

Tot zoo ver dus het stelsel van Malthus.
Tot vóór weinig jaren heerschte nog algemeen in de staathuishoudkunde de zoogenaamde Manchesterschool, de school der volledige vrijheid, de school van het laissezfaire. En inderdaad die leer beantwoordde volkomen aan de behoeften van haren tijd. Het middeneeuwsche gildenwezen had opgehouden zijne weldadige vruchten te dragen; nu moesten eens al de menschelijke krachten ontvouwd worden, en, door haar onbelemmerde ontwikkeling toonen, wat zij, in het stelsel der vrijheid, voor de beschaving vermochten te doen.
Maar later weer deed men de ervaring op, dat dit stelsel, te verre gedreven, ook geen ideaal is. Men zag, in welke omstandigheden de vrijheid heilzaam is en dient behouden te worden; in welke andere omstandigheden zij kwaad sticht en dient te worden geregeld, en die regeling kon enkel geschieden door de georganiseerde macht der gezamenlijke maatschappij, door den Staat. Van dit oogenblik af verspreidde zich meer en meer de overtuiging, dat de Staat niet meer eene loutere rechts-inrichting zijn moet, dit is, zich niet enkel moet bezighouden

{==295==} {>>pagina-aanduiding<<}
met de bedeeling van het recht onder de burgers, maar eene beschavingsinrichting moet wezen; dat het zijne rol is, alle strekkingen, die gunstig zijn aan de vermeerdering van verlichting en welstand, in de wetgeving te doen overgaan.
Daarom zeggen de Kathedersocialisten 1: de ondervinding heeft bewezen, dat de leer van Smith in tegenstelling met de waarheid is, wanneer zij beweert, dat de harmonie der belangen van alle volksklassen een uitwerksel der vrijheid is; de volledige vrijheid moet, bij onze tegenwoordige ongelijkheid in de verdeeling van vermogens, arbeidsmiddelen, lichamelijke en zedelijke krachten, die ongelijkheid gedurig doen toenemen, en eindigen met aan de voor loon arbeidende klassen alle zelfstandigheid te ontnemen. Dus moet de volledige en algeheele vrijheid door beschouwingen van zedelijkheid en menschelijkheid beperkt worden; de Staat moet er voor zorgen, niet dat ieder zich in vrijheid kunne bewegen, maar dat allen tot eenen zekeren graad van welstand en beschaving verheven worden; in een woord, de medewerking van den Staat in alle economische quaestien zal met den vooruitgang der algemeene beschaving niet ophouden, maar gedurig toenemen en iederen dag belangrijker worden.
Een stelsel wel verre verwijderd, zooals men ziet, van dat der Fransche positivisten, volgens hetwelk alle gouvernementen allengs zullen herschapen worden in zuivere administraties, en dat reeds door Proudhon heel aardig samengevat werd in den bekenden paradox: de beste regeeringsvorm is de regeeringloosheid.

{==296==} {>>pagina-aanduiding<<}

Hoe verre zal zich die tusschenkomst van den Staat wel uitbreiden? Tot de volledige beantwoording dier vraag, die zooals alle vragen van nauwkeurige bepaling der hoeveelheden, zeer moeilijk is, achten wij ons niet bevoegde Wij zullen die zaak hier zooveel te min onderzoeken, daar dit gansch buiten de perken valt van dit ons eenvoudig essay.

Uit hetgeen hierboven gezegd is van de staatkundige beteekenis der ontwikkelingsfeer, zal men alreeds kunnen opmaken, welke rol de staatkundige partijen in de oplossing der sociale quaestie te vervullen hebben.
De zuivere Conservateurs, (niet de Conservateurs zooals men ze in Engeland in de Tory-partij ontmoet, die, gelooven wij, evenveel sympathie voor de werkersbeweging gevoelt als de partij der Whigs, - maar Conservateurs zooals wij ze op het vasteland, bij voorbeeld, in Frankrijk en België kennen) willen den vorm behouden, zelfs dan wanneer de inhoud eene grondige verandering heeft ondergaan, zelfs dan wanneer zij zelven gedwongen zijn die verandering vast te stellen.
De Liberalen integendeel zijn - of althans moeten zijn - de partij, die zich bezighoudt met de minste veranderingen van den inhoud nauwkeurig gade te slaan en met onafgebroken te werken aan eene gelijkloopende en geleidelijke verandering van den vorm. Zij maken de partij uit der hervorming, hetgeen wil zeggen, niet brutale verbreking van den ouden vorm, maar vervanging van een verouderd hulsel door een ander, dat beter met den nieuwen inhoud overeenkomt. Zij moeten, op het oogenblik dat het oude hulsel versleten is, en het nieuwe zich daaronder heeft beginnen te ontwikkelen, het eerste helpen afschudden, en het laatste in de pracht zijner jeugdige frischheid vertoonen.

{==297==} {>>pagina-aanduiding<<}

Dit zegt genoeg, dat wij - in ons land ten minste - van de Conservateurs, Katholieken en anderen, niets verwachten, zeker niets goeds; dat wij het integendeel als eenen plicht rekenen voor alle ware Liberalen, ook hier met kracht en stoutheid op te treden.
Aan hen dus de tweevoudige taak, den Staat in de nieuwe richting te stuwen, die wij hierboven aanwezen, - en terzelfder tijd zelfstandig op te treden door de stichting van genootschappen voor werklieden, zooals er reeds een zeer klein getal bestaan, en waar de verstandelijke, zedelijke en stoffelijke vernedering des volks gedeeltelijk door onderwijs, opvoeding en spaarzaamheid wordt tegengewerkt, waar de hoogere standen met de lagere komen verbroederen, door gedachtenwisseling en door deelneming aan dezelfde bezigheden en vermaken, elkander leeren kennen, waardeeren en beminnen.

Ziehier dus, in korte woorden, den weg, die dient gevolgd te worden tot oplossing van het maatschappelijk vraagstuk. Door beoefening der burgerdeugden, coöperatie en ernstige politieke werking beginnen de werklieden den strijd; de Liberalen en Kathedersocialisten komen hen daarin ter hulp door het onderwijs, omdat het hun plicht is getrouw te blijven aan hunne theoretische beginselen, en omdat het hier geen klassenbelang, maar een algemeen maatschappelijk belang geldt En de Staat, de uitdrukking van den wil van het gansche volk, - niet een willekeurige wil, die utopieën zoekt door te drijven, maar de wil van datgene tot stand te brengen, wat door de wetenschap aangewezen is als de ware richting der toekomst, de Staat wijzigt en volledigt zijne wetgeving, opdat deze ook op de hoogte zou blijven van de eischen der beschaving.

{==298==} {>>pagina-aanduiding<<}

Wij gelooven aan de noodzakelijkheid, aan de fataliteit, indien men wil, van den vooruitgang. Doch de vooruitgang verwezenlijkt zich niet zonder, maar door den mensch. En daarom beproefden wij het de middelen aan te duiden, welke dienen gebruikt te worden om eenen socialen vorm door eenen nieuwen te vervangen, zonder eenige inbreuk op de wet der geleidelijkheid.
Wordt die wet niet geëerbiedigd, dan loopen wij rechtstreeks de omwenteling te gemoet. Daaromtrent kan voor al wie helder ziet, geen twijfel bestaan. Dan zal de vraag tusschen de vijandelijke elementen der samenleving, wederom in de brutale termen gesteld worden, waarin Carlyle die vervat voor de vroegere tijden der geschiedenis: ‘Kan ik u dooden of kunt gij mij dooden?’ -
Nu, ‘iedere omwenteling, ook-wanneer de daardoor tot stand gebrachte verandering nog zoozeer eene behoefte was, is op zich zelve toch een verschrikkelijk ongeluk, eene diepe, somwijlen doodelijke ziekte voor het volksleven 1’. Dit is even waar op stoffelijk als op zedelijk gebied.
Men kan, wel is waar, met de Laveleye 2 2 øpmerken, dat: ‘de omwentelingen, ondernomen in naam der staatkundige rechten, hebben gezegepraald; de omwentelingen, ondernomen in naam der stoffelijke belangen, zijn altijd mislukt. De Jacqueries, zelfs dan wanneer zij plaats grepen tegen onrechtvaardige privilegiën, zijn in het bloed versmacht geworden. Zij die in opstand komen, gedreven door lichamelijk lijden of begeerten, hebben den noodigen graad

{==299==} {>>pagina-aanduiding<<}
van ontwikkeling niet bereikt om te kunnen gelukken.’
Gedurende eenige jaren nog zouden de werklieden dus in hunne bevrijdingspogingen kunnen mislukken, zoolang zij slechts strijden om brood te verkrijgen. En zelfs dan ware hunne beweging, met geweld doorgedreven, en door geweld bedwongen, nog vol gevaren: ‘alhoewel,’ zegt dezelfde schrijver, ‘degenen die de maatschappelijke orde willen omverwerpen, tot de nederlaag voorbestemd zijn, zijn hunne pogingen en bedreigingen voldoende om den angst in alle volksklassen te werpen’, en op de onwederlegbaarste wijze toont hij aan, dat die klassenstrijd een nakend en schrikbarend gevaar uitmaakt, waarin de staatkundige vrijheid voor lang kan bezwijken.
Maar toch de dag nadert waarop het gansche volk, ook de vernederdsten, wel nog met Joshua Davidson zullen zeggen: ‘een mensch kan niet heilig zijn in het hart, wanneer zijn lichaam als een dier behandeld wordt’, en met hem ‘hooger loon, beter voedsel, betere woonplaatsen en betere opvoeding’ zullen vragen; maar, waarop zij ook, door het verspreide onderwijs ingezien hebbende, dat ‘kennis macht is’, zullen vragen deeláchtig gemaakt te worden aan al de hoogere gunsten der beschaving, aan geestes- en kunstgenot, en op dit oogenblik zijn zij van de overwinning zeker, dan zal hunne macht het kenteeken van hun recht worden. ‘Degenen, die zich op een recht beroepen,’ zegt nog dezelfde uitmuntende publicist, de heer E. de Laveleye, ‘zijn door afgetrokkene gedachten gedreven; zij kunnen bij gevolg die karakter- en geestessterkte hebben, die de overwinning doen behalen, en in staat stellen er de uitkomsten van in te richten.’.
De inhoud onzer maatschappij verandert gestadig; met of zonder geweld, moet de vorm dus ook veranderen. De lagere bevolking, eens in den strijd gestaald, zal met

{==300==} {>>pagina-aanduiding<<}
recht mogen roepen: ‘nous sumes homes cum il sont’, en dan ook kan niets hen weerhouden voldoening hunner oischen te verkrijgen.
Men kan dus de groote hervormingsbeweging vertragen, men kan ze niet beletten. Men kan den triomfanten loop der beschaving, ons door de gansche geschiedenis aangewezen, zoeken te verhinderen; maar dit enkel ten nadeele der openbare welvaart, ten koste van menschenbloed, en wat veel erger is, ten koste van alle rechtsbegrip, dat in de omwentelingen bezwijkt. Men kan ook den tijd willen vooruitloopen, en door ééne gewelddaad datgene stichten wat eeuwen tot zijne volmaking vereischt. Men kan zelfs doof blijven voor de stem der geschiedenis en voor de wet der geleidelijkheid, die zij overal vertoont; men kan droombeelden voeden, en die een lichaam zoeken te geven; maar de machteloosheid, de dood en de bespotting van het nageslacht zijn de straf dier ijdele pogingen. En ten spijte van alle idealisten, blijven de sociologische ontwikkelingswetten, eeuwige waarheden.
Zal dit tijdig ingezien, zal dit algemeen recht begrepen worden? Gaan wij rustig de hervorming te gemoet, of wordt die nog gedurende eenige menschengeslachten door revolutiën en reactiën tegengehouden?
Op die vraag blijven wij het antwoord schuldig, en laten de oplossing over aan hen, die meer dan wij, in staat zijn, de toekomst te berekenen en de openbare denkwijze te polsen.

Gent, Mei 1874.

Arthur Cornette.








{==301==} {>>pagina-aanduiding<<}

Pater Poirters in zijn leven, zijne werken, zijne leer, zijn tijd en zijne orde.

III.

De leer, die Pater Poirters schier op elke bladzijde zijner werken rechtstreeks of onrechtstreeks verkondigt, de leer van onthouding, versterving, afzondering, was bij zijn optreden niet nieuw in de katholieke kerk; zij is zoo oud en ook wel ouder dan deze. De instelling der kloosterorden, waarin zij voor het grootste deel hare verdedigers telde, moet er als een natuurlijk gevolg van aangezien worden; de Navolging van Christus door Thomas a Kempis mag voor haar handboek gelden.
Men kent den grondregel van dit boek: Vanitas vanitatis, omnia vanitas; IJdelheid der ijdelheden, alles is ijdelheid. De aarde levert zooveel bedorvens nevens zoo weinig reins, zooveel ijdels en bedrieglijks nevens zoo weinig duurzaams en wenschenswaardigs op, dat de mensch ongelijk zou hebben zich aan hare goederen en genietingen te hechten. Daarbij is alles op de wereld zoo vergankelijk en komt het scheidingsuur zoo vroeg, dat de gedachte hieraan genoeg is om alle vermaak te vergallen.

{==302==} {>>pagina-aanduiding<<}

Daar tegenover staat het hemelsch goed, eeuwig van duur en glans; dit kan de mensch bereiken, zoo hij slechts wil, door godvruchtig te leven. Wie zou het onuitsprekelijk geluk van hiernamaals niet boven het aardsche verkiezen? En die keus moet gedaan worden; want om den weg des hemels op te wandelen is het niet alleen nuttig, maar zelfs noodzakelijk, zich van de aarde los te maken. Immers zooals Pater Poirters het den H. Hieronymus nazegt: ‘Het kan kwaelyck gheschieden, ja het is onmoghelyck, dat iemand de tydelycke en de eeuwighe ghenuchten sal ghenieten, dat hier het ligchaem en daerboven de siel in vreugde leven, dat hy van d'een wellusten treden sal in d'andere wellusten.’ Wie zou er dus aarzelen zich hier op aarde lijden en boete te getroosten om later de hemelsche vreugde deelachtig te worden?
Deze oudere kloosterlijke leer werd door Pater Poirters en andere Jezuïeten in zooverre uitgewerkt, dat zij met eene vroeger ongekende kracht en kleurrijkheid den angst der dood, de gelukzaligheden des hemels en de ijselijkheden der hel wisten af te schilderen. Voor hen gold het niet meer de godsdienstige dweepzucht aan te vuren door den mensch de heerlijkheid voor te spiegelen van God ‘aanschijn tot aanschijn te aanschouwen en hem ‘te zien gelijk Hij is’; zij rekenden meer op de aangrijpende werking, die de schildering van minder onstoffelijke genuchten en vooral van stoffelijker lijden in de andere wereld op zenuwen en gemoed moesten teweegbrengen, en zij gingen aan het opsommen en aan het kleuren met zooveel te minder schroomvalligheid, daar zij toch op voorhand wel wisten, dat niemand de nauwkeurigheid hunner tafereelen zou kunnen nagaan.
Hoe heerlijker eene schildering van de hemelsche

{==303==} {>>pagina-aanduiding<<}
vreugde, hoe schrikkelijker eene der helsche pijnen kon opgehangen worden, hoe nietiger ook bij vergelijking de wellusten of het lijden der aarde moesten schijnen.
Zoo werd dan door hen een stelsel tot volmaaktheid gebracht, waarbij, door eene redeneering in drie punten, eene kerkelijke levensopvatting gesteld werd tegenover de leer der natuur en der menschelijkheid. Waar deze laatste zegt: tracht door uw werken u tegen armoede te bevrijden, spaar om van nood en ellende bevrijd te blijven, zorg voor uwe gezondheid en voor die uwer kinderen, tracht uwen en hunnen geest te verrijken met kennissen, die de samenleving nuttig kunnen zijn en eenen eervollen rang daarin kunnen verzekeren; waar zij zegt: ‘gaat en vermenigvuldigt en overdekt de aarde,’ daar komt de kloosterling en spot met aardsche kennissen en aardschen rang, en aardsche goederen; daar verheerlijkt hij de armoede en de ontbering, de versterving en verwonding des lichaams, daar hemelt hij den ongehuwden staat als den volmaaksten op.
Wij denken te droomen, of een van die machtspreuken te hooren, waarbij de schijnbaar strengste redeneerkunde, op eenen valschen weg voortloopende, eindelijk met de gezonde rede in strijd komt, wanneer wij die zonderlinge stellingen hooren verdedigen. Wij, die gewoon zijn als een edel en verheven werk elke poging te beschouwen, die voor doel heeft om de openbare gezondheid te bevorderen, kleeding, woning, onderricht van iedereen en evengoed van den minsten als van den meesten burger te verbeteren; wij, die dergelijke taak als hoog ernstig, en zedelijk werk beschouwen, wij kunnen ons niet inbeelden, hoe zoo kort geleden en zelfs tot op onze dagen dit alles veroordeeld werd als onnuttig of zelfs als verderfelijk werk - en toch was het en is het zoo.

{==304==} {>>pagina-aanduiding<<}

Christus' leer had onder een harer eerste grondregels gesteld de liefde voor den evenmensch, de hoogachting ook voor den armeren broeder; als terugwerking tegen de begrippen eener maatschappij, waar woorden van gelijkheid en broederlijkheid als hersenschimmig moesten klinken, kon het uitwerksel dier leer niet anders dan heilzaam zijn in hoogen graad. Zij legde den grondsteen tot eene samenleving, waar iedereen als mensch en als burger geëerbiedigd zou worden en gelijke plichten en rechten zou bezeten hebben. Maar deze grondstellingen, door den stichter des Christendoms reeds zoo krachtig uitgesproken als een stelsel van terugwerking pleegt verdedigd te worden, werd klaarblijkelijk overdreven, wanneer men voor armen, noodlijdenden en minderen niet alleen eene gelijke maar eene bevoorrechte plaats voor God en de menschen ging eischen; wanneer men zich niet langer meer vergenoegde, met Christus' liefde voor de armen te prediken, maar ook liefde voor de armoede van goed en geest ging aanbevelen.
In plaats van door die overdrijving de samenleving beter, gelukkiger en hechter te maken moest deze leer voor noodzakelijk gevolg hebben, waar zij eenigszins ernstig werd toegepast, de menschelijke maatschappij te verzwakken, te ontbinden.
Waar toch zou een staat henen zeilen, die als grondregels aannam, dat iedereen slechts bezorgd moet zijn om anderen te dienen en voor anderen te buigen, die rijkdom als schadelijk en hemelsch goed als alleen achtenswaardig zou aanzien? Wat zouden koophandel en nijverheid, kunsten en letteren, bestuur en wetgeving worden, daar, waar iedereen het winnen van geld, het bekleeden van ambten, het verkrijgen van naam en faam, niet alleen als ijdel maar zelfs als der ziele schadelijk ging beschouwen?

{==305==} {>>pagina-aanduiding<<}

Erger nog, wat zou er van eene maatschappij geworden, die den ongehuwden staat als den volmaaktsten zou aanzien, en waar de bevolking geheel of gedeeltelijk zich aan die hoog opgehemelde levenswijze ging toewijden? Heb ik noodig er op te wijzen, dat, wanneer de kloosterschrijvers dergelijke stellingen verkondigen, zij de ergelijkste ongerijmdheid voor eene verhevene waarheid en de vernietiging der samenleving als haar schoonste doel uitroepen?
De wereld zou eerst dan volmaakt worden, wanneer zij tot eene algemeene zelfmoord kon besluiten, het uitroeien van het menschelijk geslacht zou het ideaal der verbeterde menschen moeten worden: als dat geene spotternij met het gezond oordeel is, dan is dit laatste slechts een ijdel woord! Onze moeders en onze vrouwen zouden onrein zijn, juist omdat zij onze moeders en onze vrouwen zijn: als dat geene heiligschennis is dan zijn de edelste en reinste gevoelens des menschdoms slechts verachtelijke en onteerende driften!
Ik ben natuurlijk de eerste niet, die deze zienswijze uitspreekt over de strekking van Pater Poirters en de zijnen; vele anderen en onder hen bepaaldelijk Snellaert en Hofdijk deden dit vóór mij. Op hunne aanmerkingen antwoordden de eerwaarde heeren, die Poirters' meeningen deelen, dat, wanneer wij over dergelijke zaken spreken, wij ons bemoeien met dingen, waar wij geen verstand van hebben, of wel dat wij geen begrip van ascetisme bezitten, of Poirters niet moeten gelezen hebben, om zoo te beuzelen.
‘Volgens evangelisch en ascetisch spraakgebruik, zegt de eerw. heer Allard, kan men in de wereld blijven, zonder daarom van de wereld te zijn, en in dien zin de wereld verlaten’. Heilige symboliek! wat schipbreukelingen hebt gij al niet tot redplank moeten strekken!

{==306==} {>>pagina-aanduiding<<}

Ik ga van mijnen kant den heer Allard niet verwijten, dat hij Poirters niet gelezen moet hebben, om zoo te beuzelen, wij willen den hooghartigen toon, waarop hij de bespreking aanvat, liever laten varen, en trachten te bewijzen, waarom ik zoowel als Snellaert en Hofdijk in Poirters' woorden nooit iets anders heb kunnen vinden dan eene aanprediking van de kloosterlijke afzondering en van den ongehuwden staat.
Wat toch mogen de volgende woorden wel anders bedoelen?

Noyt heeft het Ryk Peru zoo grooten schat gezonden, 
Noyt is aan Ganges-stroom zoo schoon juweel gevonden, 
Noyt is er peerl gevischt, noyt blonk er oyt robyn, 
Die met een' zuyver' maagd kost opgewogen zijn. 
O staet, ô weerden staet! noyt vond men uws gelyken, 
Want 's Konings kroon en throon moest altyd voor u wyken, 
Zoodat gij overtreft een keyzerins cieraet, 
Den hemel kent u best, schoon gy op d'aerde gaet. 
Philagie, 180. 


Hierop wordt het voorbeeld der Romeinsche Vestalen aangehaald, ten bewijze, dat zelfs bij de Heidenen de maagdelijkheid in hooge eere was.
Het zou ons inderdaad te verre leiden, zoo wij al de plaatsen uit Poirters moesten aanhalen, waar hij den lof zingt der stoffelijke afzondering, en der lichamelijke onthouding. De kloosterlingen zijn overal zijne helden en zegsmannen, geen grooter goed weet hij van een zijner voorbeeldige personages te spreken dan dat hij zich in grotten of kloosters afzonderde; een goed deel van zijne H. Rosalia besteedt hij om in zijne heldin te loven, dat zij zich aan het familieleven en het huwelijk onttrekt om uit liefde tot God in eene spelonk te gaan wonen.
In zijnen Zoeten Noem vergelijkt hij uitvoerig den echtelijken, den weduwelijken en den maagdelijken staat

{==307==} {>>pagina-aanduiding<<}
met elkander en stelt den laatsten als immer bovenaan. Na de gezondheid en het lang leven herdacht te hebben, dat ‘de swaen-witte suyverheydt aan de Maeghden pleegh te veroorsaecken’ gaat hij voort:

Maer dat is noch een ander saeck 
Tot louwter troost, en groot vermaeck, 
Dat wel vooral dient overwoghen, 
Wanneer de felle doodt ons naeckt, 
En dat men light en sielen braeckt, 
Als nu het leven is vervloghen; 
Dan vreest en huylt soo menigh dier 
Dan sweet den mensch en maeckt getier, 
En gaet zich als de wormen vringhen; 
Maer eenen swaen wordt dan verblydt 
Als hy ghevoelt den lesten strydt, 
Dan gaet hy 't alder-soetste singhen. 
Dat proeft een maegt nog al veel meer, 
Als sy ontslaept stil in den Heer 
En geeft haer siel in syne handen; 
Noch sy en voelt geen droevigheyt 
Van man en kindt dat om haer schreyt, 
In 't scheuren van des levens banden. 


Eenvoudiger en klaarder, en laat het er ons bijvoegen zelfzuchtiger en hartverdorrender kan het niet gezegd worden. Om zuiver op aarde en gelukkig, niet alleen hiernamaals maar ook hier beneden te zijn, doet de man best van geene vrouw, en de vrouw van geene kinderen te hebben.
Er kan hier niet gedacht worden aan misverstand, aan dubbelzinnigheid of duisterheid, aan evangelisch of ascetisch spraakgebruik: sterven zonder nageslacht heet hier benijdenswaardig, zoo gelijk overal in Poirters' werken Christus voor bruidegom nemen, zich afzonderen van de wereld als iets verhevens en bewonderenswaardig geprezen wordt. Hoefde dit wel uitdrukkelijk bewezen, en is

{==308==} {>>pagina-aanduiding<<}
het niet vreemder een kloosterling Poirters te zien vrijpleiten van het verwijt, dat hij het kloosterleven aanprees, dan wel van door een kloosterling den staat, dien hij zelf verkoos, als den verkieslijksten te zien ophemelen? Wat moeite men zich dan ook geve om dergelijke leerstellingen te verdraaien en door zinnebeeldige, uitleggingen te verbloemen, zij zijn en blijven in de oogen der kloostergezinden een blaam geworpen op het huisgezin, en in onze oogen de veroordeeling der kloosterlijke levensbeschouwing. Alle symbolische of ascetische uitlegging van Poirters' woorden is reeds daarom onaanneemlijk, dewijl hij in de taal en den trant des volks voor het volk schreef en het van zijnentwege ongerijmd zou moeten heeten aan zijne woorden eene beteekenis te hechten, die men alleen door spitsvondigheid of schoolsche geleerdheid er zou kunnen uit halen.
Zoo de leer van Thomas a Kempis als verderfelijk voor de burgerlijke samenleving dient beschouwd te worden, dan moeten de volledigingen, die er de Jezuïeten aan toebrachten, geene verbeteringen heeten. Wel integendeel: wij achten eene zedenleer, die alleen op het menschelijk gemoed werkt door het hooge loon of de zware straf, die goed of kwaad na zich sleepen, op den voorgrond te plaatsen, weinig geschikt om het zedelijk gevoel te louteren en te versterken. Niet op de natuur van de zonde, op wat zij onrechtvaardigs, afkeurenswaardigs, verlagends in zich zelve bezit, wordt gewezen om er schrik voor in te boezemen; niet op eene belangelooze beoefening van het goed als zijnde zich zelf tot loon, als bevredigend voor het menschelijk hart en geweten, als beminnelijk door zijne schoonheid en edelheid, maar immer en altijd sterker wordt gefabeld van de hel,

{==309==} {>>pagina-aanduiding<<}


Van honger, dorst en rook en stank, 
En duysternis, die duert zoo lank! 
En droef geschrey, en zielverdriet, 
En wanhoop, die geen eynd' en ziet, 
Met eenen worm die 't herte knaegt 
En daer een hel nog binnen draegt. 


Of wel van den hemel,

Daer straeten zyn van goud, en van saphier palleysen! 
Daer mueren van piroop, daer daken van agaet, 
En daer den diamant vol helle vonken staet! 


waar alle vijf de uitwendige zinnen vreugden en genuchten in overvloed zullen genieten, en waarvan de muren, de vloeren, de rivieren en de hoeven in breede verrukkelijke bijzonderheden beschreven worden 1.
De gansche leer, men gevoelt het al seffens, steunt daarbij eenvoudig op deze redeneering van het verstand: zie hier af van een klein genot om ginder een oneindig grooter te genieten. Zij wil, dat men goed leere rekenen, niet dat men leere inzien, waarom iets goed en kwaad is.
Zulk onderwijs werkte vooral op de fantasie, die noodzakelijk moest voorthollen op den weg zoo breed gebaand door de gezaghebbende schrijvers; de mensch moest niet in zijn gelouterd begrip van zedelijkheid maar in de min of meer fantastische opvatting van hel en hemel de drijfveer en den maatstaf tot regeling zijner daden vinden. Waar de fantasie te kort schoot, waar hare ongerijmde scheppingen ongeloof aantrofien, moest de grondslag der zedenleer zelf wegvallen.
Wij willen het niet betwijfelen, dat zoo de school van Thomas a Kempis en die van Poirters een doolpad insloegen, zij dit over het algemeen met goede inzichten

{==310==} {>>pagina-aanduiding<<}
deden en meenden het menschdom beter te maken met hunne leer en hunne manier van ze aan te bevelen. Maar zij zoomin als wij zullen toch ook niet uit het oog verloren hebben, dat die leer aan hen, die ze predikten, niet alleen hiernamaals maar ook hier beneden uitermate wel ten goede moest komen.
Bij het lezen van de predikiugen tegen wereldsch goed en geld voelt men onwillekeurig een en glimlach op de lippen komen bij de vraag: willen die brave heeren misschien al die verlokkelijke dingen voor zoo nietig doen doorgaan, opdat men er zich gemakkelijker ten hunnen voordeele van losmake? De gretigheid, waarmede de kloosters toen en nu de zoo diep verachtelijke en der ziele schadelijke rijkdommen najoegen, maakt die overweging ernstig genoeg.
Maar een gevolg, dat bij de verspreiding dezer leer niet uit kon blijven en waarop hare verkondigers wel moesten en mochten rekenen, is de steeds aangroeiende invloed van de geestelijkheid, die haar predikte. Zij kon niet hopen en zal er zich ook wel nimmer aan verwacht hebben, dat v de menschen in zooverre hunne booze natuur zouden verzaken, dat zij de goederen en het welzijn naar de wereld zouden gaan verfoeien, en het huwelijk als eene aanstootelijke instelling beschouwen om zich af te zonderen of zich hoofdzaselijk met bovennatuurlijke dingen bezig te houden, maar zij mocht toch hopen, dat zij, die het zooverre in de geestelijke volmaking niet brachten, met eerbied en ontzag zouden opzien tegen diegenen, die openlijk al die volmaaktheden van gewillige armoede en eeuwige zuiverheid beleden en betrachtten. De gedachte dus aan de hooge verkieslijkheid van de hemelsche goederen boven de aardsche, gevoegd bij de overtuiging, dat de geestelijkheid boven

{==311==} {>>pagina-aanduiding<<}
de wereldlijken staat door hare levenswijze, dat zij als de eenige bemiddelares optreedt tusschen God en den mensch, dat haar alleen de sleutel tot het eeuwige rijk in handen gesteld was, moest haren invloed in hooge mate doen klimmen.
Zij, de zuiveren en heiligen bij uitmuntendheid, de uitdeelers van Gods genaden, de vertegenwoordigers zijner macht, de verkondigers van zijn woord, moesten wel het hoogste gezag op aarde worden, en hunne leer moest bij voldoende doordringing de burgerlijke maatschappij, zoo niet herscheppen in een onmetelijk klooster, dan toch in eene theocratische samenleving, waar eene zelfde overheid de belangen van de kerk en van den staat regelt.
Was het te verwonderen, dat het uitzicht op zoo nuttige gevolgen Poirters en zijne geestverwante ambtgenooten moest aanwakkeren om door alle kunstgrepen van stijl en talent die anders zoo weinig aantrekkelijke leer te verspreiden?
Dat hunne poging niet zonder goeden uitslag bleef, bewijst de ongeloofelijke uitbreiding, door de kloosterorden en den alles omvattenden invloed door de geestelijkheid in die dagen verworven. Keizer Karel stierf en Philip II leefde in een klooster; Isabella-Clara-Eugenia trok de kloosterpij aan; in staatsraden en gezantschappen was de geestelijkheid rijk vertegenwoordigd, in het gewone leven was haar invloed onbeperkt.

Eene andere en nog wel de sterkste zijde van Poirters' leer en trant is de hekeling van wat de wereld hoogacht: Een rijk en zeer dankbaar onderwerp, dat den schrijver nooit in den steek laat en hem kwistig de stof oplevert, die hij vraagt; een onderwerp des te rijker, hoe eenzijdiger men het behandelt. Het laatste woord moge zonderling

{==312==} {>>pagina-aanduiding<<}
klinken, het is nochtans louter waarheid. Het is inderdaad niet moeilijk te lachen en te doen lachen met verwaande jonkers en modepronkers, met de zorgen, die zij besneden aan hunne toiletten, en den tijd, dien zij op den tour à la mode doorbrengen; met trouwzuchtige vrijsters, die zich in den strik laten lokken, hun door eigen behaagzucht en min of meer verachtelijke verleiders gespannen; met hen, die bedelen om gunst van vorst en hof; met den vrek, die voor verkwistende erfgenamen spaart - niet moeilijk in een woord al de zeven hoofdzonden op te roepen en ze met schimp en schamp bij hunne wandeling over de planken te onthalen; maar ons dunkt, dat, daargelaten de geestelijke meditatiën, het bidden en kastijden, er op de wereld nog wel andere bezigheden bestaan dan die, welke den naam van hoofdzonden dragen, bezigheden, die in zoo hooge mate spot noch misprijzen verdienen.
Of zou in Poirters' oogen de beoefening van letteren en wetenschappen, eene bezigheid, waaraan hij het gedeeltelijk te danken had, de wereld zoo geestig te kunnen ontmaskeren, zoo bijzonder ijdel geweest zijn? En zou de beoefening dier kunsten, waarvan de pater toen getuigde, dat er heel boeken noodig waren om hunne menigvuldigheid binnen Antwerpen, en de edelheid hunner voortbrengsels te beschrijven, ook al bespottelijk moeten heeten? En op een ander gebied, zou het onverdroten werken en zorgen van den arbeider om vrouw en kinderen het noodige te verschaffen, het ijveren van den burger voor het welzijn van stad en land, het kloek en trouw volbrengen van wat plicht en eer gebiedt, het uitoefenen, in een woord, van de huiselijke en burgerlijke plichten, zou dit alles zoo verachtelijk, zoo onwaardig van den mensch - zoo ijdel zijn?
Zeker, wanneer men de wereld verdeelt in twee groote

{==313==} {>>pagina-aanduiding<<}
klassen, de godvruchtige lieden en de kwezelaars aan den eenen kant, en de modepoppen en andere ijdeltuitige lui aan den anderen, dan kan de vergelijking tusschen beiden, kwalijk anders dan ten nadeele der laatsten uitvallen; maar neemt men buiten hen ook eene klas van menschen aan, die zonder hunne dagen in kerk of gebed te slijten ze toch ook juist niet in de kroegen en in liederlijkheid doorbrengen, dan zou de ontmaskerde wereld misschien dien luiden schimplach of dit schamper gegrinnik niet verdienen, die den grondtoon van Pater Poirters' verzen uitmaken. En, tenzij men aanneme, dat die laatste soort van menschen voor onzen schrijver niet bestonden, moet men wel bekennen, dat hij ze liefst over het hoofd zag, om al het licht op zijne vrome vrienden en al zijn geeselslagen op de overige menschenkinderen te laten vallen.

IV.

Poirters' tijd was, bijzonder goed geschikt om zijne leer ingang te doen vinden. Het was toen moeilijker dan ooit te voren om buiten de kerk en de kroeg, de plaatsen van devotie of zinnelijk vermaak, eene waardige bezigheid te vinden. In den tachtigjarigen oorlog was onze handel en nijverheid ten gronde gegaan; de legers werden aangevoerd en gevormd door vreemdelingen; aan staatkundige werkzaamheid viel nog minder te denken.
Van 1640 tot 1680 hadden wij ja nog het tweede geslacht der Rubensche kunstschool; in de letterkunde hadden wij Poirters en Ogier behalve eenige Latijnsche dichters, die liefhebberden aan vernuftig schoolwerk, maar op elk ander gebied gingen wij achteruit. Den laatsten schijn van vrijheid en onafhankelijkheid hadden wij met den dood van Albert en Isabella verloren; de verdragen van Munster en

{==314==} {>>pagina-aanduiding<<}
van de Pyrenëen en de gebeurtenissen, die ze voorafgingen of die er op volgden, bewezen, dat wij ons wankelend bestaan nog slechts rekken konden, steunende op de hulp onzer overheerschers of op de verdeeldheid onzer vijanden. Men streed op onze grenzen of in het hart onzer gewesten, en wezenloos en krachteloos zagen wij het na alsof het ons niet aanging, hoe men ons gelijk eene prooi betwistte. Eene gansche eeuw lang werden onze streken platgeloopen door de troepen, die voor of tegen ons vochten en ons allen even vijandig waren; het laatste overschot van onze welvaart, de hoop zelve op herstel hadden wij in die rampzalige tijden verloren.
Antwerpen, wiens lof Poirters naar Scribanius aldus met dien van Nederland vermengde: ‘Nederlandt is den rinch van de werelt, en den diamant van dezen rinch is Antwerpen’, was even diep vervallen na het sluiten der Schelde als de overige steden, en zuchtend mocht onze dichter van zijne meest geliefde stad wel zingen:

O stadt, wanneer sal 't weer 
Op uwe beurzen krielen? 
Wanneer 't Scheldt weer beseylt 
Met ryck geladen kielen? 


Die tijd moest nog lang uitblijven. De verhuizing en ontvolking, in de 16e eeuw begonnen, moest twee eeuwen lang voortduren. Was het wonder, dat, waar zoo weinig hoop op verbetering hier op aarde overbleef, de diep verdrukte, vernederde, verarmde bevolking, ten einde raad en moed, de oogen ten hemel hief, of dat zij, die minder gestemd waren om daar troost te zoeken, verzachting hunner ellende, verkorting van hunnen nutteloozen tijd in bedwelmend, verstompend zinsgen ot gingen zoeken? Voorzeker niet. De kloosters rezen in elke stad bij dozijnen op en trokken naar zich al wat het land nog aan schatten van

{==315==} {>>pagina-aanduiding<<}
geld en goed en kunst bezat. Het deel der burgerij, dat minder ophad met klooster en kerk, scheen zich nog moeilijk te kunnen overtuigen van de noodzakelijkheid zijne levenswijze op nederigen voet in te richten, nu de verarmoeding des lands van jaar tot jaar toenam. Niet alleen Poirters' boetpredikingen, maar de bisschoppelijke brieven en de koninklijke plakkaarten van die dagen varen gedurig uit tegen de liederlijkheid dier tijden, en de kwistigheid in verteer en kleederdracht. Mertens en Torfs, in hunne geschiedenis van Antwerpen, hebben ons verscheidene stukken van dien aard bewaard, dagteekenende van 1675, 1682, 1693, van geestelijke en wereldlijke overheden uitgaande, en vermaningen en bedreigingen bevattende tegen hen, die te laat in de herbergen blijven, daar oneerlijke liederen zingen, dartelheden en vuiligheden bedrijven en tegen onbeschaamde bijeenkomsten van jonkmans en dochters, die men op sommige plaatsen noemt labbeyen, spinningen, quanselbier, enz. De zwierige kleederdracht, uit Vlaamsche weelde en Spaansche pronkzucht ontstaan, was nog niet afgelegd en honderdmaal vaart onze schrijver uit tegen de lichte danten en kale pronkers van zijnen tijd.
Slemperij of kwezelarij, ziedaar dus de twee uitersten, waarin onze voorouders in die diep rampzalige eeuw vervielen. Poirters had zich voor taak opgelegd hen van de kroeg naar het klooster, van de dartele saletten of rijtoeren naar de kerk te lokken. Hij kende zijne eeuw en zijne lezers; zij waren te zeer verwuft en verwijfd om nog naar strenge, hardvochtige vermaningen te luisteren; de ongemilderde, onverbloemde toon, dien Thomas a Kempis aansloeg en die statig maar schor klinkt, die het hart niet wil vermurwen, maar vermorzelen, zou de verweekte geesten van dien tijd afgeschrikt hebben. De leer moest dezelfde blijven, maar de vorm, waarin zij

{==316==} {>>pagina-aanduiding<<}
werd gepredikt, geheel veranderd. Er moest wat zoet overgestrooid, wat suiker overgeraspt worden, wilde men ze smakelijk maken.
Dit had niet Poirters alleen of het eerste, maar gansch de orde, waaraan hij toebehoorde, met of voor hem begrepen. In het jaar 1627 verscheen te Antwerpen een boekje getiteld Typus mundi in quo ejus calamitates et pericula nec non divini humanique amoris antipathia emblematice proponuntur a R(hetoribus) C(ollegii) S.J. of: Afbeelding der wereld, waarin hare rampen en gevaren alsook de tegenstrijdigheid der goddelijke en menschelijke liefde zinnebeeldig voorgesteld worden door de leerlingen der klas van Rhetorika van het College der Jezuïeten, in het Latijn, Fransch en Vlaamsch. In de jaren 1630 en 1652 komen wij herdrukken van het werkje tegen. De titel zegt genoeg, dat wij hier eenen voorlooper hebben van pater Poirters' Masker van de werelt. Klaarder wordt dit nog bewezen door het feit, dat de plaatjes, na gediend te hebben voor dit werkje, gebezigd werden voor Poirters' Ydelheyd des werelts, dat als de eerste uitgaaf van zijn Masker van de werelt mag beschouwd worden.
De lessen, door de paters Jezuïeten aan hunne leerlingen gegeven, gingen niet verloren. Eene gansche letterkunde van dezelfde kwezelachtige richting, met de koddigste namen, die men vinden kon, verscheen in de XVIIe eeuw 1.

{==317==} {>>pagina-aanduiding<<}

Poirters' werken onderscheidden zich gunstig, wij mogen het zeggen, boven die zijner geestverwanten, maar zijne en hunne strekking en trant waren dezelfde. Het was de trant van schrijven en leven, door de Jezuïeten aangenomen en voortgeleerd. Zijne zinnelijke wijze van eene dorre levensopvatting voor te dragen, zijne wereldsche lessen om de menschen van de wereld afkeerig te maken, waren niets anders dan eene weerspiegeling van de handelwijze door de Jezuïeten aangenomen en in alle deelen en onderdeelen van hunnen werkkring doorgevoerd. Hij was dus een trouwe vertegenwoordiger van zijne orde, gelijk zijne orde op breederen voet zijn evenbeeld was, hij had zijnen bijval, zijnen invloed, zijne macht te danken aan dezelfde talenten, behendigheden en gedragregels, die de Sociëteit Jesu groot hadden gemaakt. Zijne geschiedenis als die van elk lid vermengt zich met de hare; zonder eenen vluchtigen blik op deze zou de zijne niet volledig zijn.

Toen Pater Poirters als schrijver optrad, bestond de Jezuïeten-orde bijna eene eeuw. Zij was in 1540 gesticht en een paar jaren daarna waren reeds in onze gewesten hare eerste vertegenwoordigers aangekomen. Er bestond

{==318==} {>>pagina-aanduiding<<}
wantrouwen en vijandelijke gezindheid van velerlei zijden tegen hen. Maria van Hongarije, de toenmalige landvoogdes, was hun niet gunstig, de president Viglius evenmin, Alva was hun bepaald vijandig en waar zij zich aanboden, kwamen zij in botsing met de gevestigde geestelijke overheden, die niet zonder reden in hen geduchte mededingers vreesden. Niet alleen de parochiepastors, maar ook de andere kloosterorden, de professoren van Leuven, tot de bisschoppen toe, werkten hen openlijk tegen. De vrees van al die geestelijken bleek niet ongegrond. Met onverstoorbaar geduld, met taaie voortvarendheid, met ongeëvenaarde buigzaamheid en schranderheid wisten zij overal in te dringen, vasten wortel te schieten en van dag tot dag grond te winnen. Zij hadden zich niet laten ontmoedigen door de tegenkanting, zij lieten zich niet in slaap wiegen door den voorspoed, en door de ondersteuning, die hun hoe langer hoe meer te beurt viel. Philips II was hun beschermer, en zoo ook de landvoogden, die op Alva volgden. Albert en Isabella waren hunne dienstvaardige handlangers.
Zoo zag men achtervolgens kloosters hunner orde oprijzen in de grootste steden van ons land. Te Leuven verschenen zij reeds in 1542 en vestigden er zich kort daarna; in 1560 kwamen zij te Antwerpen, te Brugge en weldra te Maastricht. Door de opkomst der nieuwe leer en de zegepraal der Hervormden werd hun voortgang eenigen tijd gestremd; maar van 1583 af, komen zij te zamen met de legers van Parma de herwonnen steden binnen. Kortrijk zag ze in 1583 aankomen, Gent en Ieperen in 1585, Brussel het jaar daarna en zoo strekten zij zich in de Nederlandsche gewesten uit tot Groningen, Winoksbergen, 's-Hertogenbosch, Ruurmonde, Mechelen, Duinkerken, Kassel, Belle, Lier, Aalst, Hal en Breda.

{==319==} {>>pagina-aanduiding<<}

Zij waren zonen van hunnen tijd, opgestaan om de kerk te verdedigen tegen de nieuwe vijanden, die onder de banier van Luther en Calvijn tegen haar ten strijd waren getogen. De aanvallers, uitgerust met eenen gloeienden ijver, met degelijke kennissen, met wegsleepende welsprekenheid konden slechts met gelijke wapens door mannen, die ze goed wisten te hanteeren, bestreden worden. Die mannen waren de Jezuïeten: hun ijver was niet kleiner dan die der hervormde predikanten, hun bijval op den kansel niet minder, hunne geleerdheid even degelijk.
Zij verstonden, dat de kerk in zich zelve en hare inrichting versterkt moest worden, en in plaats van de vroeger los te zamen hangende schakels van machten en overheden, die elkaar weinig konden bijspringen, zoo zij malkander al niet tegenwerkten, stelden zij eene onbeperkte onderdanigheid aan hunne oversten en aan het hoofd der kerk.
In plaats van de verouderde kloosterregels, wier uiterlijk vertoon van armoede of bespiegelende afzondering en nuttelooze ledigheid de menschen eerder afschrikte dan aanlokte, namen zij eenen levensregel aan, die de vrijheid van verkeer met de buitenwereld niet stremde, die eene zekere weelde niet verbood, die al het hoekige en harde van vroeger instellingen deed vervallen en tot wakkere bezigheid dwong.
Zij vonden nieuwe vormen tot aankweeking en uitoefening van den godsdienst. Zoo stelden zij bijvoorbeeld de punten des geloofs in rijm en deden ze zingen door hunne leerlingen; of zij maakten kinderspelen, waarin de deugden der heiligen vertoond werden; zij deelden geld uit om de kinderen naar de catechismus-lessen te lokken, die zij overal instelden: te Gent betaalde de bisschop Triest in 1639 niet minder dan 1370 gulden,

{==320==} {>>pagina-aanduiding<<}
met aan elk kind, dat naar die lessen ging, een oord per keer te laten uitdeden.
Overal richten zij scholen van middelbaar en hooger onderwijs op; de Latijnsche klassen geraakten grootendeels in hunne handen; te Leuven bezetten zij de leerstoelen van theologie, Hebreeuwsch en wiskunde, ook te Antwerpen, Brugge, Gent en elders onderwezen zij de godgeleerdheid.
Waar zij zich bevonden, stelden zij ook Sodaliteiten of vereenigingen van jongelingen en mannen in. In 1640 stonden zij aan het hoofd van negentig zulker broederschappen; te Gent lieten zich in 1618 de bisschop, de president van den raad van Vlaanderen, de gouverneur en de abt van St. Pieters in de Sodaliteit opschrijven; te Antwerpen telden zij tien vergaderingen met drie duizend leden.
Zij verspreidden overal den eeredienst van Maria door nieuwe en wonderdoende beelden aan de vereering der geloovigen voor te stellen. Zij ontdekten het miraculeus beeld van Scherpenheuvel; zij brachten de bedevaarten naar Hal, die erg verslapt waren, weer in aanzien; te Gent ontdekten zij een Mariabeeld, dat door eenen ketterschen brouwer in 't forneis was gestoken en niet had willen branden; en zoo verder in alle overige steden.
Hunne eigene heiligen bleven niet ten achter in het doen van mirakelen; de HH. Ignatius en Franciscus Xaverius voornamelijk hielpen op die wijze de faam en den invloed der maatschappij versterken.
De ijver van de nieuwe paters was daarbij zonder palen: missiën bedienen te land en te zee, zieken verzorgen, biecht hooren, prediken, betrekkingen met allerlei lieden aanknoopen, op wie invloed moest uitgeoefend worden, scholen openhouden, boeken uitgeven, niets was hun te zwaar, noch te licht.

{==321==} {>>pagina-aanduiding<<}

De bijval, dien zij verwierven, was geëvenredigd aan hunnen ijver en gevatheid. Bij hetgeen wij er reeds van zagen, stippen wij nog aan, dat zij omtrent 1640 vijftien duizend sermoenen 's jaars deden, twaalfhonderd vijf-en-dertig duizend hostiën verbruikten in hunne kerken van Vlaamsch België, en dat in Antwerpen alleen gedurig zes-en-twintig hunner leden biecht hoorden. 1
Eene der voornaamste hoedanigheden, die hen deed gelukken, was hunne zorg om hunne leer onder aangename vormen voor te dragen. Men weet, met welke ongehoorde pracht hunne tempels waren gebouwd; hunne kerk te Antwerpen was van binnen geheel met kostelijk marmer bedekt, de zolderingen waren verborgen onder schilderingen van Rubens en zijne leerlingen; overal elders werden zij in denzelfden nieuwerwetschen opgesmukten stijl gebouwd.
Die zucht naar wereldschen pronk in hunne gebouwen ging zoover, dat zij dezer dagen nog de gal ontstak van den strenggeloovigen kunstkenner James Weale: ‘Tot aan het einde der XVIe eeuw,’ zegt hij, ‘was alleen de christelijke bouwkunde in België gebruikt voor de kerken. De Jezuïeten waren de eersten om in den heidenschen stijl te bouwen en om de zinnebeeldige schikkingen, door het algemeen en eeuwenoud gebruik der Christenheid gehuldigd, te verwerpen. De tempels, die zij opbouwden, zijn geheel heidensch in hunne opvatting; in eenen leugenachtigen stijl gebouwd, zijn de deelen, bestemd om van het volk gezien te worden, altijd versierd, de andere naakten armoedig. 2’
Die zucht om te behagen, om minstens een lachend uiterlijk te geven aan iets wat innerlijk in het geheel niet lachend is, dreven zij overal door, en Pater Poirters deed

{==322==} {>>pagina-aanduiding<<}
niets anders dan den algemeenen regel volgen, wanneer hij zijne werken sierde en opsmukte als de bedehuizen zijner orde, wanneer hij ze zoo gezellig, aanlokkelijk, doordringend, wist te maken als zijne ordebroeders.
Zijn godsdienst was dezelfde als die van Thomas a Kempis, gelijk in hunne renaissance-tempels dezelfde leer verkondigd wordt, als in de oudere gothische kerken; alleen die leer wordt omringd door lachender licht, bevalliger vormen. Evenals de Jezuïeten, den zinnelijken Bernini voor hunnen bouwmeester namen, zoo koos Poirters den wereldschen Cats tot zijn voorbeeld. De vorm was lachend en lenig, wij zagen het, de grond was weinig verkwikkelijk, evenals onder een minder afschrikkend uiterlijk de orde der Jezuïeten de zelfvernietigende tucht, de zelfverloochende onderwerping behouden blijft.
Poirters' sermoenen werden met bijval aangehoord, zijne werken maakten eenen ongeëvenaarden opgang, zooals de Jezuïeten over het algemeen gretig werden aangehoord en gevolgd. Hij zoowel als zij toonden hunnen tijd te begrijpen, en wisten zich te plooien naar de omstandigheden, die zij ontmoetten, naar de eischen der wereld, die zij bestreden, maar waaraan zij toegaven.
De Jezuïeten hebben zich in den loop der tijden weten te herplooien, hun doel is hetzelfde gebleven; hunne middelen zijn niet veranderd in den grond, maar de vorm is gewijzigd naar den eisch van latere eeuwen; hun invloed is dientengevolge niet verminderd. Poirters, die, bij nieuwe uitgaven, zijne werken niet meer herzien of herschrijven kon, moest meer van den tijd lijden, althans zijne populariteit is erg gedaald; misschien wenschten de strenggeloovigen onzer dagen wat minder bloemen om zijne leer, en de ongeloovigen wat minder dorheid onder die bloemen.

{==323==} {>>pagina-aanduiding<<}

Wij zijn niet kwaad om die daling van zijne faam en invloed. Wat wij ook onder zuiver letterkundig oogpunt voor goeds en eigenaardigs in zijne verzen en proza opmerkten, wij houden het er voor, dat zijne werken voor ons volk waren wat het suikergoed voor de kinderen is, streelend door zijn zoet, aanlokkelijk door zijne kleur, maar eerder verfletschend dan versterkend voor de maag, en dikwijls met den zoeten suiker ongezonde stoffen doende zwelgen. Wanneer het kind ouder en wijzer wordt, leert het klaarder inzien, wat het behoeft om welvarend en kloek te worden: het laat zijn suikergoed liggen om naar meer versterkend voedsel te grijpen; ons volk schoof eveneens den zeemachtigen, aanlokkelijken pater ter zijde - mochten wij er slechts bijvoegen, dat het reeds gretig en algemeen genoeg naar gezonder geestesvoedsel greep!
Max Rooses.







{==324==} {>>pagina-aanduiding<<}

Ongebruikte stoffen en bijproducten der nijverheid.

Men zou, bij het lezen van dezen titel, licht kunnen twijfelen, of hij het geschikt onderwerp voor een artikel van het Nederlandsch Museum kan wezen: bieden immers de ongebruikte stoffen en de bijproducten der nijverheid eenig belang, en dan nog een bijzonder belang, om daarvan in een tijdschrift te gewagen?
Het is algemeen bekend, dat het verbruik van zeep en papier, de briefwisseling, het vermenigvuldigen der volksbibliotheken dikwijls worden genomen om den hoogtegraad der beschaving van een volk te bepalen. De verspreiding en verwerking der ongebruikte stoffen en bijproducten van de nijverheid en het huishouden kan met even gelijk recht den hedendaagschen hoogtegraad van den toestand en de ontwikkeling der nijverheid aanduiden.
Trapsgewijze zien wij bij het aangroeien en vermenigvuldigen der behoeften de producten, die aan het menschdom nut kunnen verschaffen, in getal toenemen. Dit grijpt plaats ten deele door het verbruiken van

{==325==} {>>pagina-aanduiding<<}
vroeger nuttelooze stoffen dat is van stoffen, waarvan de eigenschappen onbekend waren gebleven; ten deele ook, óf liever grootendeels, door het gebruik van zelfstandigheden, die vroeger schenen op- of afgewerkt te zijn, en dus als zonder waarde en zelfs in vele gevallen als hinderlijk beschouwd werden. Wij zullen trachten aan te wijzen, dat vele stoffen of producten, die wij vroeger moesten verzamelen, en voor welker ontlasting zelfs nog groote sommen werden geëischt, nu als grondstoffen voor nieuwe nijverheidstakken worden benuttigd.
Onze eeuw mag er zich op beroemen, door den gestadigen vooruitgang der wetenschap de vroeger ongebezigde stoffen in eene oneindig groote hoeveelheid te verbruiken. Men mag met fierheid zeggen, dat de hedendaagsche wetenschap eene eindelooze scheppingskracht bezit, dat zij het menschdom toelaat te verklaren, ‘dat in de natuur alles, wat stoffelijk is, zijn nut heeft, alles, hoe gering er ook de waarde van schijne, eenen handels- of nijverheidstak vormt.’
De vooruitgang der wetenschap in de negentiende eeuw is zoo groot dat er tegenwoordig mannen bestaan, die zich uitsluitend onledig houden met het opzoeken van de menigvuldige toepassingen der voornaamste grondstoffen van onzen aardbol. Deze mannen hebben zich tot doel gesteld deze grondstoffen afzonderlijk te onderzoeken, hare toepassingen op te sommen en dan eene onderlinge vergelijking der wereldproducten te maken. Zoo is men er, om zoo te zeggen, toe gekomen, eene nieuwe volkswetenschap te scheppen, die iedereen, welke belang stelt in het nut onzer natuurvoortbrengselen, dient aan te leeren.
Aan Engeland komt de eer toe die mannen te hebben zien opstaan. Het mag zelfs heden nog het eenige land

{==326==} {>>pagina-aanduiding<<}
worden genoemd, waar deze kennissen bij middel van voordrachten in wetenschappelijke kringen worden verspreid. Dit geschiedde reeds sedert een twintigtal jaren in Londen. P.L. Simmonds hield er in 1854 in de Maatschappij voor kunst, nijverheid en handel eene voordracht ‘over onbekende en ongebruikte stoffen, uit verschillende werelddeelen afkomstig’. Ten gevolge van de bijzondere verdiensten zijner voordracht werd de schrijver door het bestuur van die Maatschappij met een zilveren eermetaal vereerd. Zijne voordracht werd gedrukt en verspreid, en van dit oogenblik af beijverde zich eene menigte andere wetenschappelijke mannen, om het door P.L. Simmonds beoogde doel te bereiken. En dit geschiedde. Doch de man, die het initiatief dezer nieuwe studie had genomen, verdubbelde zijne krachten, en weldra erkende het Engelsche Staatsbestuur in hem den voornaamsten der nieuwe natuurvorschers. Hij werd, telkens dat men eene wereldtentoonstelling tot stand bracht, gelast met het onderzoek der voortbrengselen zijner geliefkoosde wetenschap. In zijne verslagen, in zijne opvolgende voordrachten zette hij gedurig nieuwe gedachten vooruit, die reeds belangrijke nieuwe nijverheidstakken hebben doen ontstaan. Men mag zelfs zeggen, dat P.L. Simmonds en de Maatschappij voor kunst, nijverheid en handel van Londen het practisch denkbeeld hebben opgegeven om in de natuur niets ongebruikt te laten.
Uit de menigte verhandelingen over de grondstoffen en de bijproducten der nijverheid ontstond er, vóór elf jaren, in Engeland een werk ‘Waste products and undevelopped substances,’ door P.L. Simmonds als volksboek in het licht gegeven. De titel van dit werk was zeer aanlokkelijk: geen nijverheidkundige, geen handelaar, om

{==327==} {>>pagina-aanduiding<<}
zoo te zeggen geen nieuwsgierige liet na zich dit boek aan te schaffen, verzekerd er altijd op wetenschappelijk gebied iets nieuws in aan te treffen. Nochtans dit boek, dat men vóór elf jaar zoo hoog schatte, wordt nu door den schrijver zelven als zeer onvolledig en gebrekkig beschouwd. De schrijver alleen mag zich zulke uitspraak over zijnen vroegeren arbeid veroorloven: door zijne standvastigheid en zijn eindeloos streven tot het bereiken van zijn doel is hij tot de volmaaktheid in zijne bijzondere studie gekomen. Verklaart Simmonds heden zijn vroeger werk onvolledig en gebrekkig, zoo komt hij het bewijzen door de uitgave van een boek met denzelfden titel, doch waarvan de inhoud zoo zeer is verbeterd en vermeerderd, dat het voor een heel nieuw mag doorgaan.
Het boek van Simmonds omstandig en in zijn geheel ontleden ware onmogelijk; doch wat daarin behandeld wordt, is zoo kortbondig en tevens zoo klaar voorgedragen, dat wij de nieuwsgierigen gerust tot het boek zelf mogen verzenden. Wij zullen ons bepalen met eenvoudig de voornaamste artikelen, die er in voorkomen, vluchtig in oogenschouw te nemen, en evenals Simmonds, zullen wij, om met orde te werk te gaan, de voorwerpen der natuur in dierlijke, plantaardige en minerale verdeelen.
Zien wij vooreerst, wat nut het dierlijke afval kan opleveren. Hier dient vooral gesproken te worden over hetgeen vroeger als het onnuttigst werd beschouwd, over het afval onzer slachthuizen. De leerlooier gebruikt de huid; een gedeelte van het bloed wordt tot het zuiveren van suiker gebezigd; met het vleeschachtig afval voedt men de dieren, enz.
Het vet dient tot de kaarsenbereiding. Hetgene in de beenderen voorkomt, wordt met kokend water afgezon-
{==328==} {>>pagina-aanduiding<<}
derd, terwijl het vaste gedeelte der beenderen voor de lijm- en phosphoorbereiding wordt gebruikt.
In Australië, waar de ossen van zulke geringe waarde zijn, worden deze dieren geslacht, en hun vleesch dusdanig bereid, dat het in blikken bussen, waarin het gedurende jaren bewaard kan blijven, naar de verschillende werelddeelen verzonden wordt, om er als voedsel gebezigd te worden. Dit vleesch, dat men zich in ons land tegen veel goedkooperen prijs dan het versch vleesch kan aanschaffen, bezit de vereischte voedende eigenschappen om door het volk te worden verbruikt. Uit de voeten wordt, of wel eene olie getrokken, of wel zij worden met het bloed benuttigd tot het bereiden van het Pruisischof Berlijnsch-blauw, en iedereen weet, wat sedert eeuwen met het haar en de wol wordt gedaan. Wat er alsdan nog o verblijft, wordt zorgvuldig als landmest voor den landbouw benuttigd. Met de talk vervaardigt men kaarsen.
Vroeger wist men niet het minste nut uit de doode dieren te trekken, integendeel deze dieren werden meesttijds gedolven in putten, waarvan de diepte niet te groot was, en waar zij dienvolgens aan de verrotting overgelaten werden, om na eenigen tijd den dampkring der omliggende streken te besmetten. Nu worden alle dieren, welke dan ook, verbruikt; ieder deel - haar, huid, voeten, beenderen, vleesch - heeft zijne waarde, terwijl de weeke of vloeibare deelen het voordeeligst benuttigd worden door ze te vermengen met versche aarde. Proefnemingen hebben bewezen, dat één kilogram vleesch voldoende is, om driehonderd kilogram leemgrond vruchtbaar te maken.
Geen twijfel bestaat er nog nopens de voedende eigenschappen van het paardenvleesch: iedere voorname stad heeft tegenwoordig hare paardenslachterijen, en de af-
{==329==} {>>pagina-aanduiding<<}
keer van het paardenvleesch, díe vóór een dertigtal jaren algemeen was, neemt dagelijks af. In Parijs alleen gebruikte men, van Juli 1862 tot December 1872, 83,071 paarden, en voor ieder paard rekent men gemiddeld 418 pond vleesch, er niet bij begrepen de lever, het hart, de tong, de hersenen, enz., die evenals dezelfde deelen bij de ossen verbruikt worden. In 1873 waren er te Parijs niet min dan veertig winkels, waar men uitsluitend paardenvleesch te koop stelde.
Chevreul, de bestuurder van den Jardin des plantes te Parijs, heeft zich tot taak gesteld, om de vraag op te lossen, welke dieren als voedsel kunnen dienen, en de uitslag van zijn onderzoek was, ‘dat wij zonder schade het gekookte vleesch van alle huisdieren mogen eten, op voorwaarde dat zij, vóór het slachten, van geene besmettelijke ziekten zijn aangedaan.’
Het koeienhaar, vroeger en nu nog bij het maken van mortel gebruikt, wordt sedert eenige jaren benuttigd voor het vervaardigen van weefsels en filters, evenals geiten-, kemels-, katten-, konijnenhaar, enz. Met het varkenshaar maakt men borstels, terwijl het haar, dat tot hiertoe nog geene bijzondere bestemming heeft verkregen, als vetstof voor het land kan dienen.
Het bloed wordt, behalve als voedsel, insgelijks gebezigd in de ververij, het suikerraffineeren, het bereiden van een dierlijk zwart en eiwit, en als mest voor den landbouw. Men beveelt zelfs het ossenbloed als geneesmiddel aan.
De snaren, die voor onze muziekinstrumenten worden gebruikt, zijn samengesteld uit schapendarmen, terwijl andere darmen dienen tot het maken van worsten, waarin vleesch of andere eetwaren, die daartoe voorbereid zijn, kunnen worden bewaard. In den oorlog van 1870

{==330==} {>>pagina-aanduiding<<}
werden de Duitsche soldaten meestal gevoed met worsten, die voorop in het moederland bereid, en uit een mengsel van groenten en vleesch waren samengesteld.
Het lederafval heeft heden ook eene groote waarde verkregen: men gebruikt het tot het bereiden van het cementstaal of van ferrocyanpotassium (geelbloedloogzout). Wanneer dit afval met eene kleine hoeveelheid van een organisch zuur gekookt wordt, gaat het over in eene elastieke massa, die zich zeer goed met gom elastiek of caoutchouc laat mengen, en alzoo bij het vervaardigen van ondoordringbaar schoeisel gebruikt wordt. Door eene eenvoudige bewerking kan dit afval ook in lijm worden overgebracht. In Engeland heeft men sedert eenige jaren toestellen uitgevonden, die vopr doel hebben het lederafval te verdeelen, om het opnieuw, vooral met caoutchouc, in schoenhielen en schoenzolen over te brengen; zelfs is men er toe gekomen van hetzelfde afval kunstmatig gutta-percha te maken. De bewerking van het lederafval scheen hierbij een einde te hebben genomen, indien men, zich steunend op de eigenschap, dat het leder bezit om door eene eenvoudige bewerking in lijm te worden veranderd, de gedachte niet had opgevat deze lijm nog eene verdere zuivering te doen ondergaan. Een scheikundige van New-York kwam tot dien uitslag, en verleden jaar hield hij voor zijne stadgenooten eene voordracht over het afval, waarmede wij ons nu bezighouden. Hij toonde aan zijne toehoorders eene oude en vuile laars, en deze laars diende om de beschrijving te geven van de mogelijkheid, om deze laars in eene eetwaar te veranderen. Vervolgens toonde hij eene prachtige gelei, geheel gereed om op tafel gediend te worden: deze gelei was vervaardigd uit eene laars, die, voor eenige dagen, met de oude op den katheder staande laars nog een paar uitmaakte.

{==331==} {>>pagina-aanduiding<<}

De benuttiging der beenderen is ook menigvuldiger geworden; hun prijs is vooral gestegen, sedert men het middel heeft gevonden er lijm uit te trekken. De beenderen dienen tot het vervaardigen van messen, vorken, tandenborstels, knoppen, kammen, enz., terwijl hetgeen van deze afgemaakte voorwerpen of van andere ongebruikte beenderen overblijft als landmest wordt gebruikt. Eene zekere hoeveelheid wordt ook verbrand om het beender- of het ivoorzwart te maken; aleer tot de verbranding over te gaan wordt het vet, dat zij bevatten, afgezonderd, terwijl er gedurende de verbranding zelve zich ook dampen ontwikkelen, die verkoeld en verdicht worden tot eene teer- en ammoniakhoudende vloeistof, die voor de bemesting zeer nuttig is.
Het beenderzwart wordt gebruikt in de suikernijverheid en bij het maken van schoensmeer. De beenderen, aan eene volkomene verbranding overgelaten, geven eene asch, waaruit, door eene verdere bewerking met vitriool en kool, phosphoor wordt getrokken. Dezelfde beenderasch benuttigt men ook nog voor het vervaardigen van smelttoestellen voor goud- en zilver-essayeurs en als polijstmiddel voor de metalen.
Versche in stukken gehouwen beenderen worden in het gasthuis van Montpellier gebruikt tot het maken, met water en groenten, van eene soep, die goede diensten schijnt te hebben bewezen.
De wollen lompen zijn sedert eenige jaren zeer in prijs gestegen; vooreerst worden zij opnieuw bewerkt, om er voor de schoone kunne nieuwe en fijne kleedingstoffen van te maken; en wanneer deze oude-nieuwe weefsels eene tweede maal worden verwezen, kunnen zij nog eens worden gebruikt tot het vervaardigen van een ander weefsel (garen en katoen). Het is slechts na alle deze

{==332==} {>>pagina-aanduiding<<}
veranderingen te hebben ondergaan, dát de wollen lompen als landmest gebruikt, ofwel in ferrocyanpotassium (geel bloedloogzout) worden overgebracht. Dit laatste product is de grondstof voor de bereiding van het schoone Pruisisch- of Berlijnsch-blauw.
Iedereen weet, wat er met de versche wol wordt gedaan. Vóór 1834 werden de katoenen lompen, die wol bevatten, verwezen als ongeschikt voor de papiernijverheid. Heden worden laatstgenoemde lompen verbruikt, en men bezigt ze tot bereiding van een ander nieuw en fijn weefsel, dat men mousseline heeft genoemd. Het afval dezer laatste stof had op zijne beurt eene waarde, daar het katoen door scheikundige middelen van de wol kan gescheiden worden. Het katoen, dat men er uit verkreeg, werd verder verwerkt en in suiker overgebracht; de wol op hare beurt verkreeg andere toepassingen, waarvan de minst belangrijke het verbruik als landmest was.
De wol, aleer geschikt te wezen om te worden gesponnen, moet van het vet, dat ze omringt, worden bevrijd. Deze bewerking noemt men het wolwasschen, en heeft tot nieuwe nijverheidstakken aanleiding gegeven. De katoenen lompen, waarmede men in de fabrieken de machienen reinigt, en welke dienvolgens ook zeer vet zijn, worden heden, op gelijke wijze als de wol, van haar vet beroofd. Deze waschwaters, die vroeger wat de wol betreft, werden weggegoten, bevatten nu schatten: zij worden benuttigd, en door eene eenvoudige bewerking kunnen de vetten dezer waschwaters afgezonderd worden, om, bij voorbeeld, tot de bereiding van zeep en glycerine te dienen.
Het rattenvangen en het verbruiken dezer dieren is sinds eenige jaren te Parijs eene zeer winstgevende nijverheid. Konijnen, hazen en vele andere dieren worden niet alleen als voedsel gebezigd, maar ook hunne huiden onder-
{==333==} {>>pagina-aanduiding<<}
gaan bij het looien de noodige veranderingen, om als kleedingstoffen op eene groote schaal te worden gebruikt.
Vele eieren, die tot de voeding niet bestemd zijn, vormen heden eene nieuwe nijverheidsbron, daar zij dienen tot het afzonderen van eiwit of albumine, dat gebruikt wordt voor het klaren van vele dranken, in de photographie, in het pasteibakken, enz.
Het verbruiken van dierenafval vormt heden, zooals vrij zagen, een der belangrijkste sociale vraagstukken. Naarmate de geest zich ontwikkelt en de behoeften toenemen, zoekt men nieuwe bestaanmiddelen op; zoo breidt zich elke kunsttak meer en meer uit. Dit geschiedt vooral in Amerika, waar eene massa dieren, welke tot hiertoe geen bijzonder nut hadden opgeleverd, evenals de ziekelijke of bij toeval onbruikbaar geworden dieren benuttigd worden. Bij middel van het koken in water onder eene sterke drukking worden deze dieren om zoo te zeggen ontleed: vleesch, vet en beenderen kunnen alsdan zonder moeite van elkander worden gescheiden, en deze deelen verkrijgen vervolgens de toepassingen, waarvan wij hierboven hebben gesproken.
De visch, die niet als eetwaar kan worden verbruikt, maakt de grondstof van eene nieuwe soort van guano uit, die in Amerika visch-guano wordt genoemd. De lever van den kabeljauw vroeger als onnuttig beschouwd en verworpen, wordt tegenwoordig bewaard, om er eene zeer goede olie uit te trekken. Deze ontdekking werd gedaan door eenen Engelschen scheikundige, M. Fox, die later ook de hoofden der kabeljauwen ten nutte maakte, om er vischlijm uit af te zonderen, terwijl na deze bewerking de beenderen dezer hoofden andermaal gebruikt worden, om er eene andere lijmsoort mede te vervaardigen. Een honderdtal jaren waren voldoende, om aan een tot dan nutteloos afval eene hooge waarde te schenken.

{==334==} {>>pagina-aanduiding<<}

Sedert de kabeljauwsolie, die in den handel den naam van levertraan draagt, werd ontdekt, heeft men nog de lever van andere visschen onderzocht en met dezen uitslag dat de volgende traansoorten in den handel werden gebracht: roggetraan, haaitraan, meerzwijntraan, haringtraan, zeekalftraan, walvischtraan, enz.
Onlangs heeft men ook in de papierbereiding het vischafval weten te benuttigen: men vond, dat visch met de papiermassa gekookt een deeg geeft, hetwelk het papier half doorschijnend maakt en er alzoo een perkamentachtige aanschijn aan verschaft.
Van het afval van kreeften, krabben, oesters, mosselen en dergelijke visschen zullen wij niet breedvoerig spreken, en ons bepalen bij deze dieren op te sommen, en mede te deelen, dat hun afval ook op sommige plaatsen de bron van eenen winstgevenden handel is geworden.
De uitwerpselen van zoogdieren, vogels, enz., zijn reeds sedert langen tijd als landmest ten nutte gemaakt. De kemelpis dient in Egypte tot het bereiden van den ammoniak en de zouten, die dit product kan vormen.
Zekere vischschelpen en koralen vormen sinds eeuwen de grondstof tot het bereiden van kunstparels en menigvuldige paarlemoeren prachtvoorwerpen.
Over de sponsen zullen wij niet verder handelen.
De zeezijde, eene dierlijke vezel voortkomend van een weekdier met name pinnas, dient tot het vervaardigen van fantaisie-stoffen, als sjaals, kousen, mutsen, hoeden, handschoenen, enz. Het weefsel, dat men er mede vervaardigt, is van een prachtig bruin geel, evenals gebruind goud. Deze nijverheid vindt men te Palermo.
Het dierenrijk geeft ons eindelijk eene menigte grondstoffen, vooral de insecten, die tot het maken van versiersels dienen. Bij dit min nuttig gedeelte van ons on-
{==335==} {>>pagina-aanduiding<<}
derwerp zullen wij niet lang stilstaan, en wij zouden ons overzicht der producten, die het dierenrijk ons levert, hier staken, indien wij het uiterst belangrijk insect, de schildluis of cochenille, zonder melding mochten laten, dat om reden van het karmijnzuur, dat het bevat, tot bereiding dient der prachtige roode kleurstoffen, het karmijn, het karmijnlak, het lakedye en het lack-lake.
De planten, die de natuur ons aanbiedt, vormen eene tweede reeks van voorname grondstoffen. Zij geven ons bladen, zaden, schorsen, wortels, enz., die vroeger zonder nut verloren gingen. Wij zullen hier de voornaamste toepassingen van deze vroeger ongebruikte stoffen mededeelen, en zien, dat er bijna niets in het plantenrijk kan worden gevonden, dat geen nut bijbrengt.
De wol, die de zaden van vele planten omringt, wordt thans gebruikt tot het opvullen van matrassen, hoofdpeluwen, bedkleeden, rokken, enz., en een groot getal dezer plantaardige wollen worden heden boven de pluimen verkozen. Vele dezer plantaardige wollen worden ook nog op andere wijzen benuttigd: gesponnen en geweven, hetzij in zuiveren toestand, hetzij met andere vezelen vermengd, bij voorbeeld katoen, worden zij gebezigd om min of meer schoone weefsels te vormen.
De meeste plantaardige wolsoorten zijn onder den naam van spinvezelen bekend. Het getal der reeds spinbare vezelen stijgt boven de 550, alhoewel slechts eenige onder haar in de nijverheid worden gebruikt. De weinige toepassingen, welke die vezelen tot hiertoe hebben verkregen, is toe te schrijven aan de onwetendheid en de weinige bekendheid, welke zij bij de schrijvers hebben verkregen. Om die reden werkte Bernardin gedurende jaren om de spinvezelen te rangschikken en ze door zijn werk bekend te maken.

{==336==} {>>pagina-aanduiding<<}

Wilde noten, zaden en andere soortgelijke plantendeelen vinden dagelijks meer en meer toepassingen. Zoo worden, bij voorbeeld, in Egypte de dadelsteenen door het koken murw gemaakt, om er dieren mede te voeden. Verder bevatten de vruchten eene olie, die voordeelig kan gebruikt worden, om wat er alsdan overblijft - de koek - als veevoedsel of als landmest te laten dienen. Vele dezer vruchten zijn hare voedende eigenschappen verschuldigd aan het zetmeel en de kleefstof, die zij bevatten, en wanneer deze laatste zelfstandigheid er bijna niet of weinig in aanwezig is, worden de vruchten zeer dikwijls gebruikt tot afzondering van haar zetmeel, dat alsdan altijd een min of meer uitgebreid handelsartikel uitmaakt. Zoo bood omlangs Prof. Paolo Mantegazza aan het Instituut van Milanen een brood aan, dat van eikels was vervaardigd, en als voedsel in sommige streken wordt gebruikt. De kelken van zekere eikelsoorten vormen een zeer belangrijk product, sinds men er toe gekomen is te weten, dat zij eene groote hoeveelheid looizuur bevatten, en derhalve als looistof kunnen benuttigd worden; men noemt ze in den handel Valonées en Orientalische knoppern. - Gebrande eikels vormen een surrogaat van suikerij en koffie, terwijl het zetmeel, dat men in groote hoeveelheid in ongebrande eikels aantreft, soms verkocht wordt onder den naam van arrow-root. Het looizuur, dat dit zetmeel gewoonlijk vergezelt, wordt er van afgescheiden, en afzonderlijk, vooral tot het maken van inkt, gebruikt. Het zetmeel der eikels kan, evenals alle ander zetmeel, in gom, dextrine en suiker worden overgebracht.
Indien men vroeger slechts twee of drie oliën tot de zeepbereiding gebruikte, is dit getal nu tot boven de 125 gestegen. De olijfolie, vroeger de eenige tafelolie, kan nu

{==337==} {>>pagina-aanduiding<<}
geheel door andere oliesoorten worden vervangen, en menige olijfolie van den handel bevat niet het minste spoor van dit product. De oliën, als haarmiddel gebruikt, evenals die, welke men smeeroliën noemt, zijn heden van zeer verschillenden aard.
De glycerine, het vloeibaar bijproduct bij de zeepbereiding, hetzij met oliën, hetzij met dierlijke vetten, liet men vóór eenige jaren in de rivieren wegvloeien. Nu is het een kostbaar handelsproduct geworden ten dienste zoowel der armen als der rijken. Het wordt gebruikt tot bereiding van de nitroglycerine, het dynamiet, den lithofractor: de geneeskundige bezigt het dagelijks; geen parfumeur of confiseur, die het niet tot grondstof van vele artikelen doet dienen, en, omdat het slechts bij eenen zeer lagen warmtegraad vast wordt, vervangt het heden op eene groote schaal het water van onze gasmeters. Het dient ook ter bereiding van eene zeep, dewijl het de huid zacht maakt, en heeft ook voor eigenschap het vormen der ketelsteenen tegen te gaan.
De hedendaags zooveel verspreide ivoren versiersels, zijn niet altijd uit dierlijk ivoor vervaardigd. Er zijn thans zaden in den handel, onder anderen een dat den naam van plantaardig ivoor draagt, welke gebruikt worden om de verschillendste kunstvoorwerpen te vervaardigen.
Het afval der druiven bij de wijnbereiding vindt ook zijne toepassing. De zaden geven bij eene eenvoudige bewerking eene gele olie af, die voor geene olijfolie onder moet doen, terwijl hetgeen van de olieafscheiding terugblijft door distillatie eenen bitteren spiritus kan opleveren. De vliezen en de takken, met suiker vermengd, kunnen op hunne beurt eenen nieuwen en goeden wijn opleveren; indien zij tot dit doel niet bestemd zijn, kunnen zij tot de azijnbereiding worden benuttigd, en het overschot, wan-
{==338==} {>>pagina-aanduiding<<}
neer men het in de lucht brandt, geeft eene asch, die eene groote hoeveelheid potasch bevat; bij afwezigheid der lucht gebrand geeft het het Frankforter-zwart.
Brouwers- en stokersafval dient, hetzij in vloeibaren of in vasten toestand, als veevoedsel. Houtzaagsel en afval van verfhout en looistoffen worden sinds langen tijd als opvulsel en strooisel gebezigd; in Frankrijk dient het om er het bois durci mede te vervaardigen, dat zooals zijn naam het aanduidt, hard is, eenen schoonen glans kan verkrijgen en zelfs gebezigd wordt om er ornamenten van te maken. Sandholt gebruikt hetzelfde afval om het te ontleden in spiritus, olie, houtazijn, zeep, houtskolen, potasch, enz. In Canada wordt het sedert 1872 gebruikt om er vloersteenen mede te maken. Sedert jaren dient het ook tot het vervaardigen van papier, om het vormen der ketelsteenen te beletten, en het afval der looierijen als landmest. Door het koken met een zuur water gaat de celstof, die de grondstof van het hout vormt, in suiker over, en deze wordt vervolgens benuttigd om in spiritus overgebracht te worden; voor eenige maanden deelde een Hoogduitsch scheikundig tijdschrift, het Chemisches Central-blatt, 1873, ons mede, hoe men te werk moest gaan om houtzaagsel of houtafval in zuringzuur over te brengen.
Het korkafval wordt meestal te pas gebracht bij het vervaardigen van vloertapijten, in den handel onder den naam kamptulicon gekend.
Vroeger bereidde men het tarwezetmeel of ameldonk ‘dusdanig dat het stikstofhoudend gedeelte van het meel, dat is het meest voedend gedeelte, kleefstof genoemd, verloren ging. Deze bereidingswijze heeft nu zulk eene verandering ondergaan, dat de kleefstof afgezonderd en benuttigd wordt. In het begin diende zij alleen voor de bereiding van macaroni, vermicelli en dergelijke meel-
{==339==} {>>pagina-aanduiding<<}
spijzen: zij werd daartoe met gewoon meel gemengd; later is zij in de stoffendrukkerij en als plantaardige lijm verbruikt geworden.
Het water of de vloeistof bij de bereiding van het aardappelzetmeel verkregen, heeft ook toepassingen gevonden, als bij voorbeeld, bij het grijsverven van katoen en linnen, het bereiden met het koper van het vert de gris (azijnzuurkoper).
De bladen der planten bieden van dag tot dag meer belang aan: eerst enkel als landmest gebruikt, werden hunne eigenschappen trapsgewijze beter bekend. Zoo dienen de eene tot bereiding van drank, van vlechtwerk als matten, hoeden, de andere tot afzondering van oliën, bitterstoffen, kleurstof, looistof, of ook tot bereiding van papier, of met leem vermengd tot het vervaardigen van daken of koudeschermen voor planten. In de laatste jaren werden zekere bladen van pijnboomen gebruikt tot afzondering van vezels, bekend als pijnboomwol, waarvan men heden kleedingstoffen maakt.
Van de vroegste tijden werden vele boschplanten verbrand, en de asch, die daarvan voortkwam, kreeg den naam van potasch. Deze planten werden voornamelijk in Toscanen, in Rusland en Amerika verbrand, en hare asch bevat ongeveer 20-60 percent zuivere potasch (koolzuurpotassium). De potasch verkreeg nieuwe toepassingen: men bezigde ze tot de bereiding van aluin, zeep, glas, bloedloogzout, enz., tot het bleeken, tot het versterken van den alcohol. De boschplanten zijn dienvolgens verminderd, en werden nog daarenboven tot andere doeleinden ten nutte gemaakt. Het te kort werd spoedig en rijkelijk aangevuld door het verbruiken van 't afval bij de bereiding der beetwortelsuiker, afval dat zeer veel potasch bevat. - Vóór eenige jaren vond men, dat

{==340==} {>>pagina-aanduiding<<}
het wolvet eene verbinding van vetzuur met potasch is, en beide producten werden gescheiden, om in de nijverheid afzonderlijk te worden gebruikt.
Iedereen kent tegenwoordig het caoutchouc en de gutta-percha en de menigvuldige voorwerpen, die er uit gemaakt worden. Hunne steeds aangroeiende toepassingen en het stijgen hunner prijswaarde hebben de scheikundigen middelen doen opzoeken, om het oude en voornamelijk het gesulferde of gevulcaniseerde caoutchouc en de gutta-percha andermaal bruikbaar te maken. Zulk eene nieuwe nijverheid bestaat reeds in Amerika.
Het papier, waarvan wij alreeds eenige grondstoffen hebben opgesomd, wordt niet meer vervaardigd, zooals vroeger, uit eenige beperkte stoffen. Deze grondstoffen worden dagelijks talrijker: men vindt ze namelijk in het afval van alle plantaardige weefsels, van strooi, haver, hout, oud papier, enz. De nieuwste toepassingen van het papier zijn het vervaardigen van knoppen, prachtvoorwerpen, en vooral het nabootsen van linnen weefsels en zelfs van kanten.
De zeeplanten worden op hare beurt verwerkt: de eene bevatten zetmeel en worden voor dit bestanddeel benuttigd; de andere zijn rijk aan soda, broom of iodium, en deze producten vinden sinds eenigen tijd menigvuldige toepassingen, de twee laatste vooral in de geneeskunst en de photographie.
Het delfstoffenrijk geeft ons als voornaamste grondstof de kolen, waarvan iedereen de toepassingen kent voor de verwarming en de verlichting bij middel van het lichtgas. De geschiedenis der lichtgasbereiding is zeker een der belangrijkste, die de scheikunde opflevert, en tevens een sprekend voorbeeld van hetgeen door onophoudende studie de wetenschap vermag. Wie zal er

{==341==} {>>pagina-aanduiding<<}
zich niet herinneren, hoe vóór eenige jaren het koolteer en de gaswaters, bij de lichtgasbereiding verkregen, nuttelooze producten waren, waarvoor men geld moest uitgeven, om er zich van te ontmaken. Nu hebben zij eenen geheel nieuwen nijverheidstak doen ontstaan.
De gaswaters, die hunnen slechten reuk aan den ammoniak verschuldigd zijn, worden met kalk behandeld, en de vrij wordende ammoniak wordt met zuren verbonden tot de vorming van verschillige zouten, die in de nijverheid, de scheikunde en den landbouw menigvuldige toepassingen hebben gevonden.
Het teer op zijne beurt wordt gezuiverd en geeft het reeds overal verspreide benzol, dat is het naphtawater. Dit benzol is de grondstof voor de bereiding van het nitrobenzol of de kunstmatige bittere-amandelolie, die de natuurlijke olie grootendeels in de zeepbereidiug en de parfumerie heeft vervangen. Het nitrobenzol vormt de grondstof tot bereiding van het aniline en de prachtige kleuren, die, heden met dit aniline vervaardigd, als anilinekleuren bekend zijn, en binnen weinige jaren de plantaardige en dierlijke verfwaren zullen vervangen.
Uit het teer verkrijgt men ook het phenyl- of carbolzuur (creosoot), dat heden op breeden voet als ontsmettend middel wordt benuttigd. Het heeft ook de eigenschap dierlijke stoffen tegen de ontbinding te vrijwaren. Met salpeterzuur gaat het carbolzuur tot picrinezuur, eene prachtige gele kleurstof, over. Andere kleurstoffen worden er ook nog mede vervaardigd.
Het teer bevat ook paraffine, eene kristalvormige witte zelfstandigheid, die men ook nog in andere delfstoffen ontmoet en tevens in de petrool. De grootste hoeveelheid paraffine komt nochtans van het koolteer.
Vóór vier jaar was het anthraceen nog een der pro-
{==342==} {>>pagina-aanduiding<<}
ducten uit het koolteer, slechts bij de scheikundigen bekend. Nu is het een merkwaardig handelsartikel geworden, daar het dient tot bereiding van de kunstmatige alizarine, die de natuurlijke alizarine, uit de meekrap verkregen, heeft verdrongen. Proefnemingen hebben bewezen, dat dit kunstmatig product zelfs boven de natuurlijke alizarine moet worden verkozen.
Het zwarte pek of kunstmatig asphalt wordt in groote hoeveelheid gebezigd bij het maken van vernissen en lakken; daarenboven dient het ter vervaardiging van het asphaltplaveisel en zwartsel. Sedert eenigen tijd wordt daaruit het hierboven genoemde anthraceen afgescheiden.
De coaks, het eenige vaste bijproduct, dat bij de distillatie der kolen wordt verkregen, gaan niet verloren. Zij dienen als brandstof bij de gasbereiding, in het huishouden en in menige nijverheid.
Bij de gewone verbranding der steenkolen vormen er zich twee soorten van afval: het eene, de asch, wordt gebruikt als landvet, evenals het andere, het schouwzwart.
De paraffine, waarvan wij hierboven spraken, werd door Von Reichenbach in 1830 in de distillatieproducten van het hout ontdekt; sedert vond men ze ook in de distillatieproducten van vele organische stoffen, als harsen, bruinkolen, vet, was, petrool, bitumen, ozokeriet en de verschillende steenkolen. In 1855 werden de eerste kaarsen uit paraffine vervaardigd, en slechts in 1867 verkregen deze kaarsen een algemeen gebruik. Haar nut bij de verlichting werd daarna erkend: zij gaven een beter licht dan de stearine- en de waskaarsen, en weldra werden zij in den handel onder den valschen naam van spermacetikaarsen verkocht. Behalve deze toepassing voor de verlichting gebruikt men nog de paraffine als smeer-
{==343==} {>>pagina-aanduiding<<}
middel, ter bewaring van het hout, het vleesch, het leder; tot het waterdicht maken van weefsels, ter vervanging van was, enz.
Het keukenzout, dat voor het bereiden van het zoutzuur gebruikt wordt, geeft als bijproduct solferzuursodium, dat in de geneeskunst en de nijverheid wordt gebezigd. Doch dit bijproduct vormt eene nieuwe grondstof tot bereiding van het soda (sel de soude) en bij deze laatste bereiding, waartoe krijtwit wordt vereischt, verkrijgt men een nieuw bijproduct, een mengsel van kalt en solfercalcium: dit mengsel gaat insgelijks niet verloren en men maakt daarmede solferwaters, of men gebruikt het in de scheikunde om metalen af te scheiden, en ook, bij middel van het solfer dat het bevat, om wijn te solferen. Andere nijverheidstakken benuttigen het om vloersteenen te maken, of als bouwmaterialen, of eindelijk om solferigzure zouten te bereiden, die dagelijks in de photographie en de bleekerij worden gebruikt. De landbouwkunst trekt ook groot nut uit dit bijproduct.
Bovengemelde voorbeelden zouden, wat het delfstoffenrijk betreft, zeer vermenigvuldigd kunnen worden; wij moeten ons hier bij enkele voorbeelden bepalen, daar slechts de opsommng der bijproducten en de wijze waarop zij kunnen benuttigd worden, op zich zelven een groot boekdeel zouden uitmaken. Zoo vinden de gangsteenen in het algemeen, d.z. de bijproducten verkregen bij het afzonderen der talrijke metalen, die heden gebruikt worden, ook hunne toepassingen: de gangsteenen, bij voorbeeld, bij de ijzerbereiding, laat men in vloeibaren toestand in putten van twee-drie meters diepte vloeien, en, vast geworden zijnde, worden zij verdeeld om wegen te kasseiden. Te Metz, te Parijs, ontmoet men reeds zulke kasseidenwegen.

{==344==} {>>pagina-aanduiding<<}

Wij eindigen hier ons kort overzicht van eenige producten, waaruit de wetenschap, en vooral de scheikunde, heeft weten nut te trekken. Wij achten, dat de weinige voorbeelden, die wij hebben aangehaald, voldoende zullen zijn, om den lezer de overtuiging te geven, dat in de natuur, om zoo te zeggen, niets voor niets bestaat; dat alles, hoe menigvuldig men het ook ontmoete, zelfs de verschillende afvallen, moet en kan benuttigd worden. De moderne wetenschap brengt er ons elken dag het bewijs van. Nemen wij een der belangrijkste voorbeelden: de uitwerpsels van mensch en dier bevatten de voedende bestanddeelen voor de plant; met de medewerking van lucht en warmte wordt de plant gevormd, en deze dient nu als voedsel voor de dieren. De dieren, die zich uitsluitend met plantendeelen voeden, worden graseters genoemd, terwijl deze dieren op hunne beurt de grondstof worden tot het aankweeken der andere dieren, die om deze reden den naam vleescheters hebben verkregen. De dieren, gras- of vleescheters, gaan bij het verlaten der levenskracht in ontbinding over, terwijl de ontbindingsproducten benuttigd worden, om nieuwe plantenlevens te verwekken. Planten en dieren zijn dus hun bestaan aan de stofwisseling verschuldigd; de vernietiging van de eene dient tot opbouw van de andere, en, evenals de eeuwigheid der stof, waaruit planten en dieren bestaan, bewezen is geworden, is het nog min moeilijk de onsterfelijkheid der stof, die het anorganische of onbewerktuigde rijk vormt, door proeven aan te toonen.

Dr Jul. Morel.






{==345==} {>>pagina-aanduiding<<}

Meester Huyghe.

I.

Meester Huyghe was een oude man, groot en mager. Vóór een tiental jaren woonde hij hier nog met zijne vrouw op het dorp, in een laag, vriendelijk huisje, een weinig van de andere verwijderd, met witgekalkten muur en grooten wijngaard op het dak. Men noemde hem nog altijd Meester, omdat hij vroeger school gehouden had. Nu zijn beiden heen, hij en zijne oude vrouw: andere menschen wonen in zijn huisje, en kleine kinderen spelen er voor de deur in het zand.
De Burgemeester vertelde nog dikwijls aan zijne kinderen, dat hij daar school had gegaan, als hij een knaap was, en wat vreugde de scholieren op Onnoozele-kinderendag en Sint-Gregorius hadden. Hij zelf had eens den eersten prijs behaald om eenen brief op rijm te schrijven; hij kende hem nog van buiten:

Meester Huyghe, met al uw bedrijf, 
Als gij slaat, gij slaat wat stijf; 
Maar 'k moet het zeggen ter uwer eeren, 
Gij doet uw best om ons te leeren. 


Meester Huyghe sloeg de kinderen niet; maar hij had dat voor het rijm gezet, zeide hij. De andere knapen waren er jaloersch over, en zeiden, dat zijn vader hem geholpen had.

{==346==} {>>pagina-aanduiding<<}

Meester Huyghe had allengskens zijne scholieren verloren: de eene na den andere was naar de gemeenteschool gegaan, en alzoo kwam het eindelijk van zelfs, dat hij geene school meer hield. Beatrice, zijne vrouw, was er niet kwaad om: Meester Huyghe werd zoo oud, en het was zoo lastig, zegde zij. Ook maakten de kinderen den vloer zoo vuil, en zij zouden zónder dat wel leven kunnen.

II

Meester Huyghe had een stukje land achter zijn huis: daarop groeiden zijne aardappelen; hij plakte ook doozen van bordpapier voor de menschen, en vermaakte hunne regenschermen; Beatrice hielp hem daarin. Hij zou ook wel eene ruit in een venster gestoken hebben, als het zoo kwam, of een uurwerk nagezien hebben, waar iets aan scheelde. Daarmede leefden zij nu stillekens voort.
Beatrice was verheugd over de stilte in haar huisje sinds al die kinderen er dooreen hunne les niet meer luidop leerden; het scheen haar groot, nu dat al de houten banken er uit genomen wáren. Zij zat op haar laag stoeltje aan het venster te naaien, terwijl Meester Huyghe met de spa naar het land was, en sloeg van tijd tot tijd de oogen eens op door hare groote ronde brilglazen. Haar kasken en hare tafel waren wit geschuurd, en de glazen van de prenten, die aan den muur hingen, blonken in het zonnelicht. Daar hechtte Meester Huyghe grooten prijs aan; hij had ze gekocht, toen hij getrouwd was: het waren de veldslagen van Napoleon. Op het kasken stond ook een klein gebronzeerd standbeeld van den grooten veldheer, met gekruiste armen en hooge laarzen.
Meester Huyghe had Napoleon gediend, zooals men

{==347==} {>>pagina-aanduiding<<}
zegt; hij was er fier op, vooral wanneer hij des zondags uitging en zijn bronzen medáilleken van St. Helena op zijnen bruinen frak hechtte: dat was zijn eerteeken.
In het dorp waren er nog een tiental andere Napoleonisten; zij hadden zelfs eene maatschappij gesticht en hadden hun vaandel en hunne bijeenkomsten in eene herberg.
Meester Huyghe wist zooveel te vertellen; want hij had, zooals men zegt, de wereld rond gereisd: nu zat hij hier uit te rusten. Des avonds in de heete zomerdagen, kwamen de jonge mannen uit het dorp, van welke er vele nog bij hem ter school hadden gegaan, gewoonlijk aan zijne deur zitten; - dat waren als zijne kinderen - de eenen op eenen stoel, de anderen op den drempel, er waren er, die op het plankier lagen. Toen vertelde Meester Huyghe aan al die jonge lieden, die daar niet van wisten te spreken, van uit zijne jeugd, en wat het dan heette soldaat te worden. Als hij in het lot gevallen was en vertrekken moest, was hij blij, dat zijne moeder niet meer leefde, zegde hij: ‘het was naar de slachtbank gaan.’
Hij had den veldheer nooit gezien, maar had in het leger die bewondering voor hem gekregen, die aanstekend was, en vertelde nu zoo gaarne van al de gevechten, die hij had bijgewoond, en hoe zijne kameraden in den sneeuw versteven waren, en hoe zij al slapend voortgingen, terwijl zij beurtelings elkaar ondersteunden. Hij vertelde van den veldslag, dien zij verloren hadden, ofschoon zij zich zoo dapper hadden verweerd; zij hadden, zegde hij, tot in de straat gevochten, en man voor man.
De jongelieden hoorden dat gaarne, omdat Meester Huyghe het altijd gelijk vertelde, en er niets bij voegde. Het gebeurde soms, dat er ook een paar andere Napoleonisten bij zaten, die ook aan het vertellen gingen;

{==348==} {>>pagina-aanduiding<<}
maar deze spraken van zulke wonderbare zaken, dat Meester Huyghe zich niet houden kon van glimlachen, als de jonge menschen hem vroegen, of dat alles waar was.
In Breslau was Meester Huyghe lang krijgsgevangen geweest, en hij had bij eenen ouden kleermaker gewoond. Hij zou de goede vrouw, die hem als eenen zoon behandeld had, nog eens willen zien, zegde hij soms, zonder er eens aan te denken, dat deze reeds sinds vele jaren dood moest zijn. Het was alsof hij herleefde telkenmale hij van dien tijd sprak.
Beatrice kon toch zijne bewondering voor den grooten veldheer niet deelen: zoovele menschen gestorven voor éénen mensch! zegde zij, en zij huiverde, als zij er aan dacht, wat rekening die in den dag des oordeels daarvoor zou moeten geven!


III.

Meester Huyghe had Beatrice gekend, vóór hij naar den oorlog trok, en had haar gevraagd om te wachten, tot hij terug zou keeren. Zij had gewacht. Het scheen haar niet mogelijk, dat hij er blijven zou, en nochtans zij bleven er meest allen; maar het is somtijds, alsof het ongeluk daar niet ging, waar het niet verwacht wordt: Beatrice had het niet verwacht, en het was niet gekomen. Zij had er vast op gerekend, dat hij wederkeeren zou, en hij ook. Zij kende hem bijna niet meer, toen hij terug kwam. Het heeft iets bijzonder zoets iemand, aan wien men veel gedacht heeft, na jaren weer te zien: een ander mensch en toch dezelfde; men heeft er vermaak in gade te slaan, hoe wel zij nog aan zich zei ven gelijken.

{==349==} {>>pagina-aanduiding<<}

Meester Huyghe was korporaal geweest in het leger; hij was wel geleerd en dat was een geluk, alzoo kon hij zijne school oprechten. In dien tijd was het bijna de moeite niet waard aan een kind een ambacht te leeren, zeiden de ouders; zij waren toch allen voor het kanon, en ook al hadden zij er nog een gekend vóór hun vertrek, zij zouden daar bij hunne tehuiskomst niet meer handig in gaeweest zijn. Daarbij komt het misschien, dat de weinig overgebleven soldaten van het keizerrijk bijna allen in armoede gevallen zijn.
Meester Huyghe werd ook niet rijker: wie gewoonlijk zoovele stielen uitoefent, heeft er geenen enkelen goede; ook was het meest uit medelijden, dat de menschen bij hem kwamen. Indien ik in uwe plaats ware, had de Burgemeester eens gezegd, ik zou in het armhuis gaan; gij zijt beiden oud, en voor uw schoon huisraad zoudt gij geene moeite hebben om aanvaard te worden: gij zoudt daar onbezorgd uw leven kunnen eindigen.
Dat had Meester Huyghe uitermate bedroefd, en als hij het aan Beatrice vertelde, weende zij, en zegde: ‘wat scheelt het hem, of wij armoede hebben of niet; hebben wjj hem niet altijd betaald?’ want zij woonden in zijn huisje.
Ja, er weet ons niemand iets te vragen, - sprak Meester Huyghe fier, - en God zal er in voorzien. Beatrice, zoolang ik leef zult gij in het armhuis niet gaan.
‘Och, neen, zoo ver zijn wij toch nog niet gebracht,’ zei Beatrice.
Een armhuis is eene schoone instelling, en in meest alle worden de oude arme lieden goed behandeld en verzorgd, maar voor iemand, die zooals Meester Huyghe aan eenen eigen haard en aan betere dagen gewoon is, boezemt die gedachte toch afschrik in.

{==350==} {>>pagina-aanduiding<<}

Meester Huyghe zat gewoonlijk des zondags aan zijn laag tafelken met eenen hoornen in ktpot en eene ganzepen uittreksels uit een boek te schrijven. Dat waren allen werken over Napoleon, die de veldwachter hem bezorgde, en daaruit schreef hij wat hij onthouden wilde. Als de avond viel, en hij reeds zijn tafelken dichter bij het venster geschoven had, herlas hij nog eens, wat hij geschreven had, en vergat nooit onderaan het blad het datum en zijn handteeken te zetten. Hij schreef dat sierlijk, en met groote letteren. ‘Huyghens Johan-Antoon.’ en maakte er dan allerlei krullen rond. Toen legde hij het blad bij de menigvuldige andere in de schuiflade van zijn kasken, en ging nog eens uit, of schaarde zich met geheel zijne jonge bende aan zijne deur, waar hij dan ook altijd weder aan 't vertellen ging. Beatrice zat daar ook aandachtig naar te luisteren, ofschoon zij alles reeds zoo dikwijls gehoord had.
Het gebeurde ook - maar dat was zeer zelden, en daarvoor moest hij in bijzonder goede luim zijn - dat hij zijne oude viool uit de kamer haalde, en daarop begon te spelen: hij wist bijna zelf niet waar hij dat geleerd had. Dat klonk zoet en een weinig weemoedig in de avondstilte.
Zij bleven er somtijds zitten tot het geheel laat was en koel werd, en de trage slagen van de dorpsklop hun oor troffen, terwijl nu en dan eene vledermuis voorbij fladderde, en de steenzwaluwen zich schaterend rondom de schaliën van den kerktoren verzamelden.



{==351==} {>>pagina-aanduiding<<}

IV.

Zij hadden ook eenen zoon gehad, maar zelden spraken Meester Huyghe of Beatrice van hem. De menschen zegden er niet veel goed van in het dorp: het was een bedorven kind geweest, eene windbui, een echte heer, die op het kantoor van den notaris schreef, als hij nog te huis was; de andere jongelieden hadden nooit veel van hem gehouden. Bij zijne ouders kon hij niet misdoen; Meester Huyghe had er iets groots mede in den zin gehad, en de menschen, die hem gekend hadden, vertelden nog, hoe soms Beatrice hem met hare oogen kon navolgen, over hare halve deur, als hij des zondags uitging, zoolang zij hem maar zien kon.
Het was ook een visscher en een wildstrooper geweest. Hij had de laatste jaren dat hij in het dorp was, een jachtproces gehad, dat Meester Huyghe veel geld gekost had, het was sedert, dat hij zoo verarmd was; want Beatrice had geld gehad, als zij getrouwd was.
Nu was de zoon sinds lang heen naar Amerika of naar Australië, men wist het niet goed: hij was zoo op eens verdwenen. Sommigen zegden, dat hij onwetend een ongeluk gedaan had, en lieten verstaan, dat hij 's nachts in den donkere eenen bedelaar doodgeschoten had, en gevlucht was; maar dat was niet waarschijnlijk: men had nooit zulk eenen bedelaar gevonden. Anderen beweerden, dat hij zich bij zijnen patroon aan schriftvervalsching had plichtig gemaakt, en dat deze, uit achting voor den vader, hem had laten ontsnappen; wat den notaris betreft, die gaf daar geene uitlegging over: men wist niet wat daaronder schuilde.

{==352==} {>>pagina-aanduiding<<}

De menschen spraken er onder elkaar nog somtijds van; maar er was niemand, die het zou gewaagd hebben aan Meester Huyghe te vragen, wat er van Evarist geworden was.
De oude man wist het zelf niet: hij had nooit meer van hem gehoord. De laatste brief, dien hij van hem gekregen had, was geschreven een paar uren, vóór hij ingescheept was.
Er kon niet de minste twijfel bestaan: Evarist was sinds vele jaren dood; maar Beatrice zeide aan Meester Huyghe, dat men daar toch geene zekerheid van had, en dat hij nog weder komen kon.


V.

Aldus leefden de beide oudelieden voort, met hunne hoop en hunne vrees; want zonder hoop leeft men niet. Zij hoopten nog altijd, dat Evarist eens wederkeeren zou. Zoolang men het zich ontkennen kan, dat men iemand verloren heeft, doet men het: niettegenstaande iedereen den zoon van Meester Huyghe voor dood hield, was hij van vader en moeder niet vergeten, en werd hij nog te huis verwacht.
Hunne vrees was het armhuis; des te grooter was zij, omdat ze die niet bekennen mochten. Het gebeurt zoo dikwijks, dat iemand u op eene reddingsplank wijst, en dat gij juist dat voo? de klip aanziet, die u geheel verbrijzelen moet.
De veldwachter ook, die wel wist, dat Meester Huyghe en zijne vrouw begonnen armoede te hebben, sprak hun eens van in het armhuis te gaan: hij zeide hun, dat allen er zoo goed verzorgd en zoo tevreden waren: de Burgemeester had hem dat alzoo opgegeven.

{==353==} {>>pagina-aanduiding<<}

Het is zonderling, er zijn menschen, welke u gaarne eenen dienst doen, die u bedroeft, en alzoo was de Burgemeester. Hij hield dan ook niet op aan Meester Huyghe eene plaats in het armhuis aan te bieden: de oude man moest hem daarvoor dankbaar zijn; want eenieder geraakte daar niet in; maar hij werd toch treurig telken male men hem daarover sprak. Hij gevoelde, dat hij met dat ongeluk bedreigd was, en wilde het toch zoolang hij kon verdagen.
Het is dan eerst wanneer men eenen struik poogt uit te rukken, dat men gewaar wordt, hoe vast de wortel staat, en nu ook dat hij het verliezen ging, zag Meester Huyghe, hoe hij aan zijn huisje gehecht was.
Jammer dat Beatrice zoo zwak werd: zij was nog eenige jaren ouder dan hij, en in den winter altijd ziekelijk. Zij moest voedsel hebben, zegde de dokter, en daarom was het misschien ook, dat de Burgemeester er zoo op aandrong om hen in het armhuis te nemen. Hij wist, dat Meester Huyghe bijna niets meer won en de oude vrouw gebrek leed. Die menschen willen niet geholpen worden, zeide hij aan zijne kinderen; en nochtans was hij het niet, die hun het laatste, dat zij bezaten ontnemen wilde: hun eigen haard, hun stukje land, en hunne vertrouwelijkheid?
Een arme man mag niet bekennen, dat hij eenen afschrik van het armhuis of van het hospitaal heeft: dat bekende Meester Huyghe ook niet; hij dankte den Burgemeester voor zijn aanbod; maar stelde het nog altijd uit; hij was vast besloten, dat Beatrice er niet ingaan zou; want zij was ziek, en hij wist het, zij zou er van sterven.
‘Ik heb mijn kasken niet noodig,’ zegde hij aan den veldwachter, die ging trouwen: ‘ik zou het willen verkoopen, er is een ingemaakt kasken in mijn huis. De veld-
{==354==} {>>pagina-aanduiding<<}
wachter was goed, hij begreep hem, en gaf er hem meer voor, dan het waard was. Hij kwam het 's avonds halen, opdat het niemand zíen zou: het was als eene doodkist, die uit het huisje gedragen werd; Beatrice had het medegebracht, als zij getrouwd was.
Meester Huyghe nam zijn pak volgeschreven bladen en legde die in eene doos op het schouwbord. Beatrice sliep: zij was zeer ziek; zij wist het niet, dat haar kasken verkocht was; maar Meester Huyghe moest geld hebben. Aan de deur trok hij den veldwachter bij zijnen frak en zegde hem stil: ‘maar in dien nu eens, wat misschien zou kunnen gebeuren, mijn zoon wederkwam, en wat geld had: gij zoudt mij toch het kasken weder verkoopen, niet waar?’
‘Ja,’ zegde de veldwachter, en duwde in zijne hand.


VI.

Eenige weken daarna stierf Beatrice. Meester Huyghe was tevreden in zijn hart, dat hij haar toch tot het laatste toe gehouden had, en dat zij in het hospitaal niet gestorven was. Het scheen hem, dat het een troost moest geweest zijn voor haar, op haar sterfbed al de voorwerpen, waaraan zij gewoon was, rondom zich te zien, het uurwerk te hooren, waarvan zij den slag kende, en haar behangsel rondom haar bed te hebben met de druiventrossen en de kinderen, die met den grooten hond speelden, welke er op gedrukt waren. Ik heb ze toch kunnen houden, dacht hij. Het was eene zegepraal, die de oude soldaat behaald had!
De kinderen uit het dorp kwamen naar Beatrice kijken, Meester Huyghe toonde ze hun, en vroeg, of zij haar nog kenden, en of zij des nachts van haar niet bang zouden

{==355==} {>>pagina-aanduiding<<}
zijn. Te huis vroeg hun hunne moeder, of Meester Huyghe niet weende? ‘Neen,’ zegden de kinderen.
Hij stond er bij, als zij in de kist gelegd werd, en gaf haar een kruisken: hij rilde bij die aanraking, het scheen hem dat niets zoo koud was als dat doode voorhoofd!
Meester Huyghe zal haar niet lang overleven, zegde men in het dorp; en nu begon men hem weer van het armhuis te spreken. Hij was daar zoodanig aan gewoon, dat het hem zonderling scheen, als iemand hem aansprak zonder het gesprek daarop te brengen. De notaris is een braaf man, dacht hij: hij heeft mij nog nooit van het armhuis gesproken.
Nu was hij gansch alleen.
De Burgemeester bleef aan zijne deur staan eens dat hij hem zag komen, en zegde hem: ‘wel Huyghe, wat schikt ge nu te doen?’
Het is pijnlijk ondervraagd te worden, als men niet weet wat antwoorden, en raad te krijgen, dien men niet gaarne volgen zou.
- Ik weet het niet, - zei Meester Huyghe, - ik zal zien.
‘Gij hebt ongelijk, vriend,’ gaf de Burgemeester tot antwoord; ‘weet ge wat ge doet, laat mij den wagen uit het armhuis zenden, wij zullen er geheel den boel op laden, en gij zult stillekens achteraan komen. Gij weet toch immers ook wel, dat gij hier zoo niet blijven kunt?’
Meester Huyghe stelde het nog uit. De Burgemeester haalde de schouders op en ging heen.
De oude man kwam niet veel meer aan zijne deur, omdat men hem altijd van het armhuis sprak: het was alsof de menschen daarmede zijn vertrek verhaasten wilden. Hadden zij hem daar gerust gelaten in zijne armoede, hij zou hun dankbaar geweest zijn, dat zij hem over zijne bekommernissen niet spraken. Alzoo is het menschelijk

{==356==} {>>pagina-aanduiding<<}
hart: iedereen wist, dat men Meester Huyghe bedroeven zou, hadde men hem van zijnen zoon of van Beatrice gesproken; maar men dacht er niet eens aan, dat men van het overige ook zwijgen moest, en hem niet mocht vragen, wat hij nu ging doen; want hij wist het niet.
Helaas! hij wachtte op zijnen zoon!


VII.

De Meimaand kwam, en Meester Huyghe kon zijne pacht niet betalen: dat kwelde hem. Hij trok recht naar den Burgemeester en zegde hem, dat hij bereid was in het armhuis te gaan. De Burgemeester zou hem nooit naar die pacht gevraagd hebben; maar Meester Huyghe wilde geene aalmoes aannemen; zijn huisraad was veel meer waard dan hij aan den Burgemeester schuldig was; ook zeide hij hem, dat het armbestuur hem ongetwijfeld zou betalen, aangezien men alles, wat hem overbleef, mede nemen zoude. Hij was er fier op geene schuld na te laten, en alles in orde te hebben, vóór hij naar het armhuis ging. En nu dacht hij: ‘wat geeft het mij ook, ik heb er Beatrice toch uit gehouden!’
Wel zeker, - sprak de Burgemeester, - en dwong hem neer te zitten, om wat te praten; - gij zult er zoo wel zijn; gij haddet dit reeds lang moeten doen; ik zal er voor zorgen, dat gij een kamerken alleen hebt, indien het zijn kan, waar gij uwe prenten kunt hangen, - zegde hij met goedheid, - en uwe viool zult gij ook behouden, en er zal u niemand een stroo in uwen weg leggen, of ik zou het weten.
Hij dwong zijnen ouden meester een glas wijn met hem te drinken; maar het wilde Meester Huyghe door de keel niet, en als hij heenging om al zijn klein huisraad gereed

{==357==} {>>pagina-aanduiding<<}
te maken, bleven zijne woorden haperen, en hij had moeite om den Burgemeester voor zijne goedheid te danken; deze drukte hem met genegenheid de hand en zegde: ‘Meester Huyghe, het zal er beter zijn dan ge denkt.
De veldwachter laadde het huisraad op den wagen en liet dien voorop gaan: hij kwam stillekens achteraan met Meester Huyghe; want hij hadde het wreed gevonden dien ouden man geheel alleen te laten gaan.
‘Zie eens Meester Huyghe, die naar het armhuis trekt!’ zegden de lieden, en zij riepen hem toe: ‘goede reis, Meester Huyghe I gij moet ons komen bezoeken,’ zegden zijne geburen; ‘ik hoop, dat gij het er goed stellen zult!’
Meester Huyghe nam den hoed af: de wind speelde om zijn lang, versleten grijs haar, terwijl hij de menschen rechts en links dankte voor hunne vriendelijke woorden. ‘Ik wist niet, dat ze mij zoo gaarne zagen,’ sprak hij tot den veldwachter.
Hij scheen er eene reden in gemaakt te hebben, en koutte zonder eenen zucht, of zonder eenen traan in het oog. Hij sprak ook van Beatrice, en als van iemand, die nog leeft.
‘Het is als naar de gevangenis gaan,’ zei een knaap aan zijne moeder, ‘alzoo met den veldwachter.’
Zij moesten over het kerkhof: dat was de kortste weg, en Meester Huyghe zweeg, en keek naar den grond: het was, alsof hij moeite had om voort te gaan. De veldwachter vertraagde zijnen stap: die oudelieden kunnen zoo haastig niet meer op, dacht hij. Meester Huyghe vreesde misschien, dat de veldwachter zijne gedachten mocht geraden hebben; want hij wees met zijnen stok in het hooge gras, als om zich te verontschuldigen, dat hij daarin keek, en zegde als onverschillig: ‘het is zonderling, dat er op de kerkhoven altijd zooveel maluwbloemen groeien.’
Ja, - zegde de veldwachter, - mijne jongste zuster

{==358==} {>>pagina-aanduiding<<}
moest er ook gaan zoeken voor hare zeere oogen; maar zij had er iets tegen om er op het kerkhof te halen: zij is er op den Molenberg gaan plukken.
Eene gevoelige ziel is als bestolen, wanneer iemand hare gewaarwordingen bespiedt, en wendt alle moeite aan om hare indrukken voor vreemden te verbergen.
‘En nu verhuis ik niet meer,’ sprak Meester Huyghe bijna glimlachend, als zij aan de poort van het armhuis kwamen; ‘ik heb genoeg gereisd, en ga nu hier blijven, tot ik voor goed verhuizen moet; en dat zal ik dan ook nog zoo lang uitstellen, als ik maar kan.’
Het scheen hem toch somber en treurig den eersten avond, dien hij in het armhuis overbracht, nadat de zware poort achter hem toegesloten was.


VIII.

In het armhuis kreeg iedereen aldra Meester Huyghe lief: hij was niet lastig en zoo behulpzaam, zegde men. Daar zat hij nu ook op liet breede hof in de zon aan den naakten muur, met eene groep net gekleede, kreupele bedelaars rondom zich, en deze luisterden naar hem zooals vroeger zijne oude scholieren. Hij vond er gelijk eertijds; hetzelfde vermaak niet meer in aldus te vertellen, maar tij vreesde misnoegd te schijnen, Jiadde hij daar zonder spreken moeten zitten, en die brave oudelieden hielden niet op van vragen.
Het is eene der zoetste vreugden van het tehuis, te mogen zwijgen als men geenen lust tot spreken heeft. Zoo had hij dikwijls eenen geheelen namiddag met Beatrice zitten werken, zonderdat een van beiden een enkel woord sprak, somtijds tot het bij den avond werd, en Beatrice

{==359==} {>>pagina-aanduiding<<}
zei: ‘ik zou wel het vuur ontsteken,’ en zij het avondmaal gereed maakte, zonderdat hij antwoord gaf: nu mocht hij dat niet meer doen.
Hij zat bijna altijd met den stok in de hand, gelijk een reiziger, die hier enkel een oogenblik zit te rusten; vroeger nam hij dien alleenlijk, wanneer hij uitging; thans legde hij hem bijna niet meer uit de hand: een voorwerp al is het maar een uurwerk of een gaanstok, is een gezelschap voor hem, die geheel alleen staat in de wereld.
Als hij des zondags naar de mis kwam, vroegen hem zijne oude geburen, hoe hij het stelde, en of hij tevreden was? Hij zegde: ‘ja; zij zijn goed; - ik ben er wel verzorgd; er ontbreekt mij niets; - neen, neen, ik heb niet te klagen,’ zegde hij, als iemand, die vreest, dat zijne treurigheid voor ondankbaarheid zou kunnen doorgaan.
Hij meende, de arme oude man, dat hij het recht niet had zich ongelukkig te gevoelen, hij die geheel alleen op aarde was, wanneer er nog menschen waren, die hem vriendelijk aanspraken, en er hem eene schuilplaats in zijne oude dagen werd aangeboden.
Hij ging niet veel meer uit. ‘De moed ontbreekt hem,’ zeiden degenen, die er klaar in zagen; het was waar: hij was niet ziek, en nochtans, het was doodelijk hetgeen hij had: hij verlangde naar zijn huisje, naar zijnen zoon, en naar Beatrice!
Het is droef naar het onmogelijke te verlangen.
Beatrice was heen, en zijn huisje was verhuurd: dat wist hij; maar Evarist!... Dat wist hij niet, of die niet nog terug keeren kon: hij klampte zich met wanhoop aan die gedachte vast.
Hij zat alleen aan den buitenmuur op het hof. Eenige arme kinderen speelden voor zijne voeten en gaven geene acht op hem. Hij zat en droomde; hij dacht aan Evarist,

{==360==} {>>pagina-aanduiding<<}
en indien die eens kwam, hoe bedroefd hij wezen zou, Vader in het armhuis te vinden, en hoe hij het hem zeggen zou, dat Moeder dood was. Hij wist het niet; maar een traan viel van zijne wimpers op de beide magere handen, die hij aan zijnen stok hield, en weer een andere traan, en de oude man verschrikte, toen hij op eens den Burgemeester voor zich zag staan, die hem vroeg, hoe het ging, en of men hier dan niet goed was voor hem?
- Ja, mijnheer de Burgemeester, ja, zij zijn allen goed, - allen;... maar een oude boom wil niet verplant zijn, - zeide hij.


IX.

Het was een warme herfstdag: de droge bladeren kraakten onder de voeten in de dreef, en de zon scheen geel en flauw in de toppen der boomen. De doodklok luidde, de doodklok voor eenen armen mensch. ‘Het zal zeker iemand uit het armhuis zijn,’ zeide men.
Het was Meester Huyghe.
Als iemand van den arme begraven wordt, duurt het niet lang; de klok houdt gauw op, het gezang evenzoo, en men komt, met de ros geworden vanen en het koperen kruis, het lijk enkel tot aan het kerkhekken tegen.
Meester Huyghe werd gedragen door de Napoleonisten; er waren er nauwelijks nog genoeg om hunne trommel, hun vaandel en hunnen ouden wapenbroeder te dragen; de eenen waren groot, de anderen klein; de gekromde oudelieden hadden moeite om de lange kist van Meester Huyghe van den grond te heffen: de kerkbaljuw moest hun hierin ter hulp komen.
Gewoonlijk ziet men geene zulke oudelieden iemand

{==361==} {>>pagina-aanduiding<<}
naar het graf dragen: dat scheen ook boven hunne macht. Zij hadden een rouwfloers aan hun vaandel en over hunne trommel, en elk een rouwfloers aan den arm, of liever een stukje ros geworden zwarte tule, die er voor diende.
Zij gingen zwijgend heep na de begrafenis.
Zij staan nog hier en daar, die soldaten van het groote leger, die het kanon gemist heeft, gelijk de vergetene koornaartjes op een stoppelveld. Zij zijn teruggekeerd, elk op zijn geboortedorp, waar zij nu rondom den kerktoren komen slapen, en allen, allen gaan heen zonder eene klacht, of zonder een verwijt aan hem te doen, die hen voor zijnen ij delen roem uit huis en erve gedreven heeft.
Wat zou hij zeggen, de groote veldheer, indien hij nu het groote leger zag?
En Meester Huyghe rust daar nu ook: hij is te huis, bij Evarist en bij Beatrice.

Rosalie Loveling.








{==362==} {>>pagina-aanduiding<<}

Kunstkroniek.

Tentoonstellingen. - Te Parijs. - Te Londen. - Verestchagin. - Te Napels en in Duitschland. - De Aquarellisten te Brussel. - Het geschenk der Hollandsche kunstenaars. - Carpeaux te Antwerpen. - De jonge Antwerpsche kunstenaars. - Karl von Piloty en Thusnelde bij den Triomf van Germanicus. - Van der Poorten. Tassaèrt en Gleyre. - Wilhelm von Kaulbach.
Tentoonstellingen overal: te Parijs, te Londen, te Dublijn, te St. Petersburg, te Kopenhagen, te Brussel, te Antwerpen, te Amsterdam, te Napels, te Weenen, te München, te Dusseldorp. Er zoude geen einde aan komen, wilde ik van alle gewagen. Om deze en nog andere redenen verkies ik mij bij eene korte bespreking van enkele te bepalen, namelijk van die, welke als de gewichtigste, voor de lezers van het Nederlandsch Museum belangwekkendste kunnen beschouwd worden.

***

De groote jaarlijksche tentoonstelling van Parijs, het Salon, op 1en Mei geopend, is volgens het meerendeel der Parijzische kunst-criticussen niet op de hoogte dergene

{==363==} {>>pagina-aanduiding<<}
van 1873, die reeds met de Salons der vorige jaren de vergelijking op verre na niet konde doorstaan. De jonge schilders gaan weinig vooruit, de oudere eerder achteruit. Gerôme, Cabanel, Carolus Duran, Daubigny zijn, heet het, versleten; Toulmouche, Berne-Bellecour, Détaille, Edouard Détaille zelf, die het verleden jaar zooveel bijval vond met zijne Vainqueurs, wijl hij de Duitschers - hoe geestig! - als meubel- en penduuldieven had gemaaid, hebben deze reis niets goeds geleverd. Kortom, Part est dans le marasme, in zedelijken zin.

***
't Zoude voor onze kunstenaars en die van andere natiën niets zijn, maar.... M. de Chennevières, de nieuwe bestuurder van de École des Beaux-Arts heeft verklaard, dat zijne landgenooten de eerste schilders van de wereld zijn in alle vakken; en M. Jules de Clarétie zegde het onlangs, in een boek nog al: L'art français, et je comprends l'école belge sous cette qualification - buigt, heeren Belgische kunstenaars! - l'art français est encore le grand art moderne, et domine de toute sa hauteur Vart étranger contemporain. Indien dus diezelfde Fransche kunst, die alle andere kunst overheerscht, zoo 'n jammerlijk figuur maakt in het Salon van dit jaar, hoe deerlijk moet het met de kunst der overige landen niet geschapen staan?... Gelukkig zijn wij niet verplicht dergelijke uitingen der nationale eigenliefde voor klinkende munt te nemen. Voor wie de Franschen kent, zeggen hunne woorden zeer zelden wat zij in den grond meenen. Zij zijn, als andere Zuiderlanders, bijzonder gesteld op het redebeeld, dat men grootspraak noemt, en bezigen het gaarne, zonder er zelven veel gewicht aan te hechten. Dat de Fransche kunst achteruitgaat, is stellig. Dat zij zoo ras achteruit-
{==364==} {>>pagina-aanduiding<<}
gaat, als eenigen onder de Parijzische kunstrechters beweren, laat zich betwijfelen, niet minder dan dat de Fransche kunst de eerste kunst van de wereld is en dat al onze kunstenaars Franschen zouden wezen.

***

Is de Parijzische critiek niet tevreden over het huidige Salon, zij is meer dan tevreden over de tentoonstelling van oude kunstwerken, meubels, juweelen, enz., ten voordeele van de uitgeweken Elzassers en Lorreiners, in het Palais Bourbon ingericht, 't Is de eerste maal, dat zulk eene tentoonstelling te Parijs werd geopend, en zij overtreft - hoeven wij het te zeggen? - al wat ooit in Engeland, Duitschland, Holland, België, al wat ooit ergens in dien aard te zien was..... Ernstig gesproken: de tentoonstelling is zeer merkwaardig, dank aan ettelijke overschoone gewrochten der Hollandsche, Belgische, Italiaansche en Spaansche scholen. Een Parijzische briefwisselaar, die er meer schijnt van te weten, dan gewoonlijk zijne landgenooten, klaagt, dat de commissie van inrichting zooveel moeite gehad hebbe, om ze tot stand te brengen. ‘In andere landen gaat zoo iets zeer gemakkelijk,’ zegt hij; ‘de liefhebbers leenen gaarne hunne kunstschatten. Bij ons is het tegendeel waar. Waarbij komt het? Is het onverschilligheid, egoïsmus of iets anders?’ Hij verklaart het niet te weten. Zoude het niet eenvoudig zijn, wijl men in Frankrijk nog de noodzakelijkheid niet beseft den kunstsmaak van het publiek te louteren, het kunstonderwijs zooveel mogelijk in het bereik van allen te stellen?
Van de tentoonstelling der werken van Prudhon wordt tot hiertoe weinig gerucht gemaakt.

***

{==365==} {>>pagina-aanduiding<<}

Te Londen zijn voor het oogenblik niet minder dan zes of zeven groote tentoonstellingen geopend: die van de Koninklijke Academie, van de Engelsche kunstenaars, van de Fransche kunstenaars, de International exhibition, de tentoonstellingen van de Society of painters in water colours en van het Institute of painters in water colours, die van de Dudley Galery, enz. Voegt men er de exhibitions van Holman Hunt's Schaduw van den Dood, van Gust. Doré's schilderijen en die van verscheidene voorname kunstkoopers bij, dan komt men lichtelijk tot het dozijn.
Te dezer gelegenheid doet een Engelsch tijdschrift het verschil opmerken tusschen Engeland en Frankrijk, in zake van tentoonstellingen van kunstwerken. Terwijl in Frankrijk het Salon bijna alles bevat, wat de Fransche kunst werkelijk in den loop van een jaar verdienstelijks voortbrengt, zijn de goede voortbrengsels in Engeland in een aantal tentoonstellingen, te Londen, te Edimburg, te Dublijn en in andere groote steden verspreid. Te Parijs telt het huidige Salon 6,587 schilderijen, teekeningen, beeldhouwwerken, gravuren, enz.; er werden buitendien 3,200 kunstwerken geweigerd. Te Londen worden in den loop van een jaar van 7 tot 8,000 kunstwerken geëxhibeerd in verschillende lokalen, en buitendien nog wel 4,000 geweigerd. Totaal: 12,000, een verschrikkelijk cijfer, dat nog verschrikkelijker wordt, als men er de werken der tentoonstellingen in de provinciën bijvoegt. Het tijdschrift drukt ten slotte het gevoelen uit, dat de verspreiding der kunstwerken in verschillende lokalen en zelfs in verschillende centrums der kunst en den kunstenaren, alsmede der ontwikkeling en beschaving van het volk veel voordeeliger is, dan het centraliseerende stelsel der Franschen, een gevoelen, waarin ik volkomen deel.

***

{==366==} {>>pagina-aanduiding<<}

Het tafereel, dat te Londen tegenwoordig den meesten opgang maakt, bevindt zich op de tentoonstelling der Koninklijke Academie en is van eene vrouw, Miss E. Thompson, die veel teekeningen voor de Londensche geïllustreerde bladen levert. Het stelt voor: Het Appel na een Gevecht in de Krim. Men spreekt schier van niets anders in de kunstkringen, en zelfs op het jaarlijksche banket van de Koninklijke Academie heeft de prins van Wallis het in zijne speech met roem vermeld. Hoogstwaarschijnlijk, dat het Engelsche chauvinismus daarbij de hand in het spel heeft.

***

M. Verestchagin, dus is de naam eens jongen Russischen kunstenaars, die vóór een jaar of wat te Londen grooten bijval vond met eene reeks schilderijen, schetsen, waterverven en teekeningen, episoden voorstellende uit den oorlog van Khiva, in Midden-Azië. Wat in die gewrochten bovenal werd geprezen, was de keurige teekening, de juiste kleur en de luchteffecten. Verestchagin heeft kortelings zijne verzameling, merkelijk vermeerderd, te St. Petersburg tentoongesteld, alwaar zij lettorlijk furore gemaakt heeft. Eerst ging de spraak, dat de Keizer ze zoude koopen; doch thans vernemen wij, dat de schilder ze voor 90,000 roebels aan Botkin, een' welbekenden koopman in thee en verlichten kunstvriend te Moskou, heeft afgestaan, ofschoon men in Engeland hem meer had geboden.
Ondanks de algemeene geestdrift, welke het werk van Verestchagin te St. Petersburg wekte, waren er lieden, die het hem euvel duidden, dat hij de soldaten van den Khan van Khiva, nu en dan als overwinnaars had voorgesteld. Zij verweten hem zelfs, dat hij zich ondankbaar toonde jegens het Russische gouvernement, hetwelk hem

{==367==} {>>pagina-aanduiding<<}
de middelen verschafte zijne schilderingen en teekeningen op het tooneel des oorlogs te vervaardigen. Die ultra-patriotische aanvallen verbitterden den schilder zoozeer, dat hij zekeren dag drie zijner fraaiste gewrochten aan flarden scheurde. Gelukkig zijn ze daarom niet geheel verloren. Bijna de gansche collectie werd te München gephotografieerd en gephoto-lithografieerd. Nog eens, men hoeft niet naar Frankrijk te gaan, om geestgenooten van Jean Chauvin te vinden.

***

Te Napels klaagt men, dat het getal kleinere genrestukken, in de esposizione delta società promotrice, legio is, en dat tusschen deze zoo wéinig werk wordt aangetroffen, waarin iets voorkomt, dat ernstige studie verraadt. Kunstvaardigheid en geest genoeg; doch luttel degelijkheid. De kunst wordt zoo wuft, als de menschen, die wanen haar aan te moedigen, wijl zij, uit modezucht, de wanden hunner vertrekken thans liefst met - zooveel mogelijk, vroolijke, a-u-b, - schilderijtjes behangen.
In de bestendige tentoonstellingen der talrijke Duitsche Kunstvereinen begint opnieuw meer leven te heerschen. Vautier en Knaus, Andreas en Oswald Achenbach, Camphausen, Grützner en Jordan prijken, als gewoonlijk, met andere meesters, op den eersten rang. De vijfde Jahresausstellung in het Künstlerhaus te Weenen telt slechts 455 werken tegen 7 en 800 in vorige jaren. De Weener beurs-historiën drukken nog altoos loodzwaar op de kunst en op de kunstmarkt.

***

In afwachting van de Driejaarlijksche Tentoonstelling te Gent, hebben wij te Brussel de jaarlijksche der Aquarellisten. Er zijn fraaie dingen van Pagliano, Bak-
{==368==} {>>pagina-aanduiding<<}
kerkorf, Sebron, Madou, Lauters, Roelofs, Stroobant en tal van Belgische en vreemde kunstenaars. Wat sommigen ook beweren, ik houde het er voor, dat de tegenwoordige expositie tegen de vorige kan opwegen. Er ontbreken, wel is waar, gunstig gekende namen; doch er zijn andere opgetreden, die eerlang even gunstig zullen gekend zijn. Wat mij vooral verblijdt, is, dat men allengs begint in te zien, hoe waterverfschildering geene olieverfschildering is, kan noch mag worden. Al te heerschzuchtige aquarellen doen mij altoos aan dien braven muzikant denken, dien ik eens, vóór vele jaren, zijn uiterste best hoorde doen, om, met veel talent en inspanning, tamelijk slecht eene fantazij voor trompette à piston op eene ophicleïde te blazen.

***

Ik zoude thans een paar woorden van de tentoonstellingen in den Antwerpschen Kunstkring moeten zeggen, doch zal de toelating vragen, eerst naar Holland, naar Amsterdam, over te stappen, om eenen blik op het Geschenk der Hollandsche kunstenaars aan Z.M. Willem III te werpen.
Dit geschenk werd, ter gelegenheid der 25e verjaring van 's Konings troonbeklimming, in Arti et Amicitiae uitgestald en aangeboden. De Hollandsche kunstenaars, mede den vorst een blijk hunner toegenegenheid willende geven, begrepen, dat zij niet beter konden doen, dan zei ven hun geschenk te vervaardigen. Zij leverden elk een werk; en zoo ontstond eene verzameling schilderijen, teekeningen, gravuren, enz., die over den tegenwoordigen stand der Noord-Nederlandsche kunst vrij wel laat oordeelen. De schilderijen zijn ten getale van 99. Verder vermeldt de catalogus: 7 niëlles, of koperplaten met zwart

{==369==} {>>pagina-aanduiding<<}
ingewreven, 14 medalies en ettelijke albums met waterverven, teekeningen, photografies, enz. Onder de schilderijen worden als bijzonder merkwaardig vermeld die van: Bisschop, de beide Verveers, Stortenbeker, D. Van der Keilen (Boerenweerbaarheid), te Gempt, Herman Ten Kate (Victorie! een krijger, die de vaderlandsche vlag zwaait), Mari Ten Kate, S. Altmann (kopij naar Paulus Potter), Bosboom, Roelofs, David Bles (De Huispoëet op Prinsjesdag, 1774), de Weissenbruchs, Rochussen (Op Bivouac), Springer (een keurig stadgezichf), Nakken, Bilders, Van Deventer en Mej. Haanen. De graveur Sluijter sneed het portret van den stadhouder Willem III, Honing van Engeland; Taurel de hoofdgroep uit de Nachtwacht van Rembrandt; Molenaar het Binnenhuis van Pieter de Hoogh, in het Museum van Amsterdam. Ook de Hollanders in het buitenland verblijvende, als Alma Tadema, Hein Burgers, Bombled, Henriette Rönner, enz., namen deel aan de betooging, die zoowel den Koning, wien ze gold, als der maatschappij Arti et Amicitiae, die het denkbeeld eerst opvatte, als den kunstenaren, die het denkbeeld bijtraden en uitvoerden, tot eere verstrekt.

***

Komen wij thans tot Antwerpen.
Vermelden wij, om te beginnen, eene tentoonstelling der werken van den Parijzischen beeldhouwer Carpeaux. De kunstenaar heeft ons, onder ander, over zijne veel besproken groep la Banse willen laten oordeelen, door sommige Parijzenaars zoo hoogst onzedig verklaard en, korts na hare plaatsing in de nieuwe Opera, met inkt beklad. Het onzedige - indien er onzedigheid mede gemoeid is, - spruit, onzes erachtens, niet uit de naaktheid der beelden, maar uit de getrouwheid, waarmede Carpeaux

{==370==} {>>pagina-aanduiding<<}
in dit gewrocht, meer dan in al zijne andere, het zedelijke verval zijner natie vertolkt. Zijne nimfen zijn niet voluptueus; zij zijn wat men noemt égrillard. Ziedaar de onzedigheid. Zij ligt niet aan den kunstenaar; zij ligt aan het volk. Vindt men ze daarom te Parijs onzedig? Ik geloof het niet. Ook in zijne overige werken geeft Carpeaux getrouw den geest en de zedelijke waarde der Franschen van de tweede helft der 19e eeuw weder. Des te erger voor de Franschen, indien men dien geest niet gezond, die zedelijke waarde niet verheven vindt. De beste groep der verzameling was die getiteld Broeder en Zuster. Ziedaar ten minste voortreffelijke menschenkinderen, door geene overbeschaving of slechte beschaving bedorven. Uitmuntende techniek kan niemand den heer Carpeaux ontkennen.

***

Op de overige tentoonstellingen vestigden eenige jongere kunstenaars - ik vraag de oudere om verschooning; zij zullen verstaan wat ik zeggen wil, - meer dan al andere de aandacht. Ik zal hunne namen hier nederschrijven, want ik ben overtuigd, dat zij later in de Belgische kunst luide zullen klinken: F. Van Kuyck, J. Van Beers, Joos, Struys, W. Linnig en J. Lambeaux. De hemel beware mij hen van nu af meesters te noemen. Ik denk zelfs, dat de lieden, die hen, met de beste inzichten van de wereld, te zeer aanmoedigen, hun eenen slechten dienst bewijzen. Toch kan ik niet nalaten te bekennen, dat hun koen optreden mij aan mijn hart goed doet, mij meer en meer verblijdt. Ziedaar leven, kracht, vuur, streven naar waarheid, afbreken met koude, ziellooze overlevering, afschrik voor versteening en conventie, vooral Vlaamsch gevoel, 't Is soms te stout, overdreven, dwaas, al wat gij wilt;

{==371==} {>>pagina-aanduiding<<}
doch het zal goed worden, wees er zeker van. Er is stof, en als ge mij de jonge menschen niet bederft met alles goed te keuren en toe te juichen, wat zij, buitensporig of niet, voortbrengen, zullen zij in de Antwerpsche school niet alleen, maar tevens in gansch de Vlaamsche - of wilt gij, de Belgische, - eene omwenteling bewerken.

***

Lambeaux is een beeldhouwer; de overigen zijn schilders. Een paar onder hen goochelen met de lijsten hunner tafereelen, wat mij niet erg bevalt. Tot hiertoe heb ik zekere voorliefde voor het werk van Van Kuyck. Hij is een realist - wel te verstaan, in goeden zin, - als allen, doch wacht zich onderwerpen te kiezen, als M. Stobbaerts, die ongelukkig geen ander realismus, dan dat van Courbet schijnt te willen kennen. Nog wacht hij zich onderwerpen te behandelen, welke hij niet onder oogen heeft, wat ik zeer verstandig acht. Hij heeft de furia van Van Beers en Lambeaux niet: hij is kalmer, ingetogener, diepdenkender; doch hij weet over de meest alledaagsche voorvallen van het leven een waas van poëzij te verspreiden, dat ze gewichtig maakt.

***

Nu ik van denken, diep denken spreek, lust het mij onze kunstenaars in 't algemeen en de evenvermelde in het bijzonder op een gewrocht der Duitsche school te wijzen, waarvan de studie hun, gelijk overigens menig ander werk dier school, van groot nut zoude kunnen wezen.
Ik bedoel de Thusnelde van Piloty.
Vooraf dien ik echter den lezer iets omtrent de loopbaan van dien gevierden Overrij nschen schilder te zeggen, die alweder ten onzent, zoo niet geheel, toch velen onbekend is.
***

{==372==} {>>pagina-aanduiding<<}

Karl von Piloty werd op 1 October 1826 te München geboren. Hij heeft derhalve nog zijn 48e jaar niet bereikt. Zijn vader zelf was een duchtig kunstenaar, die zich met veel geluk op de lithografie toelegde en daarin voortreffelijk werk leverde. Hij heeft vooral door het wedergeven van tafereelen uit de Münchener Pinacotheek, onder andere van die onzes Rubens, naam verworven.
Al vroeg betraden Piloty en zijn jongere broeder Ferdinand de baan der kunst. Zelfs de laatste is een verdienstelijk historieschilder geworden. Het was eventwel inzonderheid Karl voorbehouden als eene star van eerste grootte aan don kunsthemel van Duitschland te schitteren. Hij begon met zich in het vak zijns vaders te bekwamen. Later, nadat zijne zuster met den befaamden schilder Julius Schnorr was in het huwelijk getreden, kwam hij in dezes school, aan de Academie van München. Hij maakte er snelle vorderingen. Na den dood zijnS schoonbroeders oefende hij zich alleen, en zette de overleveringen der Schnorrische school voort.

***

Weldra voelde hij zich nochtans gedrongen van die overleveringen af te wijken. Schnorr had gepoogd het opkomende realismus met de klassieke overleveringen te verzoenen. Met meer talent en veel stoutmoedigheid begaafd, konde Piloty onmogelijk lang op eene baan blijven, waarin hij, bij elke schrede, zich belemmerd voelde. Er kwam een dag, waarop hij met de klassieke overleveringen afbrak, om de natuur alleen tot richtsnoer te nemen. Zonder samenstel en teekening te veronachtzamen, begon hij naar het voorbeeld der oude Vlaamsche en Hollandsche meesters, aan het koloriet de voorkeur te geven, van het

{==373==} {>>pagina-aanduiding<<}
schilderachtige in het uiterlijke voorkomen der voorwerpen, door het spel van licht en schaduw bewerkt, vooral rekëhing te houden. Van dit oogenblik werd hij de hoofdman eener nieuwe school, welke door rechtstreeksche nabootsing der natuur zich tegenover Cornelius, Kaulbach en hunne volgelingen plaatste en in den laatsten tijd in Duitschland nog meer veld gewonnen heeft, dan men ten onzent over het algemeen denkt, ofschoon men er op elke onzer tentoonstellingen de meest doorslaande bewijzen van onder oogen krijgt.

***

Ziehier waarop de strekking dier school, volgens hare verstandigste aanhangers, eenvoudig nederkomt: Cornelius, Kaulbach, Overbeck, Genelli, Rahl, en thans, na hen, Anselm Feuerbach en anderen bevredigen zich meestal met den plastischen vorm en de schoone rhythmische lijnen van het classicismus. Zij pogen inzonderheid het innerlijke wezen der dingen weer te geven, en daar waar zij ook van het uiterlijke rekening houden, blijft het immer aan het innerlijke ondergeschikt. Hiervan wil de school van Piloty niet Weten. Zij verwijt aan die kunstenaars, dat zij, bij al hun talent, hun genie, er niet in geslaagd zijn eene waarlijk nationale moderne Duitsche school te stichten, wat zij op eenen anderen weg wil beproeven. Het is daarom, dat zij zich meer bijzonder op het weergeven van het uiterlijke voorkomen, van de werkelijkheid toelegt, en in de eerste plaats de natuur tot richtsnoer neemt, gelijk de oude Nederlandsche meesters, gelijk ook oudere Duitschers deden.
Er is stellig veel waarheid in dit zeggen, en eene strekking in dien zin kan de schoonste uitslagen opleveren. Alles hangt af van de wijze, waarop zij, welke die strek-
{==374==} {>>pagina-aanduiding<<}
king aankleven, hun doel, liet wedergeven van de werkelijkheid, zoeken te bereiken.

***

Ofschoon Piloty nooit in België of Frankrijk gestudeerd en beide landen slechts terloops bezocht hebbe, is hij, het spreekt van zelf, aan de hedendaagsche Belgische en Fransche scholen, die in meerdere of mindere mate, zich den ouden Nederlanderen aansluiten, nauw verwant. Te recht doet men opmerken, dat Gallait en Wiertz, om van geene jongere te gewagen, zoowel als P. Delaroche en andere Franschen eenen onloochenbaren invloed op hem hebben uitgeoefend. Het was sedert zijne kennismaking met hunne voornaamste werken, dat zijne realistische strekking zich bepaald begon te doen gevoelen. Voegt men bij dit zijn streven naar uiterlijke waarheid, eene onloochenbare begaafdheid als kolorist, eene krachtvolle hartstochtelijkheid, eene echt Duitsche diepte van opvatting en eene meesterlijke kunstvaardigheid, dan kan men zich nagenoeg een denkbeeld vormen van zijne werkwijze en van de goede en slechte hoedanigheden, welke noodzakelijk in al zijne tafereelen moeten doorstralen.

***

Het eerste werk, waarin Piloty's nieuwe richting zich duidelijk vertoonde, was een tafereel, dat hij de Voedster noemde. Eene jonge moeder heeft zich verplicht gezien als voedster of min bij rijke lieden in dienst te treden en haar eigen kind te verlaten. Van de moedermelk beroofd, wordt het wichtje ziek en verkwijnt. Zekeren dag vindt de arme moeder het stervend terug. Radeloos zinkt zij bij zijn wiegsken neder... Wat in dit sterk realistisch gekleurd tafereel, meer nog dan al het overige, treft, is de

{==375==} {>>pagina-aanduiding<<}
scherpe tegenstelling tusschen het loodvervige, uitgemagerde, stervende kind in de wieg en het bloeiend gezonde wicht op den arm der rampzalige voedster. Die tegenstelling en de hartverscheurende wanhoop der moeder zijn met eene kracht uitgedrukt, die op den toeschouwer werkt met onweerstaanbaar geweld en zelfs den onverschilligste tot tranen roert.

***

Op de Voedster, welke gansch Duitschland, wij zouden haast zeggen in rep en roer stelde, volgden andere tafereelen van niet minder gewicht, als daar zijn: de Stichting van het Katholieke Verbond door Hertog Maximiliaan van Beieren, in 1610; drie tafereelen uit de Geschiedenis van Wallenstein; Nero, Galileï, Columbus, enz. In al die tafereelen vindt men dezelfde zucht naar waarheid, dezelfde breedheid van opvatting, dezelfde hartstochtelijkheid en dezelfde weleens overdreven kracht weder, die niet alleen Piloty tot den genialen tegenstander van Kaulbach gemaakt, maar tevens hem in staat gesteld hebben, op, wel is waar geheel andere, doch niet min meesterlijke wijze de beteekenis van verschillende tijdperken der wereldgeschiedenis met eene duidelijkheid en eene aanschouwelijkheid voor te stellen, wellicht door geen' der hedendaagsche meesters overtroffen, althans door weinigen geëvenaard. Dit alles vindt men insgelijks in nog hoogere mate weder in de Thusnelde bij den triomf van Germanicus, waarvan wij hierboven gewaagden, en waarvan wij hier eene korte beschrijving laten volgen:

***

De nederlaag van Varus in het Teutoburger woud is gewroken. De heldhaftige Herman en de Germanen zijn door de Romeinen overwonnen. De zoon van Drusus, de

{==376==} {>>pagina-aanduiding<<}
dappere en volklieve veldheer Germanicus, is met de heroverde adelaars, eenen rijken buit en een groot getal aanzienlijke krijgsgevangenen te Rome teruggekeerd en viert zijnen triomf. Onder de gevangenen, welke de zegekar des Triomphators voorafgaan, bevinden zich Thusnelde, gemalin van Herman, en Segemund haar broeder, beiden kinderen van den Germaan Segestes, die, als trouwgebleven bondgenoot, te Rome in hooge eere wordt gehouden.
Thusnelde treedt op, met haar zoontje Thumelicus aan de hand, te midden van het tafereel. Hare statige houding, wel verre van mismoed en neerslachtigheid te verraden, geeft onbuigzame trots, het zelfbewustzijn der waardige gezellin van den Germaanschen held te kennen, die voor de Romeinsche overmacht bukken moest, doch zelfs na zijne nederlage groot blijft. Onder eene soort van tent, op eene verheven estrade, zit droomend de sombere dwingeland Tiberius, in onheilspellende gepeinzen verzonken. Nevens hem leunt, bijna even somber, tegen een der candelabers, waarop kostbaar reukwerk brandt, een baardige krijger, in wien wij den onvaderlandschen Segestes meenen te herkennen, die, volgens Strabo, de vernedering van de zijnen in persoon bijwoonde. Vóór en achter Thusnelde, groepen geboeide of met het juk beladen gevangenen en in eene dezer een grijze Bard, eene eerbiedwaardige gestalte, door een' woesten Romeinschen trawant mishandeld. Na de laatste groep, Germanicus op de prachtige zegekar, met zijne drie zonen, Nero, Drusus en Caius, en zijne beide dochters, Agrippina en Drusilla, vóór zich. Jubelende senatoren, priesters, krijgers, Romeinsche vrouwen en lieden uit den volke omringen de hoofdfiguren en vullen de ruimte tusschen de verschillende groepen aan.
***

{==377==} {>>pagina-aanduiding<<}

Ziedaar ongeveer de samenstelling van het tafereel. Dat zij niet vrij is van gebreken, dat zij, trots de meesterlijkheid der stoffelijke uitvoering, de voortreffelijke techniek en de zorgvuldige behandeling der voornaamste deelen, onder sommige betrekkingen te wenschen laat, wordt door de kunst-critiek ook in Duitschland algemeen toegegeven. Een der meest gezaghebbende kunstrechters heeft het werk als hoofdgebrek de neiging te laste gelegd, om het pathetische in het theatralische te overdrijven. Zeker is het, dat het op verscheidene plaatsen aan dit euvel mank gaat. Zulks is vooreerst het geval met Tiberius, Germanicus en een paar min beduidende beelden. Het is nog meer het geval met de groep, die den triomftocht opent. Zij bestaat uit een paar Romeinsche krijgers, van welke de eene met de eene hand een' beer aan eene ketting leidt, terwijl hij met de andere den geboeiden Bard bij den baard voortsleurt. Zeker is het verder, dat vele van de overige personaadjes met te veel zelfbewustzijn optreden en al te zeer de aandacht tot zich trekken, om de eenheid niet te benadeelen. Niet minder waar is het echter, dat, ondanks die zwakkere deelen, het geheel eenen overweldigenden indruk maakt. Het treft zoozeer, dat men eerst geen spoor van gebreken ontwaart; en het is slechts later, bij kalme ontleding, dat men de onvolmaaktheden kan ontdekken. Ook droeg het stuk op de Weener wereldtentoonstelling, met die van Hans Mackart, Feuerbach en Canon, niet weinig bij, om den roem der jongere Duitsche historieschildering tegenover die van andere natiën op eene schitterende wijze te handhaven.
***
Want, dat verreweg de meeste groepen op de schilderachtigste wijze zijn gebouwd, en dat schier al de figuren,

{==378==} {>>pagina-aanduiding<<}
waaruit zij bestaan, overheerlijk zijn uitgevallen, kan niet betwist worden. Thusnelde is eene der fraaiste en edelste gestalten, welke wij ooit in eenig kunstwerk zagen; en de groep vrouwen, die haar vergezellen, verdient mede allen lof. Niet minder fraai is de kleine, half-schuwe en toch stoute Thumelicus, aan de hand zijner moeder. Dit kinderbeeld houden wij, na Thusnelde, voor het bestgelukte deel van gansch de samenstelling. Nog eens: met meesterlijk talent zijn de meeste groepen en schier al de figuren in deze behandeld; met meesterlijk talent is het tooneel, waarop zij zich bewegen, ja de lucht, waarin zij ademen, weêrgegeven; en er is leven tot in de minste deelen van het groote doek. Het koloriet is, zegt men te bont. Het mist die harmonie, welke onze school met de rijkste kleurenpracht weet te vereenigen. Wij kunnen er niet over oordeelen, daar wij het tafereel slechts door de talrijke photografies en plaatsneden kennen, welke er werden naar vervaardigd. Dat het koloriet de noodige harmonie mist, kunnen wij hét moeilijkst aannemen, nademaal de verdeeling van licht en bruin ons zeer doelmatig schijnt.

***

Wat echter, onzes dunkens, aan het gewrocht zijne grootste waarde, bijzet, wat ons aanspoorde, om het breedvoerig te bespreken en het onzen kunstenaren ten voorbeelde te stellen, is de schoone, de grootsche gedachte, welke er in doorstraalt; is de diepere zin, welken men, bij meer aandachtige beschouwing, in de Thusnelde bij den Triomf van Germanicus ontdekt. Laten wij pogen die gedachte, dien dieperen zin in korte woorden te verklaren:

***

Wanneer onze schilders zich al de moeite willen getroosten te denken, - en het gebeurt, eilaas! niet alle

{==379==} {>>pagina-aanduiding<<}
dagen, - dan doen zij het op eene wijze, die geenszins wijsgeerigheid of diepzinnigheid verraadt. Daarbij drukken zij hunne gedachten met eene naïefheid uit, die niet altoos geestig is, die derhalve weleens het alledaagsche en onnoozele nabijkomt. In andere woorden: zij zijn schier al te duidelijk en schijnen, even als sommige Vlaamsche schrijvers, te denken, dat zij uitsluitelijk voor kinderen en oude vrouwkens werken.
Er zijn lieden, die beweren, dat zulks met het Vlaamsche volkskarakter overeenstemt. Met het karakter van het verachterde, nog altoos voortsluimerende gedeelte van het Vlaamsche volk, misschien; maar zeker niet met dat van het meer ontwikkelde gedeelte der natie, van dat gedeelte, hetwelk opnieuw heeft leeren denken en er naar streeft, zich in de 19e eeuw der overleveringen van ons roemrijk verleden waardig te toonen.

***

Wil ik u zeggen, waaraan dit toegeven van vele onzer schilders en schrijvers aan de onwetendheid en stompzinnigheid van een gedeelte onzes volks mij denken doet? Aan de verklaringen, welke, zegt men, Japansche en Chineesche schilders van het gebrek aan doorzicht in hunne tafereelen en teekeningen geven. Zij beweren de regels der doorzichtkunde voor het minst even goed als de Westersche kunstenaars te kennen. Doch hun volk, zeggen zij, kent die niet, en diensvolgens mogen zij die niet aanwenden. Daarom zetten zij de voorwerpen niet achtereen, als in de natuur, maar boven elkander.
Dat Chineezen en Japanneezen zoo redeneeren, is te verstaan. Kunstenaars en schrijvers van ons land en van onzen tijd zijn echter geene Chineezen of Japanneezen. Zoo begrijpen het de Duitschers; zoo zouden onze kuns-
{==380==} {>>pagina-aanduiding<<}
tenaars het meer moeten begrijpen. Zie de genrestukken van een' Vautier, een' Knaus, een' Grützner, een' Jordan, een' Güssow en zoovele anderen. Zij drukken niet alleenlijk eene schoone of geestige gedachte uit; zij doen daarbij u denken, diep denken. Dat doen nog meer de werken van een' Kaulbach, een' Feuerbach, een' Cornelius, een' Mackart. Dat doet insgelijks de Thusnelde van Piloty.

***

Wat wilde de schilder voorstellen? Den Triomf van Germanicus. Hoe zoude men ten onzent, buiten een' Gallait, een' Wiertz en nog een paar anderen misschien, dien Triomf voorgesteld hebben, en hoe heeft Piloty het gedaan? De beantwoording dier dubbelde vraag zal, hoop ik, den lezer mijne bedoeling doen vatten.
Bij ons en elders zouden van de honderd, negen en negentig kunstenaars zeer waarschijnlijk dien Triomf geschilderd hebben als een' triomf, zonder meer. Wij zouden wellicht al de groepen, al de personages, al de bijhoorigheden te zien gekregen hebben, welke wij thans in de Thusnelde zien. Wij zouden ons bij de beschouwing gezegd hebben, dat de schilder zich op eene waardige wijze van zijne taak had gekweten, nademaal hij ons werkelijk den Triomftocht van Germanicus, dien hij beloofde, had voor oogen gesteld.

***

Hiermede bevredigt zich eventwel een denkende Duitsch kunstenaar, hiermede bevredigt zich een man als Piloty niet. Weet gij wat ten slotte zijn Triomftocht van Germanicus beduidt? Wat de toeschouwen die de prachtige samenstelling met aandacht heeft gadegeslagen, zichzelven ten slotte zegt?

{==381==} {>>pagina-aanduiding<<}

Juist het tegendeel! Of liever, indien hij zegt: ‘Ziedaar den Triomf van Germanicus dan voegt hij er nog iets bij.
Inderdaad die Triomf verkondigt, ja, de zege der Romeinen op de Germanen; doch hij doet ons tevens de latere zege der Germanen op de Romeinen voorgevoelen, evenals de martelie der Christenen in den Nero van Kaulbach, waarover ik in mijne vorige Kroniek handelde, ons de zege der christelijke beschaving op de monsterachtige Grieksch-Romeinsche overbeschaving doet voorgevoelen.
***
Die dubbele gedachte spreekt uit de minst gewichtige, zoowel als uit de gewichtigste deelen van Piloty's tafereel. Overal treffen wij sporen aan van Romeinsche verzwakking, van Romeinsche verdorvenheid, van stoffelijk en zedelijk Romeinsch verval. Daar tegenover staat een onwetend, onbeschaafd, ruw, half barbaarsch volksras, doch oneindig kloeker, kerniger, duchtiger, naar ziel en lichaam gezonder, oneindig grooter in zedelijke waarde. Die tegenstelling toont zich èn in de verschillende groepen, èn in dezer verschillende personages. De fiere en edele houding der Germaansche vorstinne steekt gunstig af bij de verwijfde houding van den somber loerenden Tiberius, die van onder de zware oogleden zijdelings afgunstige blikken op den Triumphator richt, gelijk de schuwe en toch trotsche houding van den kleinen Thumelicus bij de onbeduidende, nietszeggende der kinderen van Germanicus op den zegewagen afsteekt. De krachtig schoone, forsche gestalte der geboeide Germaansche krijgsgevangenen, zelfs de mishandelde grijze Bard stellen de Romeinsche senatoren, krijgers, priesters in de schaduw; gelijk de beelderige, ernstige, zedige

{==382==} {>>pagina-aanduiding<<}
Germaansche vrouwen, de lichtzinnige, wufte, wulpsche Romeininnen in de schaduw stellen. De lauweren en kronen, welke het Romeinsche volk den zegepraler toeslingert, de beleedigingen en bedreigingen, waarmede het Romeinsche gepeupel de Germanen hoont, doen het contrast nog meer uitkomen. Vergelijkt men de overwinnaars met de overwonnelingen, dan komt men tot het besluit, dat er een dag komen moet, waarop al die keizerlijke pracht, al die Romeinsche meerderheid, al die jubel en toejuichingen zullen worden te schande gemaakt; een dag, waarop die overwonnelingen op hunne beurt overwinnaars zullen wezen en de macht en de beschaving met voeten treden dier grooten en burgers, Patriciërs en Plebejers, welke thans nog of wel met minachting op hen nederzien, ofwel hen op de laaghartigste wijze beschimpen.
***
Ziedaar den dieperen zin der Thusnelde; ziedaar waarom wij ze onzen kunstenaren ter studie aanbevelen.
Wij zijn geslagen vijanden van het stelsel, dat van eene kunst meer vergt, dan zij geven kan. Wij hebben, - gelijk men uit het weinige, dat wij hier boven van de Brusselsche aquarellisten zegden; heeft kunnen zien - wij hebben een' hekel aan de heerschzuchtige toon-, schilder- en beeldhouwwerken, die ons raadsels willen laten oplossen. Wanneer nochtans een kunstenaar, op zoo verstaanbare en treffende wijze, ons tot nadenken stemt, wanneer hij zoo duidelijk ons den dieperen zin eener grootsche samenstelling doet vatten, als Piloty in de Thusnelde gedaan heeft, dan noemen wij zijn werk heerlijk, dan juichen wij toe, dan sporen wij onze denkendo kunstenaars ter navolging aan.
***

{==383==} {>>pagina-aanduiding<<}

Het spijt mij deze Kroniek niet op vroolijker toon te kunnen eindigen; doch ik zie mij verplicht eenige sterfgevallen aan te stippen, die voor de kunst van gewicht zijn.
De Antwerpsche school verloor onlangs in Hendrik Johan Frans Van der Poorten den deken harer kunstenaars. Buiten een paar Antwerpsche, heeft geen enkel onzer Belgische bladen, anders zoo kwistig met ronkende lofartikels en brommende doodsberichten voor vreemde kunstenaars, den wakkeren landschapschilder herdacht.
En nochtans verdiende hij meer dan menig ander de eer van een uitvoerig doodsbericht. Ik zegde het elders; ik meen het den verdienstelijken man verschuldigd te zijn, het hier te herhalen. In 1789 te Antwerpen geboren, was Van der Poorten in zijn' tijd een talentvol kunstenaar, een onzer beste landschapschilders. Zijn eerste meester was Herreyns, dien men te recht den laatsten vertegenwoordiger der school van Rubens heeft genoemd, en die de voorganger was van Matthijs Van Bree, in het bestuur der Koninklijke Academie van Beeldende Kunsten, te Antwerpen. Later trad hij in de werkplaats van den landschapschilder Majin, die als hersteller van schilderijen zekere befaamdheid genoot, en al spoedig zich door zijnen leerling zag overvleugelen. Zijne eerste tafereelen dagteekenen van dit tijdstip. Meesterstukken zijn het niet; doch zij verraden den gelukkigsten aanleg. Aan juiste en sierlijke teekening paarde de jeugdige kunstenaar die flinke penseelbehandeling, welke het aandeel is van schier al onze schilders, dit diep gevoel van het koloriet, dat den Vlamingen als schijnt ingeboren, en die liefde voor de natuur, zonder welke men nooit een landschapschilder wordt van eenige waarde,

***

{==384==} {>>pagina-aanduiding<<}

Het was in 1814, dat Van der Poorten zijn streven voor de eerste maal met luiden bijval zag bekronen. In dit jaar behaalde een zijner tafereelen den eersten prijs van het landschap, te Gent. Het volgende jaar viel dezelfde onderscheiding hem te beurt, te Brussel, en in 1816, werd ook een ander zijner landschappen te Antwerpen bekroond. Door dien bijval aangemoedigd, werkte hij ijverig voort en vervaardigde eene menigte min of meer gewichtige tafereelen, die alle gereedelijk koopers vonden en zijnen naam tot in het buitenland met roem deden kennen. Hij kreeg, wel is waar, voor zijne gewrochten de hooge prijzen niet, welke men heden, inzonderheid voor modewerk, betaalt: zijne beste stukken brachten hem nauwelijks 200 a 300 frank op. Het was weinig, zelfs voor dien tijd, waarin, gelijk men weet, de thans zoo duurbetaalde Ommeganck zich soms gelukkig achtte zijne beste tafereelen voor een' spotprijs aan den man te brengen. Dat Van der Poorten's werk er niet minder verdienstelijk om was, heeft het gevolg bewezem. Daar hij overigens zeer zedig was en zelfs een luttel wijsgeer, getroostte hij zich lichtelijk die lage prijzen en verloor den moed niet. Wanneer men hem later kwam zeggen, dat deze of gene zijner schilderijen door den gelukkigen bezitter het zesvoudige, het tienvoudige was voortverkocht, bevredigde hij zich met weemoedig glimlachend te antwoorden, ‘dat het, wel verre van hem te verdrieten, hem genoegen verschafte, daar de lage prijzen aan hem betaald, hem niet belet hadden eenige spaaroordjes te verzamelen, die hem voor den nood zouden vrijwaren, als hij niet meer konde werken.’ Weleens voegde hij, als eon echt kunstenaar, er bij, ‘dat hij veel gelukkiger was dan de lieden, die thans met zijn werk zoo goede zaken maakten, daar hij reeds op voorhand in het genot, bij het

{==385==} {>>pagina-aanduiding<<}
vervaardigen der tafereelen gesmaakt, zijne zoetste belooning had gevonden.’

***

Hij koesterde eene groote voorliefde voor de heide ten noorden van Antwerpen en zelfs voor die van de Kempen. Ook heeft hij ze dikwijls met eene voortreffelijkheid en waarheid gemaald, welke onze tegenwoordige realisten niet altoos bereiken. Van der Poorten was juist de man, om de kalme poëzij, de ietwat treurige, doch niet ontmoedigende eentonigheid dier uitgestrekte zandvlakten te begrijpen, en het talent waarmede hij die wist weer te geven, maakte zijne zandgrondekens - zoo noemde men ze, - bij de kunstliefhebbers zeer gezocht. Meesttijds stoffeerde hij zijne landschappen met schapen en geiten, met koeien en paarden, welke soms meesterlijk behandeld waren. Hij schilderde niet uitsluitelijk Vlaamsche landschappen. Hij had de boorden van Maas en Rijn, zelfs een groot gedeelte van Duitschland bezocht en er teekeningen en studiën vervaardigd, die hij nu en dan voor zijne tafereelen benuttigde. Dat hij zijne reisherinneringen zoo goed als zijne geliefkoosde heide maalde, zal ik mij wel wachten te beweren. Ook met het menschelijke beeld was hij veel minder gelukkig; en de boeren en boerinnen, welke hij in zijne tafereelen te pas brengt, laten over het algemeen nog al te wenschen.

***

Een der eersten onder onze hedendaagsche kunstenaars hield hij zich met etsen onledig. Het was omtrent 1840, dat men ten onzent op nieuw die schoone uitdrukking der kunst begon te beoefenen, welke de oude Vlaamsche en Hollandsche kunstenaars zoo hoog schatteden, die sedert hen zoo deerlijk werd verwaarloosd,

{==386==} {>>pagina-aanduiding<<}
maar kortelings weer in den smaak kwam en dagelijks sneller vorderingen doet. Van der Poorten heeft minstens een dertigtal platen vervaardigd, welke door de liefhebbers op hoogen prijs worden gesteld. Eenige dier platen werden door hem voor het Vlaamsche tijdschrift de Noordstar geëtst, dat in de eerste jaren onzer letterkundige wedergeboorte door wijlen onzen vriend P.F. Van Kerckhoven te Antwerpen werd uitgegeven. Eugeen De Block, de beide Dillensen, F. Lauters, F. Bovie, Jos. Geefs, Mevr. W. Geefs, H. Lehon en anderen leverden insgelijks etsen voor dit tijdschrift, het eerste, welk in Vlaamsch België der schilderende letterkunde eene plaats inruimde, en tevens het eerste, welk die soort van opluistering inhuldigde, waarvan thans hier en elders een zoo breed en zoo verstandig gebruik gemaakt wordt. De etsen van Van der Poorten behooren tot de beste, die wij in de Noordstar aantreffen. Zij zijn - vooral de kleinere - met zorg behandeld, uitvoeriger dan degene van de moeste aquafortisten dier dagen en verraden eene fijne en geoefende naald. Het effect konde wellicht beter wezen, doch het algemeene voorkomen is niettemin aangenaam. De gewichtigste ets door Van der Poorten voortgebracht, is eene tamelijke groote plaat. Zij stelt eene Hoeve in een boomrijk landschap voor, met een' schimmel aan een kribbe. De boomen zijn ietwat stijf. Deze ets draagt de dagteekening van 1842. Er bestaan nog van hem twee goede teekeningen op steen, de eene een Landschap, de andere eene fraaie groep Geiten en Schapen. Beide zijn breed en krachtig.

***

Ofschoon Van der Poorten in de laatste twintig jaar slechts zelden meer schilderde, bleef hij het levendigste

{==387==} {>>pagina-aanduiding<<}
belang stellen in alles wat met de kunst in betrekking stond, en overal waar kunstwerken te bezichtigen waren, konde men zeker zijn hem te ontmoeten. Met de al te breede schildering van sommige volgelingen Courbet's had hij weinig op. Toch verheugde hij zich hartelijk in de toenemende vorderingen der school, tot welker heropleving hij had bijgedragen. Hij was een warm vereerder der vaderlandsche letteren. Ik leerde hem, vóór meer dan dertig jaar, in de vergaderingen der Antwerpsche rederijkkamer de Olijftak kennen. Een zachtaardig, verdraagzaam en doorbraaf man, had hij maar een gebrek, zijne verregaande zedigheid, en telde in de kunst en letterwereld enkel vrienden. Hij heeft verscheidene goede leerlingen gevormd en onder dezen J.J. Moerenhout, F. Marinus en wijlen H. Verbeeck.

***

Een ander sterfgeval, hetwelk niet minder dan het vorenvermelde toont, hoe licht een kunstenaar in onzen tijd, evenals vroeger, zijnen roem kan overleven, is dat van den Franschen schilder Octave Tassaert, die onlangs, na veel te hebben gearbeid, geheel vergeten, zich te Parijs door kolendamp liet verstikken. Hij was eenmaal een historie- en genreschilder van talent, die herhaaldemalen onze tentoonstellingen met lieve gewrochten verrijkte en zoowel door onze als door Fransche bladen als een meester werd geroemd. Toch stierf hij in de grootste verlatenheid, zonder dat een zijner voormalige vrienden en vereerders zich om hem in de laatste jaren had bekreund. Die verlatenheid en de moedeloosheid, waarin zij hem vervallen deed, voerden waarschijnlijk den vieren-zeventigjarigen grijs tot het noodlottige besluit, om door eenen vrijwilligen dood een einde aan zijn leven te stellen.

{==388==} {>>pagina-aanduiding<<}

Gedurende bijna vijf en twintig jaar had Tassaert aan al de Parijzische tentoonstellingen en aan vele in het buitenland deel genomen. Hij had verscheidene medaliën behaald, de laatste in 1855 op de Fransche wereldexpositie. Voor het Museum van Versailles vervaardigde hij, onder andere tafereelen, eene Begrafenis van Dagobert, te St. Denis, die zeer werd opgemerkt. - Men heeft beweerd, dat hij op het einde van zijn leven ten prooi was aan de verschrikkelijkste ellende; doch zulks schijnt het geval niet geweest te zijn.
Was Tassaert al of niet van Vlaamschen oorsprong, zooals mede wel eens is beweerd geworden? Wij kunnen het niet met zekerheid zeggen, en de fantastische artikels, welke men te Parijs zijner gedachtenis heeft gewijd, zijn niet geschikt, om ons daaromtrent in te lichten. Vast gaat het, dat, in het midden der vorige eeuw, te Parijs een Belgisch, een Antwerpsch beeldhouwer, Tassaert genaamd, leefde, die een kunstenaar van verdiensten was en later beeldhouwer werd van Frederik II, koning van Pruisen. Hij overleed te Berlijn in 1788.
***
De Fransche historieschilder Gleyre, dezer dagen schielijk overleden, bezweek in de expositie zelve ten voordeele der Elzassers-Lorreiners. Hij was die expositie met eene zijner bloedverwanten gaan bezoeken. Eensklaps zakte hij ineen en was niet meer. Hij leed aan een anevrism.
Charles Gleyre was, als zoovele anderen, die voor Fransche kunstenaars doorgaan, in geenen deele een Franschman. Hij was van geboorte een Zwitser. Hij kwam, in 1807, in het canton Waadt ter wereld. In 1840 stelde hij een zijner voornaamste werken, St.-Jan Evangelist, ten toon; in 1843 zijnen Avond, thans in het Musée du Luxembourg; in 1845 zijne Apostelen, en in 1853 zijnen Bacchan-
{==389==} {>>pagina-aanduiding<<}
tendans. Een meester voor de teekening en de samenstelling, was hij geen kolorist, zelfs niet voor de Parijzische critiek. Hij ook leefde zeer afgezonderd.

***

De eerste aflevering van het Nederlandsch Museum, waarin ik poogde een der cartons van Kaulbach te ontleden, was nauwelijks sedert eenige dagen verschenen, toen ons de treurmare van het afsterven des beroemden meesters verraste, op wien Duitschland zich met zooveel recht verhoovaardigde.
Wilhelm von Kaulbach was op 15 October 1815, in het Waldecksche steedje Arolsen geboren. Op zestienjarigen ouderdom zond hem zijn vader, een talentvol doch arm plaatsnijder, van wien hij zijne eerste lessen in de teekenkunst ontving, naar Dusseldorp, om er zijne studiën aan de academie voort te zetten. De vermaarde Peter von Cornelius, destijds bestuurder van die academie, werd kort nadien bestuurder der academie van München genoemd, en Kaulbach volgde hem naar de hoofdstad van Beieren. In den beginne werkte hij geheel onder den invloed zijns meesters, doch wachtte niet lang zelfstandig op te treden. Zijne gewrochten zijn zeer talrijk. Onder de voornaamste worden zijn Zinnelooshuis, zijn Hunnenslag, de Verwoesting van Jeruzalem, de Toren van Babel, het Tijdstip der Hervorming, de Zeeslag van Salamis, Keizer Otto III in het graf van Karel den groote, Peter Arbues en Nero gerekend. Zijn laatste carton is de Duitsche Michel. Het verbeeldt den aartsengel Michaël in pantserhemd en het ijzeren kruis op de borst, die met opgegeven zwaard den gevallen Keizer Napoleon III en zijnen zoon bedreigt, terwijl zij nog naar eene kaart van Duitschland de hand uitstrekken. Fransche soldaten en geestelijken vlieden voor

{==390==} {>>pagina-aanduiding<<}
het zwaard van den aartsengel. Onder dit carton heeft Kaulbach zelf de woorden: De Duitsche Michel, den dapperen Duitschen volke toegewijd, geschreven.

***

Sedert vijf en twintig jaar bestuurder der Koninklijke Academie van beeldende kunsten te München, had Kaulbach onlangs zijn jubilé gevierd, waarbij het hem noch aan vriendschapsblijken vanwege Duitsche en vreemde kunstenaars, noch aan eerbewijzen vanwege vorsten had ontbroken. Hij was nog zeer gezond en krachtig, werkte voort met onverpoosden, schier jeugdigen ijver. Niemand, die zich konde voorstellen, dat hij zijn einde zoo nabij was. Den tweeden Paaschdag, om 11 uren des avonds, voelde hij zich onpasselijk; des anderdaags, om 8 uren, was hij een lijk. Hij viel een der laatste slachtoffers van de cholera. Zijne begrafenisplechtigheid was die eens vorsten.

***

Uiteenloopend zijn de gevoelens omtrent Kaulbach's talent. In Duitschland lieten ook zijne tegenstrevers hem gereedelijk recht wedervaren. In Frankrijk, Engeland en zelfs ten onzent niet iedereen. Dat hij een ongemeen begaafd kunstenaar was, wordt door niemand betwist, doch met zijne streng classieke vormen konden sommigen geen' vrede hebben. Vandaar weleens miskenning zijner heerlijkste scheppingen. Onder de kunst-criticussen, welke hem, volgens ons, met de meeste juistheid beoordeeld hebben, noemen wij J. Beavington Atkinson. Ziehier hoe hij in zijne German Pointers of the modern school van hem spreekt:
‘Zijne onderwerpen, zijne werkwijzen en zijne stoffen, die menigvuldig zijn, zijn ook alle merkwaardig. Zijne thema's zijn breed van opvatting en verheven van strekking. De geschiedenis in tijdperken, die grensscheidingen

{==391==} {>>pagina-aanduiding<<}
vormen in de beschaving der wereld; de wijsbegeerte, welke leert door het voorbeeld; de poëzij zooals zij zich vertoont in de scheppingen van Shakespeare en Göthe; het leven met zijn licht en zijne schaduwe, ten toppunt zijner vreugde en in den afgrond zijner smart, - ziedaar de onderwerpen, welke het genie van Kaulbach meet in hunne verscheidenheid, welke zijne gewrochten omvatten. In stijl zoowel als in keus van onderwerp, legt de schilder dezelfde afwisseling aan den dag: hij is beurtelings ernstig en vroolijk. Evenals tooneelkanstenaars van den eersten rang, is hij groot én in het blijspel, én in het treurspel; kortom, zijne verpersoonlijkingen zijn genomen naar de modellen van Phidias en Raphaël, van Dürer en Hogarth. Nog zal de naam van Kaulbach zich vereenzelvigen met de best geslaagde pogingen, om de kunst te bevrijden van de dwingelandij der Kerk, om wereldlijke onderwerpen te veredelen door de verheven gedachten en de verheven behandeling, en om de beoefening der monumentale schildering op dezelfde hoogte te brengen met de zusterkunsten, de beeldhouw- en de bouwkunde. Deze zijn de diensten, welke Kaulbach aan zijnen tijd en aan zijn land bewezen heeft.’

***

Niet alleen als kunstenaar, ook als mensch, was Wilhelm von Kaulbach door en door een Duitscher. Een zijner levensbeschrijvers voegt er bij, dat hij al wat Fransch is, letterlijk haatte. Hij haalt daarvan het volgende voorbeeld aan: Eens bezocht eene voorname Fransche dame zijne werkplaats. Zij was van eenen tolk vergezeld, doch poogde telkens wederom in het Fransch met den schilder in gesprek te komen, tot eindelijk deze haar ronduit verklaarde: ‘Verschoon mij, Mevrouw. Ik ben een Duitsch kunstenaar en spreek over de kunst slechts

{==392==} {>>pagina-aanduiding<<}
in mijne moedertaal.’ 't Is wellicht een luttel overdreven; doch het kenschetst den man volkomen. Daarbij zegt het meer, dan het oppervlakkig beschouwd schijnt te zeggen. In allen gevalle ware het te wenschen, dat vele onzer kunstenaars ietwat van die vaderlandsche fierheid bezaten. Hunne kunst en zijzelven zouden er zich niet kwalijk bij bevinden.

***

Kaulbach haatte niet minder al wat naar gewetensdwang en geestesslavernij zweemde, gelijk hij het door zijn Peter Arbues en vele andere min gewichtige gewrochten der laatste jaren getoond heeft, die zekere lieden zoozeer in het harnas joegen. Eene andere schoone hoedanigheid in den altmeister der Duitsche kunst, gelijk men sedert eenigen tijd placht hem te noemen, was zijne eenvoudigheid en gemüthlichkeit. Hij bewoonde, bij den Münchener Hoftuin, een huis in Pompeïaanschen stijl, dat hijzelf zich had gebouwd. De wandelaars in dien tuin konden dikwijls, des morgens, eenen ouden heer met gebogen hoofd en vriendelijken blik dit huis zien verlaten en den zoogenaamden Brunnentempel binnentreden. Onmiddellijk vloog eene talrijke schaar duiven van alle zijden langs de boogdeuren den tempel in. Zij kenden den heer wel. Hij haalde eenen papieren zak te voorschijn, om uit dezen al de duiven der nabuurschap te voeden. Het was Kaulbach, die, op weg naar zijne werkplaats, de duiven haar eten bracht.

Lier, 1 Juni 1874.
Sleeckx.

P.S. Op het oogenblik, dat ik deze Kroniek eindig, verneem ik, dat Piloty tot opvolger van Kaulbach benoemd is in het bestuur der Academie van München.






{==393==} {>>pagina-aanduiding<<}

Staatkundig overzicht.

De uitslag der laatste kiezingen voor de gedeeltelijke hernieuwing der wetgevende Kamers van België werd door iedereen met meer belangstelling dan ooit afgewacht. Het was de derde maal, sedert de Clericalen aan het bewind zijn, dat het land geroepen werd om hun bestuur te vonnissen. De eerste maal was het kort na de kiezingen van Juni 1870, die aan de liberale partij eenen zoo hevigen slag toebrachten: de algemeene kiezingen van Augusti 1870 gaven aan de Katholieken eene aanzienlijke meerderheid. De tweede maal was het in 1872: de toestand bleef nagenoeg dezelfde; Clericalen en Liberalen behielden wat zij bezaten. Maar in 1874 was de strijd belangrijker én onder opzicht der arrondissementen, waar hij plaats moest grijpen, én wegens de vraagpunten, waarover de strijd werd gevoerd.
Hadden de Liberalen in alle plaatsen overwonnen, zoo de ware meerderheid verplaatst geworden en het Clericaal ministerie viel. Waren de Clericalen overal overwinnaars, dan was de uitslag eene goedkeuring van hun politiek gedrag, eene aanmoediging om voort te gaan op denzelfden weg, eene versterking, die hen misschien tot overdrijvingen zou hebben gebracht.
Daarbij op de vier jaren dat de Clericale partij aan het bewind geweest was, had zij den tijd gehad om hare houding

{==394==} {>>pagina-aanduiding<<}
ten volle aan den dag te leggen; om hare bedoelingen, de middelen, die zij wilde gebruiken te doen kennen; om haar programma, ten minste gedeeltelijk, te verwezenlijken. De kiezers waren dus geroepen om te beslissen, of hare staatkunde moest worden gehandhaafd, of de Clericalen weerdig waren aan het bewind te blijven.
De handelwijze en de welgekende strevingen der Clericale partij, de misslagen, die zij bedreven heeft gedurende die vier jaren, haar volkomen vergeten der beloften, welke zij gedaan had, terwijl zij oppositie was, dat alles, klaarblijkend onder de oogen der kiezers gebracht, was zeker van aard om den Liberalen eenig vertrouwen in den uitslag van den strijd in te boezemen.
Wanneer de Katholieken in 1870 aan het bewind kwamen, waren zij er gedurende bijna dertien jaar van verwijderd gebleven. In de oppositie hadden zij alles beproefd om de kiezers aan te lokken: zij hadden allerhande maskers opgezet ten einde het land aangaande hunne personen en hunne plannen, in dwaling te brengen; niets had gebaat, tot het oogenblik dat de liberale partij in verdeeldheid geraakte en hun de macht overleverde.
De Liberalen waren te lang aan het bewind geweest. Het doel, dat zij zich in 1847, bij hunne opkomst, hadden voorgesteld, hadden zij niet bereikt; het programma van 1846, dat de keure is van het liberalisme in België, hadden zij niet verwezenlijkt: dit veroorzaakte de misnoegdheid van een gedeelte der liberale partij, dat vooruit wilde gaan, en niet vindt, dat alles om het best is, wanneer maar liberale ministers aan het roer staan. Daaruit volgde in de liberale partij eene zekere zwakheid, eene moedeloosheid, eene onverschilligheid, welke de clericale partij te haren voordeele wist te gebruiken. Doch deze laatste, waarschijnlijk niet meer wetende, van welk

{==395==} {>>pagina-aanduiding<<}
hout pijlen maken, om zich te doen welgevallen, had vaarwel gezegd aan haar conservatisme en was openlijk vooruit gekomen met een programma van hervormingen, dat zeker vele Radicalen hadden kunnen onderteekenen.
Eene kieshervorming was het eerste punt van het programma. Deze hervorming werd sedert lang gevraagd en tot dan met hardnekkigheid geweigerd. De Liberalen hadden verscheidene wetten gestemd, die een einde stelden aan oude, ingekankerke misbruiken, bij voorbeeld de wet op de studiebeurzen. Maar zulke wetten maakten natuurlijk misnoegden onder alle degenen, die van de misbruiken leefden. De Clericalen beloofden hun het intrekken dier wetten. De Liberalen hadden, onder den dwang van buitenlandsche mogendheden en misschien ook wel van eene binnenlandsche, veel toegegeven aan het militarisme, b.v. in de zaak der versterkingen van Antwerpen. Nu, de militaire lasten zijn van dien aard dat zij iedereen kwetsen: de armen om de van hen geëischte persoonlijke diensten, de rijken om hun geld. De Clericalen wederom beloofden de vermindering van alle lasten in 't algemeen en in 't bijzonder van de militaire lasten.
De kiezingen van 1870 gaven de overhand aan die zonderlinge behoudende partij, die onverwachts voor de noodzakelijkheid stond om haar programma uit te voeren.
Maar intusschentijd was de oorlog tusschen Duitschland en Frankrijk losgeborsten, en verre van te denken aan vermindering en verlichting der krijgslasten moesten de Clericalen zelven deze vermeerderen: de zoogezegde vijanden van het militarisme, en aan hun hoofd de gekozenen van de stad Antwerpen, wien als bijzonder mandaat de bestrijding van het militarisme was opgelegd, waren gedwongen het gansche leger onder de wapenen te roepen en daartoe verscheiden millioenen te verteren.

{==396==} {>>pagina-aanduiding<<}

Dat was nu eene noodzakelijkheid, waaraan zij zich niet konden onttrekken. Doch het was terzelfder tijd een blijkbaar bewijs, dat hunne beloften hersenschimmig en van allen ernst, van alle oprechtheid ontbloot waren.
De belofte alleen van eene hervorming, die zij niet konden en ook niet voornemens waren te verwezenlijken, was een misstap, waarvoor zij onvermijdelijk zouden boeten.
Een tweede misstap, dien het eerste door de Clericalen samengestelde ministerie beging, was de benoeming als gouverneur van Limburg van eenen man, eenen oud-minister, wiens bekwaamheid zeker niet kon worden betwist, maar wiens naam veel geleden had in het beruchte proces van den katholieken financier Langrand, den Law der katholieke beurzen. Deze benoeming verwekte, in het geheele land, eene zoo groote opschudding, dat het ministerie, alhoewel het zich met alle krachten aan zijne portefoelies gehecht hield, zijn ontslag ontving, en gedwongen werd plaats te maken voor mannen van meer bekwaamheid of ten minste van meer bezadigheid en ervarenheid.
De heeren Jacobs, d'Anethan, Cornesse en Kervijn kunnen mannen van talent zijn, maar van politiek doorzicht en van het bewustzijn der wezenlijke kracht en der leefbaarheidsvoorwaarden van hunne partij gaven zij geene blijken.
Een enkel punt van hun programma hadden zij nochtans verwezenlijkt, namelijk eene kieshervorming waardoor de kiescensus, voor de gemeentekiezingen van 42 fr. 32 of 20 gulden tot op 10 frank werd verlaagd. De vooruitstrevende partij, die sedert lang die hervorming gevraagd had, moest er hun niet erkentelijk over zijn; want die maatregel werd met geen ander doel voorgesteld dan om in də steden de overhand aan de Clericalen te verzekeren:

{==397==} {>>pagina-aanduiding<<}
de gestemde wet was in den vollen zin des woords eene partijwet, maar, gelukkig viel zij tegen de inzichten harer ontwerpers uit.
Laat ons hier nog eene andere hervorming aanstippen. In het bestuur der spoorwegen was minister Wasseige teruggekomen op eene vroeger verleende vermindering der tarieven, voor groote afstanden, hetgeen men bovenal als voordeelig voor de reizigers der steden aanzag; hij verhoogde die tarieven, en verlaagde terzelfder tijd die voor kleine afstanden, hetgeen beschouwd wordt als voordeeliger voor de bewoners van het platteland.
De uiterste rechterzijde, die de aanstookster dier hervormingen was geweest, zij die het programma der partij had opgesteld, werd dus ontslagen en moest wijken voor de ware behoudende partij, staande onder de leiding van eenen veteraan der Kamers, eenen man van algemeen erkende ervarenheid en talent, den heer Malou.
Nu kon er geene spraak meer wezen van hervormingen, van afschaffing van liberale wetten, van vermindering der krijgslasten. De Conservatieven waren aan het bewind en hunne politiek zou enkel hierin bestaan, dat zij zouden pogen aan het bewind te blijven. Daarom zou men de brandende politiek, de behandeling van alle wezenlijke strijdvragen vermijden: men zou trachten, door uitsluitelijke behartiging van materiëele belangen, allen politieken strijd te verhinderen. En onderduims zou men in tusschentijd de Clericalen bevoordeelen, alle plaatsen aanvullen met aanhangers der besturende partij, en aldus onrechtstreeks eenen grooten invloed verkrijgen op het kiezerskorps.
Het waren vooral de openbare werken, die eene gewichtige rol zouden spelen in dit bestuur van zaken. De districten, waar er strijd was voor de kiezingen, zou men meest bevoordeelen, in de hoop dat men, in ruiling

{==398==} {>>pagina-aanduiding<<}
van de verleende stoffelijke voordeelen, de stemmen der begunstigden zou verkrijgen.
Hetgeen wij hier voorstellen is geene hersenschim; geen roman. Wij moeten niet verre gaan om de bewijzen onzer beweringen te vinden. Men weet, dat de Liberalen te Verviers, arrondissement, waartoe Spa behoort, in de kiezingen zegepraalden. Welnu, ziehier wat de Gazette de Liége, het ultramontaansch blad van Luik, weinige dagen na de kiezingen schreef: ‘Indien er in onze provincie eene streek is, waarvoor onze katholieke vertegenwoordigers de gunsten der regeering verkregen hebben, dan is het wel Dison en Spa. Maar die streek had niets meer te vragen, niets meer te verwachten, zoodanig had men hare wenschen voorkomen: aldus kon het niet missen, of de repus zouden tot het doctrinarisme terug keeren.’ Diezelfde politiek openbaart zich nog in het voordragen eener candidatuur door den Minister van openbare werken in het arrondissement Soignies, alsook in de polemiek, die in Gent door de clericale bladen gevoerd werd. Zij mislukte echter bijna overal en zou in Gent, het laatste bolwerk van het Clericalisme, misschien ook mislukt zijn, hadden de Clericalen alhier van geene andere onnoembare middelen gebruik gemaakt.
Een enkel ministerieel departement gaf weinig vat tot aanvallen. Het was datgene van justicie, aan wiens hoofd een zeer gematigd man staat, de heer De Lantsheer. De Minister van justitie wordt niet beschouwd als een zuiver Ultramontaan; hij aarzelde, bij voorbeeld niet, alhoewel katholiek, de ter aarde bestelling bij te wonen van den eersten magistraat van het land, den voorzitter van het verbrekingshof, groot meester van de vrijmetselaarsorde, oud-voorzitter van het liberaal congres van 1846, den heer Defacqz, die als vrijdenker gestorven was. Zoodanig

{==399==} {>>pagina-aanduiding<<}
is de onverdraagzaamheid der Clericalen, dat de heer De Landtsheer, niet zonder blootgesteld te staan aan de aanvallen van de katholieke drukpers, dit laatste huldebewijs mocht brengen aan eenen uitstekenden geleerde, ofschoon die plichtvervulling door niemand kon worden beschouwd als eene adhaesie medebrengende aan de denkwijze van den afgestorvene.
Verscheidene titels van het gewijzigde handels wetboek werden, sedert zijne komst aan het ministerie, gestemd, alsook de wet over het gebruik der Nederlandsche taal voor de rechtbanken. Deze laatste wet werd echter niet zonder tegenkanting van het ministerie doorgedreven. Het is enkel in de benoemingen in de rechterlijke orde en in het aanvaarden van giften voor kerkfabrieken, dat het Clericalisme van den Minister zich vertoonde.
Een Minister van buitenlandsche zaken heeft in ons onzijdig land weinig te verrichten. En toch vond de onze middel om niet onopgemerkt te blijven, door zijne stilzwijgendheid tegenover de beleedigende woorden, die in den Senaat uitgesproken werden tegen Italië en zijnen koning, door den ultramontaanschen senator van Roeselare, den heer Solvijns.
Het ministerie van oorlog, met samenwerking van den Minister van binnenlandsche zaken en vooral van den Minister van financiën, den heer Malou, wist eene nieuwe miliciewet te doen stemmen, welke de militaire lasten veel verzwaart en zich vooral zeer streng toont tegenover de plaatsvervangers, zoodanig dat het slechts aan de begunstigden der fortuin nog mogelijk is plaatsvervangers te vinden. De kleine burgerij, wellicht de meest belangwekkende klasse der maatschappij, moet voortaan alle hoop verzaken van aan den persoonlijken dienst te ontsnappen.

{==400==} {>>pagina-aanduiding<<}

Gelijk wij zeiden, werd deze schoone wet ook ondersteund door den heer Delcour, Minister van binnenlandsche zaken. In die hoedanigheid heeft deze Minister ook het openbaar onderwijs onder zijne leiding. En hier ziet men dit zonderlinge verschijnsel, dat de taak om het openbaar onderwijs te bevorderen en te beschermen, opgedragen wordt juist aan een lid van heb privaat onderwijs, voor hetwelk 't onderwijs van den Staat een standvastige mededinger is; aan eenen professor der hoogeschool van Leuven, die door de Katholieken werd gesticht met het bepaald doel om den zoogezegd verderfelijken invloed der universiteiten van den Staat te bevechten; aan een lid van de partij, die dagelijks schreeuwt tegen ‘de vijandelijke en oneerlijke mededinging, van een liberaal bestuur, gewapend met al de macht van een budget’, en spreekt van den ‘oneerlijken strijd tegen het vrije onderwijs’.
Men hadde aan den heer Delcour toch dien strijd tusschen zijn geweten als katholieken hoogleeraar en het gevoel van zijne plichten als Minister moeten sparen: hij moet immers verdacht zijn aan de Clericalen, indien hij het staatsonderwijs bevordert, en aan de Liberalen, indien hij zulks niet doet. Ook moest hij de verwijtingen der ultrakatholieke bladen, gelijk den Bien Public onderstaan, wanneer hij een crediet liet voorstellen van 20 miljoen, voor het bouwen en meubleeren van schoollokalen. Doch die verwijtingen schijnen ons niet anders te zijn geweest dan louter komediespel. Het was slechts om aan de galerie, aan de naïeve toeschouwers te doen gelooven, dat men het met dat voorstel ernstig meende. Het is sterk te vreezen, dat het met die wet zal gaan, evenals met de wet van 1866, waardoor de Staat gelast werd vier normaalscholen in te richten, in Bergen en Luik voor de Waalsche, in Brugge en in Gent voor de

{==401==} {>>pagina-aanduiding<<}
Vlaamsche provinciën, en waarvan tot in den laatsten tijd d.i. acht jaar daarna, nog geene enkele was tot stand gekomen.
De Minister van financiën hield zich gedurig bezig met de materieele belangen: voor hem, oud bestuurder of lid van den bestuurraad van twintig a dertig der voornaamste nijverheidsmaatschappijen, compagniën, banken, enz., was het te doen om aan die maatschappijen werk te geven, om nieuwe spoorwegen te leggen, het materieel te vermeerderen, spoorwegen aan te koopen, enz. Daaraan besteedde hij overgroote sommen, waarvan de gezamenlijke uitgave wel eens het evenwicht in de staatskas in gevaar bracht.
Dit was het politieke bilan van de clericale meerderheid, toen de kiezingen van 9 Juni 11. naderden.
Eene groote discussie over de handelingen van het ministerie was aangekondigd en greep dan ook in de Kamer plaats. De gekende woordvoerders van de liberale partij, de heeren Frère en Bara, namen het woord om die handelingen in al hare naaktheid bloot te leggen; zij betoonden op onwederlegbare wijze de onmacht van het ministerie om de beloften, die zijne partij in de oppositie gedaan had, te vervullen; zij deden al de valschheid uitschijnen, die ligt in het doen van beloften, welke men vooraf weet niet te zullen kunnen houden. De heer Frère-Orban wees vooral op den handel en wandel van den Minister van financiën, den heer Malou, maar schetste terzelfder tijd met meesterlijke hand en op breede wijze de heele politiek van het ministerie. De heer Bara trad meer in de beschouwing van bepaalde feiten en oogstte niet min bijval, wanneer hij de handelwijze schandvlekte van den ultramontaanschen senator, den heer, Solvijns, oudlid der bestendige deputatie van Oost-Vlaanderen, welke -
{==402==} {>>pagina-aanduiding<<}
gelijk gebleken is uit papieren gevonden in een sterfhuis te Wachtebeke - in vroegere jaren, toen hij, in de hoedanigheid van lid der bestendige deputatie, als rechter te beslissen had over kiesbetwistingen, aan de hem opgelegde onpartijdigheid was te kort gebleven.
Het was moeilijk voor de Clericalen aan die welverdiende verwijtingen te ontsnappen. De heer Malou moest bekennen, dat de staatsfinantiën in den besten toestand niet meer waren. De leiders van de partij konden niet betwisten, dat zij het clericaal programma in de voornaamste punten niet verwezenlijkt hadden; maar zij beriepen zich op de ongelukken des tijds, op de moeilijkheden door de buitenlandsche omstandigheden teweeggebracht. Zij trachtten daarbij de zwakheid van hunne verdedingsmiddelen te verbergen onder de hevigheid van hunne aanvallen: zij wilden de liberale partij verantwoordelijk maken voor de vervolgingen, die in andere landen tegen de Katholieken gericht worden, en de heer Jacobs, gewezen Minister, aarzelde niet te zeggen, dat het noodzakelijk was, dat de Katholieken aan het bewind bleven, ware het slechts om de Liberalen te beletten er aan te komen; want het programma der Liberalen was de vervolging der priesters, de sluiting der kerken, enz.
Na het eindigen van den zittijd der Kamers werd deze polemiek in de dagbladen van beide partijen voortgezet. De heer Malou, die in de Kamer het antwoord aan zijne tegenstrevers schuldig gebleven was, nam ook door artikels in het Staatsblad, die hij bij deurwaarder in de liberale bladen deed overnemen, deel aan den pennestrijd: deze werd met replieken en duplieken, van beide zijden tot op den dag der kiezingen gevoerd.
Dit was het terrein, waarop de heer Malou zijne tegenstrevers had weten te brengen. De zuivere politieke quaesties

{==403==} {>>pagina-aanduiding<<}
moesten dus het onderspit delven voor de vraagstukken van stoffelijk belang. De Ultramontanen, die gedurende het heele jaar niets prediken dan de omverrewerping der grondwet, de onderwerping in politieke zoowel als in godsdienstige zaken aan de bevelen van het Vaticaan, wisten nu hunne beginselen ter zijde te schuiven, om voor een oogenblik het constitutioneel gewaad aan te trekken. De polemiek werd gevoerd niet op het vraagstuk der tusschenkomst van den priester in burgerlijke en politieke zaken, maar op de quaestie van te weten wie, of clerikaal of liberaal, het meest gedaan had voor het verbreeden van een kanaal of voor het leggen van eenen spoorweg. En terwijl in de zitting van de liberale vergadering van Gent, bij voorbeeld, waarin de candidaten aangewezen werden, de liberale beginselen met oprechtheid en kracht werden vooruitgezet, was men in de zitting der, eertijds ook grondwettelijke, nu enkel behoudende associatie dezer stad, er slechts op uit, om te doen uitschijnen, dat het wel de Clericalen en niet de Liberalen waren, die het werk van het kanaal van Terneuzen begonnen, en den ringspoorweg hadden geleid. Betreurenswaardig is het, dat, in de zaken, die enkel op het politiek terrein zouden dienen beslist te worden, het persoonlijk en het plaatselijk belang zoo vaak eene overwegende rol spelen. De nietigste feiten, de dwaaste redenen komen daarbij in rekening en zijn niet zelden beslissend in den strijd. Dit was wederom het geval in de jongste Gentsche kiezingen. En dit alles, wanneer uit de stembus het antwoord werd verwacht op die vraag, ernstig en gewichtig onder alle, of het Clericalisme al of niet in België zou zegevieren. Daarbij nam die partij, welke zich de partij der zedelijkheid noemt, hare toevlucht tot schandelijke omkoopingen.
Zooals men weet, was de uitslag niet beslissend. De

{==404==} {>>pagina-aanduiding<<}
Clericalen verloren voor de Kamer twee vertegenwoordigers in Verviers, onder welke een oudminister, een hunner geliefkoosde mannen, den heer Cornesse; twee andere in Charleroi. In Aath, in Soignies en in Thuin, waar candidaten voorgesteld waren, aan welke de Clericalen bijzonder hielden: de Minister van openbare werken, de heer Beernaert in persoon en de prins van Caraman-Chimay, broeder van den gouverneur van Henegouwen, leden de Clericalen schipbreuk. Op eene enkele plaats, waar er strijd was, namelijk in Gent, behielden zij hunne candidaten, en hierdoor eene meerderheid, die gedaald is van 22 tot 14 stemmen. Voor den senaat verloren zij twee leden in Charleroi en een in Thuin, zoodat hunne meerderheid daar gezonken is tot 33 stemmen tegen 29. En in Gent, waar de Liberalen in de stad op meer dan 4600 kiezers eene meerderheid van 900 stemmen verkregen, was het enkel te wijten aan de kiezers van een plattelands-kanton, waar de Liberalen stonden als 65 tegen 300, dat de Clericalen mochten zegepralen!
De dag van den 9 Juni mag dus voor de Clericalen beschouwd worden als eene overwinning à la Pyrrhus. Nog eenige dergelijke zegepralen en zij zijn voor goed verslagen.
De Liberalen van hunnen kant hoeven zich over dien uitslag niet te schamen. Zij mogen en moeten het luidop verklaren: indien zij verslagen zijn, is het te wijten grootendeels, zoo niet geheel, aan de schandelijke omkoopingen door de zoogezeide partij der zedelijkheid gepleegd. Hunne beginselen zijn door de zegepraal der Clericalen in niets verminderd. Deze integendeel hebben in de achting van alle oprechte en eerlijke burgers verloren.
20 Juni 1874.
F.E.




{==405==} {>>pagina-aanduiding<<}

Inhoud

	bladz.
J.O. De Vigne. Over de invoering eener louter zedelijke straf in het strafrecht	1
Ed. Verschaffelt. De veranderlijkheid der soorten. De leer van Darwin	27
J.F.J. Heremans. De Maatschappij der Vlaamsche Bibliophilen.	54
Virginie Loveling. De Verdwaalden	72
Mr Anton Bergmann	86
P.F. Tony	89
Sleeckx. Kunstkroniek	90
F.E. Staatkundig overzicht	115
Boekbeoordeelingen. Nederduitsch dialecticon door Johan Winkler (J.F.J. Heremans). - Principes généraux du droit pénal beige par J.J. Haus (J.O.D.) - De schoonzoon van Mevr. de Roggeveen door Dr Jan Ten Brink (Max Rooses)	130
A.M.N. Prayon. De strijd tusschen Staat en Kerk in Duitschland.	145
J. Sabbe. Het nationale beginsel in de Vlaamsche schilderkunst.	161
Max Rooses. Pater Poirters in zijn leven, zijne werken, zijne leer, zijn tijd en zijne orde	204
Tony. Brigitta. Eene Zwitsersche herinnering	235
F.E. Staatkundig overzicht	259


{==406==} {>>pagina-aanduiding<<}

Boekbeoordelingen. Anatomie des régions periphériques du corps humain, par le Dr A. Van Wetter, professeur d'anatomie humaine descriptive à l'université de Gand. (Dr Jul. Morel.) - Geschichte des Holländischen Theaters von Ferd. von Hellwald. (Max Rooses.) - Ernest Staas, advocaat, schetsen en beelden door Tony, met sterkwaterplaten door Willem Geets. (Max Rooses.) - Van de beroerlicke tijden in die Nederlanden en voornamelijk in Ghendt, 1566-1568, door Marcus van Vaernewijck. (J.F.J. Heremans)	266
Arthur Cornette. Darwinisme en Kathedersocialisme	277
Max Rooses. Pater Poirters in zijn leven, zijne werken, zijne leer, zijn tijd en zijne orde	301
Dr Jul. Morel. Ongebruikte stoffen en bijproducten der nijverheid	324
Rosalie Loveling. Meester Huyghe	345
Sleeckx. Kunstkroniek	367
F.E. Staatkundig overzicht	393


{==407==} {>>pagina-aanduiding<<}


{==408==} {>>pagina-aanduiding<<}


{==409==} {>>pagina-aanduiding<<}


{==410==} {>>pagina-aanduiding<<}






{==I==} {>>pagina-aanduiding<<}


{== afbeelding 
	
==} {>>afbeelding<<}
    

NEDERLANDSCH MUSEUM.
TIJDSCHRIFT
VOOR LETTEREN, WETENSCHAPPEN EN KUNST, ONDER HET BESTUUR VAN J.F.J. HEREMANS.
1874.
II.
GENT, ALGEMEENE BOEKHANDEL VAN AD. HOSTE, UITGEVER, Veldstraat, 43.
1874.

{==II==} {>>pagina-aanduiding<<}


{==III==} {>>pagina-aanduiding<<}

NEDERLANDSCH MUSEUM.

{==IV==} {>>pagina-aanduiding<<}


{==V==} {>>pagina-aanduiding<<}

NEDERLANDSCH MUSEUM.
TIJDSCHRIFT
VOOR LETTEREN, WETENSCHAPPEN EN KUNST, ONDER HET BESTUUR VAN J.F.J. HEREMANS.
1874.
II.
GENT, ALGEMEENE BOEKHANDEL VAN AD. HOSTE, UITGEVER, Veldstraat, 43.
1874.

{==VI==} {>>pagina-aanduiding<<}









{==1==} {>>pagina-aanduiding<<}

[Deel II]

Het kiesbedrog en het middel om het uit te roeien.

Het goede of het verkeerde bestuur der openbare zaken hangt geheel en al af, van de goede of de verkeerde keuze dergenen, die met die moeielijke en gewichtige taak gelast zullen worden. Voor elke regeering is het een punt van het hoogste belang, dat the right man on the right place worde gesteld, - dat de vertegenwoordiging van het volk eene onvervalschte zij.
En nochtans - het is bedroevend het te moeten bekennen - eene kiezing zonder bedrog is een verschijnsel, waarvan men wellicht in geen tijdvak en bij geen volk een enkel voorbeeld zou kunnen aantreffen.
Voor den grooten hoop der kiezers blijft die toestand een geheim; maar zij allen, die door werkdadige bemoeiingen in den kiesstrijd, in staat gesteld zijn om eenen oogopslag te werpen in de politieke keuken, zullen moeten getuigen, dat doorgaans het kiesbedrog op eene bedroevend groote schaal wordt bedreven. Dank aan de ondervinding in eene langdurige praktijk opgedaan, is dit kiesbedrog eene kunst geworden, wier schrandere combinatiën en ontelbare redmiddelen de volmaaktheid nabij komen.
En hoe warmer strijd, hoe levendiger politieke geest, hoe meerder bedrog.

{==2==} {>>pagina-aanduiding<<}

Dit laatste is immers maar een der werkmiddelen van de weinig kiesche en meestal blinde partijdrift, welke te heftiger is, naarmate er meer politieke levendigheid bij het volk bestaat. Nergens, bij voorbeeld, woedt de partijdrift meer en sticht hij meer kwaad dan in de Vereenigde Staten van Amerika, het land waar stellig de meeste bedrijvigheid en geestdrift in staatkundige zaken worden ontmoet.
Partijdrift is eigenlijk onbeschaafde, ongeregelde beijvering, blinde dweepzucht, die doorgaans niets dan haar doelwit beschouwt en tot bereiking daarvan alle middelen dienstig acht.
Geven wij daaromtrent een oogenblik het woord aan eenen onzer landgenooten, die, in vroegere dagen, zich meest met den politieken strijd bemoeide.
‘Niet alleen,’ zegt hij 1, ‘is de partijgeest altijd belachelijk, soms ook is hij hatelijk; niet alleen verblinden de politieke driften de rede en vervalschen zij het gezond oordeel, ook bederven zij het hart en hebben eenen verderfelijken invloed op het gemoed; gij waart zachtmoedig, goed, welwillend: zij maken u oploopend, kwaadaardig en haatdragend. De partijman zal zich voor hetgeen hij het welzijn zijner zaak acht, daden veroorloven, waaraan hij zelfs niet zou durven denken, indien het slechts zijn persoonlijk belang gold.’
Ziedaar eene betreurlijke, maar stellige waarheid.
Eerlijke lieden, die tot hunne eigen baat nooit eenige berispelijke daad zouden willen begaan, - die voor de enkele gedachte van een bedrog zouden terugdeinzen, - zullen, zoodra het een partijbelang betreft, niet aarzelen oneerlijke middelen te gebruiken.

{==3==} {>>pagina-aanduiding<<}

Gewone eerlijkheid in zaken van persoonlijk belang verantwoordt dus in geenen deele voor eerlijkheid in staatkundige zaken: kiesbedrog is een euvel, dat treffelijke lieden zullen begaan, om zoo te zeggen zonder nadenken, zonder wellicht zelfs den aard hunner daad te begrijpen.
Dit bijzonder karakter van het kiesbedrog laat genoegzaam voorzien, dat gewone beteugelingsmiddelen niet alleen ondoeltreffend zullen zijn, maar bijna ook onrechtvaardig zouden mogen heeten.
Strafwetten op dit stuk zijn daarbij nog om eene andere reden meestal onmachtig, daar het kiesbedrog uit zijnen aard altijd in het duister geschiedt en wordt beraamd tusschen lieden, die, beiden even strafbaar, er een gelijk belang bij hebben het geheim over hunne daad te bewaren.
Ook gebeurt het uiterst zelden, dat strafwetten van dit slag, ofschoon zij nochtans in alle beschaafde landen bestaan, kunnen toegepast worden, en in alle geval is het stellig, dat waar één feit wordt gestraft, er vijfhonderd andere onverlet worden gelaten.
Indien nu bedoelde wetten tevens ondoelmatig en in zekeren zin zelfs onrechtvaardig zijn, indien zij dus al de kenteekenen van slechte wetten vereenigen, waarom zou men ze langer behouden, waarom zou men niet pogen ze te vervangen of allerminst ze aan te vullen door meer doeltreffende en meer rechtvaardige maatregelen?
Op deze vraag zullen geene twee antwoorden mogelijk zijn, indien het maar bewezen is, dat zulke maatregelen kunnen worden gevonden.
Is er eene oplossing voor deze moeilijkheid? Ongetwijfeld: reeds menigmaal is zij overigens aangewezen geworden. Ook, indien wij er nogmaals op terugkomen, is het niet om nieuwe gedachten over de zaak vooruit te

{==4==} {>>pagina-aanduiding<<}
zetten, maar enkel om nog eens aan te dringen op de noodzakelijkheid die bestaat, om de reeds vooruitgezette te verwezenlijken.
Door eene hervorming in de wijze van stemming, het bedrog in zekere mate nutteloos, overtollig maken - ziedaar het gansche geheim.
Die uitslag nu ware op de stelligste wijze te bekomen, door toepassing van een kiesstelsel, dat de vertegenwoordiging der minderheden zou verzekeren.
Wat is er heden oorzaak, dat de kunst van het kiesbedrog zoo weelderig bloeit? 't Is het noodlottig stelsel, dat aan de meerderheid alle recht en aan de minderheid hoegenaamd geen recht in de vertegenwoordiging toekent.
Twee partijen, van bijna gelijke macht, staan tegenover elkander. De zegepraal in den kiesstrijd zal blijven aan die van beide, welke het grootste getal der kiezers, behoorende tot het zoogenaamde vlottende element, voor zich zal winnen. Welnu, om andersdenkenden of nietdenkenden te overtuigen, is overreding veelal eene vergeefsche poging. Wie eene gevestigde zienswijze bezit, heeft geene ooren voor redeneeringen zijner tegenstanders; wie geene meening heeft, zal vatbaar zijn 'tzij voor alle redeneeringen, van welke zijde die komen, 'tzij voor hoegenaamd geene. Ook overdrijft men veelal den invloed, welken de partijpers, in kiezingen oefenen kan. ‘De partijpers,’ heeft men met recht gezegd 1 ‘werkt op tweeërlei lezers: op partijleden en op onnoozele zielen, die nog volstrekt niet weten, wat de partij is en hoe zij het aanlegt. Daarentegen stuiten hare woorden meestal af op die groep van

{==5==} {>>pagina-aanduiding<<}
lezers, op wie zij eigenlijk den diepsten indruk moest maken, namelijk de tegenpartij. Een partijblad, dat de tegenpartij, die weet wat zij wil, overtuigt, verdient in eene gouden lijst gezet te worden, al zou het ook overigens slechts schulden opleveren. De journalist van ondervinding echter droomt zelfs niet van zoo iets; hij is er reeds fier op, en met recht, als hij de tegenpartij dwingt, zijn partijorgaan met aandacht te lezen en er zich over te ergeren. Het is veel gemakkelijker voor een enkel individu afzonderlijke individu's te bekeeren, dan voor eene gedisciplineerde partij en haar orgaan tegenstanders, van overtuiging en die zei ven oordeelen, tot zich over te halen.’
Persoonlijke bekeeringen zijn dan ook de eenige, die door de eigenlijke kieswerkers in de wezenlijkheid worden beproefd. Wij zouden er niets tegen hebben, indien zulke bekeeringen nooit door eene andere macht dan die der overreding wellen bekomen. Doch helaas! dit is het geval niet. Bedreigingen, beloften, omkoopingen, vervalsching van kiesbriefjes zijn de gewone en meest gebruikte middelen van propagande. - Zij zijn de zekerste, de eenige onfeilbare.
Door aanwending van zulke middelen, door omkooping van een gering getal kiezers, kan eene partij er meermaals in gelukken, de schaal te haren voordeele te doen overhellen, en uitsluitend hare candidaten te doen zegepralen.
Om een treffend voorbeeld te vinden, hoeven wij ons eigen kiesarrondissement niet te verlaten. Het is genoegzaam gekend - de cijfers van alle kiezingen zijn daar om het te bewijzen - dat te Gent de liberale en de clericale partij nagenoeg met gelijke krachten tegenover elkander staan. In de algemeene kiezingen kan eene verplaatsing van een twintig- of dertigtal stemmen soms voldoende zijn, om den uitslag te wijzigen. De partij, die voor hare

{==6==} {>>pagina-aanduiding<<}
lijst van candidaten 3001 stemmen kan vereenigen, zal die gansche lijst zien zegepralen, terwijl de tegenpartij geenen enkelen harer candidaten kan doen kiezen, ofschoon elk hunner 3000 stemmen bekwam!
Hoe aanlokkend is die toestand voor degenen die oneerlijke middelen willen gebruiken! Het arrondissement Gent kiest zeven volksvertegenwoordigers, wier benoeming eene verplaatsing in de Kamer van veertien stemmen medebrengt. In de jongste kiezingen van 9 Juni was zulke verplaatsing voldoende om de parlementaire meerderheid te wijzigen. Welnu, de zegepraal van eene of andere partij kon van de stem van eenen enkelen kiezer afhangen! - In zulke omstandigheden moet er onvermijdelijk kiesbedrog en werkzaam kiesbedrog worden gepleegd. Er werd er vroeger bedreven, er zal er later nog altijd bedreven worden. Het moet zoo zijn, zoolang de toestand dezelfde zal blijven.
Maar werd die toestand dermate gewijzigd, dat voortaan niet alleen de meerderheid, maar ook de minderheid recht had op eene aan hare, belangrijkheid geëvenredigde vertegenwoordiging, dan zou, in hetzelfde arrondissement Gent, de eene partij vier, en de andere drie vertegenwoordigers kunnen doen benoemen. Het kiesbedrog zou nooit zoo ver kunnen gedreven worden, dat eene partij vijf en de andere slechts twee vertegenwoordigers zou tellen; het zou, in stede van te beschikken over de benoeming van de gansche vertegenwoordiging, alleenlijk op die van eenen enkelen vertegenwoordiger nog invloed kunnen hebben. Die enkele plaats nu is niet belangrijk genoeg om aanleiding te moeten geven tot bedrog op groote schaal; het spreekt van zelf, dat iedere partij verzekerd zijnde van vertegenwoordigd te worden door candidaten van hare keus, geene van beide er meur zou toe aangezet worden om per fas et nefas naar eene overwin-
{==7==} {>>pagina-aanduiding<<}
ning te streven, die grootendeels niet meer betwist zou worden.
Het stelsel van de vertegenwoordiging der minderheden is, onder verschillige oogpunten, als voordeelig erkend geworden. Om heden enkel stil te blijven bij het bepaald voordeel, waarover wij handelen, kunnen wij zeggen, dat het zoo weinig wordt betwist, dat bijna alle publicisten, die de vraag hebben besproken, er op hebben gewezen.
In het Congres der Maatschappelijke Wetenschappen in 1864 in Amsterdam gehouden, werd in 't lang en in 't breed het vraagstuk van de vrijheid der kiezingen en de oprechtheid der stemmingen besproken.
Verschillige maatregelen, om dit doel te bereiken, werden achtervolgens voorgesteld. Ziehier echter het besluit, waarbij de vergadering zich aansloot: ‘Alleenlijk met aan de stem van iederen burger het gewicht toe te kennen, dat haar toekomt, alleenlijk door de invoering van een kiesstelsel, dat aan iedere meening vergunt vertegenwoordigd te worden in verhouding harer macht, zullen de vrijheid en de oprechtheid der stemmingen eenen vasten waarborg genieten’.
Het is voor iedere eerlijke denkwijze een recht zich te uiten; voor iedere partij, welke eene bijzondere denkwijze belijdt, is het een recht zich in de regeering vertegenwoordigd te zien door mandatarissen van hare keuze, die aldaar hare denkbeelden en hare strevingen zullen voorstaan. Dat recht wordt heden op brutale wijze miskend: is het dan te verwonderen, dat men door alle middelen, zelfs onwettige, het onrecht zoekt te keer te gaan? Alle rechtsmiskenning verwekt eenen tegenstand, alle zedelijk geweld baart eene omwenteling. ‘Wij betreuren de gewelddaden, die de omwentelingen begeleiden,’ schreef Macaulay, ‘maar hoe heviger die gewelddaden zijn, hoe

{==8==} {>>pagina-aanduiding<<}
meer wij de overtuiging hebben, dat eene omwenteling onvermijdelijk was. Hare onstuimigheid is altijd in verhouding met de onwetendheid en woestheid van de bevolking, gelijk die onwetendheid en die woestheid in verhouding staan met de verdrukking en de vernedering, waarin die bevolking heeft geleefd.’
De heden zoo ontwikkelde, zoo algemeene kwaal van het kiesbedrog is eigenlijk niet anders dan eene reactie tegen eenen onwettigen toestand. - Onder beheer onzer tegenwoordige kiesinstellingen is iedere kiezing, gelijk het een Italiaansch schrijver, Brunialti, op oorspronkelijke wijze zegt, een veldslag, waar eene partij moet overwinnen, terwijl de andere, die voorziet, dat ze den slag zou kunnen verliezen, met alle kracht poogt de zegepraal bij de haren te vatten 1.
Dat in eenen strijd, die een wezenlijke oorlog wordt, ook krijgslisten en andere geweldige maatregelen worden gebruikt, wie kan er zich over verwonderen? Wie kan eischen, dat hij, die er door den nood toe gedwongen wordt, uiterste pogingen aan te wenden om de overwinning bij de haren te vatten, zulks op eene onberispelijk kiesche wijze aanvange?
Eene enkele wijze bestaat er om in het bestaande kwaad te verhelpen. Men neme zijne oorzaak weg. Alle andere maatregelen, die men beproeven zal, zullen eeuwig onvoldoende en machteloos blijven.
‘Om in het kwaad te voorzien,’ zegt dezelfde Brunialti 2, zal het niet noodig zijn zijne toevlucht te nemen noch tot de septa der oude Romeinsche comitiën, noch tot de

{==9==} {>>pagina-aanduiding<<}
verplichte stemming, gelijk Delattre en Gloss 1 zouden wenschen, noch tot de stemmingen bij middel van met de post opgezondene briefjes, gelijk in de beraadslaging over den laatsten reform-bill werd voorgesteld. Het zal volstaan met aan iedere minderheid eene geëvenredigde vertegenwoordiging te vergunnen, met aan iedere denkwijze het gewicht te verzekeren, hetwelk de vereenigde stemmen harer voorstanders vragen, van op zekere wijze de vrijheid en de oprechtheid der kiezingen en de vreedzame uitoefening der politieke rechten te waarborgen: de wetten tegen het kiesbedrog, de bribery's acts, en alle andere redmiddelen, die men zou kunnen uitdenken, zullen alsdan bewijzen, welke groote subsidiaire waarde zij kunnen bezitten; maar tot heden hebben zij, alleen staande, nog niet anders bewezen dan hunne volslagene ondoelmatigheid.’
Deze conclusie maken wij ook volgaarne tot de onze.

J.-O. De Vigne.

Gent, Juli 1874.







{==10==} {>>pagina-aanduiding<<}

De auteur der Galante Dichtluimen.

In het jaar MDCCLXXX verscheen, waarschijnlijk te 's Gravenhage, een boekske, zonder naam van schrijver of drukker, met den titel: Galante Dichtluimen. Wie toen dat klein octavo deeltje van 80 bladzijden druks op zeer gewoon papier en met de aankondiging op den omslag: ‘De prijs is 8 stuivers’ in handen nam en doorbladerde, zal wel niet gedroomd hebben, dat het zeventig jaar later met goud betaald en door verschillende geletterden met belangstelling zou besproken worden. Toch had het een en ander plaats, en naar de volgende aanleiding.
In no 14 van de Vaderlandsche Letteroefeningen van 1849 had het Mengelwerk een opstel: Nog iets over de werken van Mr. Wm Bilderdijk. Er waren toen door verschillende personen bijdragen geleverd tot de bekende verdienstelijke werken van E.L. Glinderman en Mr. J. Pan, en de ongenoemde Schrijver in de Letteroefeningen kwam ook zijn aandeel leveren ter volledigmaking van de lijst van Bilderdijks geschriften. Het opstel bevatte dan ook

{==11==} {>>pagina-aanduiding<<}
inderdaad bijzonderheden, die niet konden nalaten, de aandacht der toen nog al talrijke verzamelaars dier geschriften te wekken. Aan het slot, waar de Schrijver aanstipte ‘wat geheel onvermeld en onaangewezen is gebleven,’ zegt hij: ‘daartoe behoort, vooreerst, een Dichtbundeltje, in 1780, in kl.-8o gedrukt, 80 bladz. groot, en zonder naam van Auteur en Uitgever. Dit boekje is niet alleen bij Bilderdijks tijdgenooten als een werkje van zijne hand bekend, maar ook aan ieder deskundige, bij de eerste inzage, als zoodanig herkenbaar. Wij houden den titel er van terug, die den inhoud verraden zou, welke echter eene gereede verschooning vindt in de jeugd des Dichters.’
Het gold hier nu niet de ontdekking van een of ander vers, maar van een' geheelen bundel. Was het wonder, dat de begeerte, om dien bundel te kennen, bij velen bestond en nog werd aangewakkerd door het geheimzinnige der mededeeling?
Zonder lang peinzen kwam het mij voor, dat de Schrijver van het opstel niemand anders kon wezen, dan mijn vroegere stadgenoot Tollens, niet alleen een hoogschatter van Bilderdijk, zooals hij steeds bij monde en geschrift deed blijken, maar tevens een ijverig verzamelaar van 's Mans werken. Den 15 November 1849, moest of wilde ik althans hem over andere letterkundige zaken schrijven en verzocht hem, mij den verzwegen' titel mede te deelen. Zonder eenig bedenken voldeed hij aan mijn verlangen en schreef mij reeds den volgenden dag: ‘Het dichtbundeltje van 1780 heet Galante Dichtluimen. Het is mij door den zoon van een van Bilderdijks vertrouwde vrienden als zijn werk aangewezen en bij de kennismaking er van, heeft alle twijfel omtrent de echtheid bij mij opgehouden. Het boekje is vrij dartel, maar op verre na niet zoo morsig

{==12==} {>>pagina-aanduiding<<}
als een enkel onuitgegeven stukje, dat ik van hem in handschrift bezit.’
Wijlen mijn vriend Bastiaan Klinkert te Amsterdam, met wien ik mede door de Bilderdijks-litteratuur in kennis was gekomen, had hetzelfde onderzoek ingesteld als ik en gelijke inlichting bekomen; doch hem begunstigde nog een ander geluk. Binnen zeer korten tijd was hij in het bezit van het bundeltje. Zijn vriend de boekverkooper J. Radink wist het hem te bezorgen; diens vriend en confrater J.-L.-C. Jacob bezat in zijnen grooten boekenschat een exemplaar der Galante Dichtluimen, stond het aan zijnen vriend Radink af, die er hem vijftien gulden voor betaalde en wederom van zijnen vriend Klinkert daarvoor vijf-en-twintig gulden ontving. Men gedenkt hierbij aan zeker spreekwoord van twee Joden. Nu moet ik zeggen, dat de heer Klinkert bij het volledig maken van zijnen ‘Bilderdijk’ niet gewoon was, geld te ontzien, en dat hij mij meermalen betuigd heeft, aan den heer Radink te dien aanzien groote verplichting te hebben.
Het leed eenige jaren eer de Dichtluimen mijn eigendom werden; doch inmiddels had ik met het boekje kennis gemaakt, door de welwillendheid van mijn' stadgenoot Mr. G. Mees Azn. Den uitslag dier kennismaking deelde ik in De Recensent, Algemeen Letterlievend Maandschrift, no 3 van 1857, op de volgende wijze mede:
Tollens zegt in zijn Nog iets, dat het boekje niet alleen bij Bilderdijks tijdgenooten als een werkje van zijne hand bekend, maar ook, bij de eerste inzage, aan ieder deskundige als zoodanig herkenbaar is. Wat het eerste betreft, het komt mij vreemd voor, dat oude vrienden van Bilderdijk, zooals Wiselius en Immerzeel, het boekje nimmer onder 's Dichters werken hebben opgenomen; en wat het tweede aanbelangt, bij eene nauwkeurige inzage

{==13==} {>>pagina-aanduiding<<}
van het werkje, kan ik niet zeggen, dat de hand van Bilderdijk mij daarin herkenbaar is voorgekomen. Veeleer meen ik eenig verschil te bespeuren, zoowel wat taal en stijl als wat inhoud betreft, tusschen de Galante Dichtluimen en de Verlustiging, die van denzelfden tijd is. Om dit oordeel te staven, volge hier een gedeelte der Opdragt:
‘Ik weet, schoone Agnes! het streelend gevoel hetwelk gij in het midden uwer bedrijven smaakt en ondervind, verschaft meer aandoening aan uw hart, dan de grootste Lofspraak; doch, schoon gij de Lauwerkrans uwer verdiensten bedekt houd, kan egter niemand, die dezelve kent en weet te ontdekken, zig onthouden, een takje daaraan bij te brengen.
‘Alle mijne vrolijke Luimen (en met droevige weet gij dat ik weinig gekwelt ben), behooren U. Met recht eigen ik U derhalven ook deeze toe. Gij ziet dus, mijne Waarde! dat ook mijn geest U poogt te vermaaken. De meeste stukjes, op zig zelve, hebben U een lachje van genoegen, en een lonkje van goedkeuring kunnen afperssen; ik Koop, dat dezelve, nu bij een gebragt verschijnende, niet minder gelukkig zullen zijn. Vind gij juist niet alle van eene gelijke waarde, zoo ben ik egter verzeekert, dat gij zulks verschoonen zult, door de bewustheid, dat niet alle poogingen altoos even goed slaagen; en door de ondervinding, dat de Geest, zoo min als het Ligchaam, ten allen tijde eene egaale graad van warmte geniet.
‘Doch om U niet te doen denken, bevallige Agnes! dat ik een flaauw en zwak werkje door een mooi praatje tragt goed te maken: zal ik deeze Opdracht besluiten’ enz.
Mij dunkt, Bilderdijk spelde, noch stelde zoo. Ook de verzen geven mij hier en daar stof tot bedenking. In regels als:

{==14==} {>>pagina-aanduiding<<}

Bl. 20: ‘Dezelve staat gereed, is steevig wel gewet’;


Bl. 34: ‘Die lieve vrouw! wat mintse haar' Ega teder’;


Bl. 41: ‘Zij ziet in 't spiegel’;


Bl. 49: ‘Met een kleinoot’;


Bl. 62: ‘Wel twintig deel geschreeven’.
kan ik Bilderdijk niet hervinden.
Zonder nader bewijs kan ik derhalve de Galante Dichtluimen niet op naam van Bilderdijk plaatsen.
Na dit schrijven werd de daarin geuite meening nader bevestigd. Een der oudste vrienden van Bilderdijk en die zich meer dan eenig ander met de beoefening van diens werken had beziggehouden, wijlen de achtbare Abraham De Vries van Haarlem, schreef mij den 10 Maart 1857 het volgende:
‘Dat gij de Galante Dichtluimen met alle recht niet op den naam van Bilderdijk wilt geplaatst hebben, daarvan kan ik u, zoo ik meen met zekerheid het bewijs leveren. Zij zijn het dichtwerk van Hendrik Riemsnijder, in 1780 Advocaat te 's Hage, die in 1782 naar Parijs vertrokken, aldaar in 1825 overleed en verscheiden dichtwerkjes en andere schriften heeft uitgegeven, die door Witsen Geysbeek zoo in zijn Biographisch, Anthologisch en Critisch Woordenboek der Nederd. Dichters als in zijn Algemeen Woordenboek der Zamenleving op het art. Riemsnijder worden opgeteld en waaronder uitdrukkelijk de Galante Dichtluimen vermeld staan. Ik bezit verscheidene van die dichtwerkjes van Riemsnijder, die men slechts even behoeft in te zien om daarin denzelfden lossen en eigenaardigen dichttrant als dien der Galante Dichtluimen te herkennen. Ik heb met den Hr. Tollens, vóór ik de ontdekking bij Witsen Geysbeek deed, veel gecorrespondeerd, en van den beginne af tegen zijne bewering mijne twijfelingen geopperd, schoon ik hem van stonden aan toegeven moest, dat het voor die Gedichten geplaatste vers, Inleiding geti-
{==15==} {>>pagina-aanduiding<<}
teld, mij toescheen de treffendste kenmerken te dragen van een dichtstukje van Bilderdijk te zijn, en ik acht ook als nog niet onwaarschijnlijk, dat deze, als in de Rechten studerende, den jeugdigen Rechtsgeleerde en Dichter wel vermoedelijk gekend en tot vriend zal gehad hebben. Zeer opmerkelijk intusschen is het, dat ook een ander dichtwerk van Riemsnijder, Dichtlievende kleinigheden getiteld, een tijd lang voor het werk van Bilderdijk gehouden is. Ik zelf nog student zijnde en reeds een groot bewonderaar en verzamelaar zijner dichtwerken, vond dat bundeltje uitdrukkelijk als het werk van Bilderdijk op den catalogus eener verkooping opgegeven, kocht het, en liet het in mijne verzameling inbinden, waarvan ik het echter vele 
jaren later, mijne dwaling ontdekkende, weêr heb laten afscheiden’.
In no 5 der Vaderlandsche Letteroefeningen van 1860 het onderwerp wederom ter sprake brengende, deelde ik daar een gedeelte van het bovenstaande schrijven van den heer De Vries mede en voegde daaraan de volgende opmerkingen toe:
Met het getuigenis van den ouden vriend van Bilderdijk stemt overeen een dergelijk van een' oud' vriend van Riemsnijder, met name den bekenden Predikant P.H. Marron, insgelijks te Parijs woonachtig en met Riemsnijder nauw bevriend. Na het overlijden des laatsten, dat den 5 Maart 1825 voorviel, plaatste de eerste in den Letterbode van 8 April 1825 een levensbericht van zijnen vriend en noemt daarin, onder dezes werken, de Galante Dichtluimen.
De meening, intusschen, aangaande het auteurschap van Bilderdijk had nieuw voedsel gekregen. Na Tollens' dood was zijne keurige verzameling van Bilderdijks werken overgegaan in handen van den heer W. Bekker, predikant te Amsterdam. Met goedvinden van dezen voegde de firma

{==16==} {>>pagina-aanduiding<<}
Mulder II, die in 1859 eene nieuwe uitgave der Dichtluimen bezorgde, daaraan toe een fac-simile van de regelen schrifts, die Tollens in zijn exemplaar had gesteld, en vond daarin grond genoeg om het dichtbundeltje als het werk van Bilderdijk aan te kondigen.
Het fac-simile is van dezen inhoud: ‘Dit Bundeltje wordt door Tijdgenooten van Bilderdijks jongelingsjaren aan hem toegeschreven. De waarheidsliefde van dengenen, aan wien ik de mededeeling te danken heb, is boven alle verdenking verheven. De niet aan Bilderdijk gewone spelling is eene vermomming.
‘Men zou moeijelijk een ander jeugdig Dichter van den tijd der uitgave (1780) kunnen aanwijzen, die met eenigen grond zou mogen verondersteld worden, de auteur van dit werkje te zijn. - Reeds het eerste stukje “Inleiding” getiteld, verraadt des Makers hand.
T’.

Tollens wijst hier op vier zaken, die hem Bilderdijks auteurschap doen aannemen.
1o Het getuigenis van een' tijdgenoot, hem door een waarheidlievend persoon overgebracht. - Maar zoowel door tijdgenooten als door lateren is, ten aanzien van andere geschriften, hetzelfde getuigenis gegeven, dat toch later bleek onjuist te zijn. De heer De Vries verhaalt in den boven aangehaalden brief, dat hem, in zijnen studententijd een andere dichtbundel, die Riemsnijder tot schrijver had, als door Bilderdijk vervaardigd, is verkocht. Door vrienden van Bilderdijk, zooals zijn tijdgenoot Wiselius en den wat jongeren Bodel Nijenhuis, werd eene vertaling van Aristoteles' verhandeling over de Dichtkunst (van 1780) aan Bilderdijk toegekend; ook Tollens streed voor dat auteurschap in de Letteroefeningen van 1849 no 14, doch toonde, na mijne bedenkingen desaangaande

{==17==} {>>pagina-aanduiding<<}
vernomen te hebben, van gevoelen veranderd te zijn, en verklaarde in hetzelfde tijdschrift (no 15 van 1850) ‘dit stuk uit zijne verzameling te hebben verworpen.’ - Door velen en op de stelligste wijze is het liedeboekje: Het Spreeuwtje, fluitende en zingende allerhande Liedjes, Haarlem 1808, gesteld op den naam van Bilderdijk; prof. H.W. Tydeman onderzocht de zaak en er was niets van aan; zie den Algemeenen Konst- en Letterbode no 5 van 1852. - Hetzelfde had plaats met: Het hoogste Goed. Leerdicht. In vier zangen. Amsterdam 1791. Mr. Bodel Nijenhuis toonde in Van der Aas Nieuw Woordenboek van Nederlandsche Dichters aan, dat dit vervaardigd of vertaald was door Jonkh. Jacob van den Dussen, een vriend of kweekeling van Bilderdijk, die een vers van hem in zijne Poëzij opnam. - En dezelfde verzamelaars- of boekverkoopersindustrie duurt steeds voort. In de Handelingen van de Maatschappij der Nederlandsche Letterkunde te Leiden, van 1873, worden, bl. 54, drie leerredenen of redevoeringen van Merle d'Aubigné opgegeven als vertaald door Bilderdijk. Niet ééne der drie is intusschen van zijne hand, en zoo onbesuisd gaat men daarbij te werk, dat van eene rede, door Merle d'Aubigné in 1832 uitgesproken en daarna uitgegeven, de overzetting wordt toegekend aan iemand, die in 1831 overleed. - In hetzelfde jaar 1873 las men op den Catalogus van Oude en Nieuwe Boeken, voorhanden bij een' onzer bekwaamste bibliographen: ‘No 101 (W. Bilderdijk) Oden an Napoleon, Kaiser der Franz. Riga, 1813’; twee hoogduitsche lierzangen, die met Bilderdijks bekende Ode niets gemeen hebben. - Voorzeker genoeg ten betooge, dat het getuigenis van tijdgenooten, vrienden en kundige mannen niet voldoende is, 
om het auteurschap van eenig geschrift te verzekeren.

{==18==} {>>pagina-aanduiding<<}

2o De veranderde spelling is eene vermomming. - Hoogst waarschijnlijk wel niet. Zijne schrijfwijze vermomde Bilderdijk nimmer, van wat aard zijne voortbrengselen ook waren; zijne schrijfhand soms eenigszins, zooals b.v. in het beruchte Antje, en andere door mij geziene stukken. Bovendien is het niet alleen de spelling, die in de Dichtluimen afwijkt; ik deed boven blijken, dat tegen taal en versmaat onnauwkeurigheden zijn begaan, die bij Bilderdijk niet konden plaats hebben.
3o Dat in 1780 moeijelijk een ander dichter zou zijn, aan te wijzen als auteur der Dichtluimen, is al te los gezegd, om eenigen schijn van bewijs op te leveren. In dat tijdvak waren er veel poëten, ook dezulke, aan wie men geen' aanleg kan ontzeggen; maar er was er een, op wien ook de heer De Vries wees, te weten de auteur der Proeven van Dichtlievende Kleinigheden, tot uitspanning van den Geest, en der Dichtlievende Rhapsodien, beiden te 's Graavenhaage uitgegeven, het eerste in het eigen jaar 1780, en het andere een jaar vroeger, en deze beide bundels hebben eene zeer duidelijke overeenkomst met de Dichtluimen, in spelling, stijl en dichttrant.
4o Dat reeds het eerste stukje ‘Inleiding’ getiteld, Bilderdijks hand verraadt, zegt iets meer. Ook de heer De Vries gaf dit aan Tollens toe. Maar dat kenmerkende bepaalt zich dan ook tot de Inleiding, en dat Bilderdijk die regels zou geschreven kunnen hebben, wordt mede door den heer De Vries mogelijk geacht uit hoofde van de vriendschap, die tusschen de beide dichters vermoedelijk zal bestaan hebben. Zij waren beiden van jeugdigen leeftijd en studeerende in hetzelfde vak. Zij werden gelijktijdig tot leden van het Dichtgenootschap te 's Hage benoemd (zie de Naamlijst vóór het Achtste deel der Werken van het Genootschap) en kwamen dus ongetwijfeld dáár en

{==19==} {>>pagina-aanduiding<<}
elders meermalen met elkander in eene aanraking, die tot vriendschap leidde, en de voorhanden blijken zijn talloos, dat de dichters uit dat tijdperk - en zelfs daaruit niet alleen - in Bilderdijk hunnen meerdere erkenden en voor hunne lettervruchten bij hem inzage, raad of steun verzochten, die gereedelijk werd verleend. Volstrekt niet gewaagd is uit hoofde van het gezegde dus de onderstelling, dat de gevierde Dichter, toen men hem het handschrift der Galante Dichtluimen onder het oog bracht, uit eigen beweging of daartoe uitgenoodigd, daarin eenige regelen nederschreef, om den indruk der hier en daar wel al te weelderige, doch desniettemin of liever juist daarom hem bevallende, dichtstukjes te verzachten. Maar uit die omstandigheid kan op geenerlei wijze worden afgeleid, dat het bundeltje zelf van Bilderdijk moet afkomstig wezen.
Alles samengenomen zal de inhoud van het overwogene fac-simile wel niet gelden tegen de eenparige getuigenissen van tijdgenooten als De Vries en Marron, welke laatste geheel in overeenstemming zijn met den dichttrant der Luimen zelve. Tollens heeft het getuigenis van anderen wat te lichtvaardig aangenomen. Bij de familie Luzac, vanouds met Bilderdijk zeer bevriend, was de overlevering bewaard, dat deze ‘de hand gehad had in het bundeltje Galante Dichtluimen’. Een jeugdig lid van dat achtenswaardig geslacht deelde de bijzonderheid aan den ijverigen verzamelaar Tollens mede, met de misschien een weinigje gewijzigde uitdrukking: het bundeltje is van de hand van Bilderdijk, en - Tollens is verrast en verblijd over de ontdekking; het boekje moet naar den binder en bij den keurig uitgedosten ‘Bilderdijk’ plaats nemen. Na des grooten Dichters dood beijveren zich velen, Glindermans lijsten aan te vullen; ook Tollens

{==20==} {>>pagina-aanduiding<<}
draagt daartoe het zijne bij en wijst op het tot hiertoe door niemand vermelde dichtbundeltje.
Sommigen hebben dit aan Tollens zeer kwalijk genomen, als hadde hij daardoor Bilderdijks naam min of meer willen onteeren. Daarvoor is geenerlei grond. Tollens (ik herhaal hier, wat reeds in de Letteroefeningen van 1860 is opgemerkt) heeft niets anders gedaan, dan wat ieder verzamelaar pleegt te doen: op de hem gedane aanwijzing van eene achtenswaardige hand heeft hij een hem vroeger onbekend dichtwerkje op Bilderdijks naam geplaatst en de gronden daarvan in het boekje zelf opgeteekend. Waar hij er in het publiek van spreekt, noemt hij den titel niet, doch deelt hem, op hun verzoek, aan een paar vrienden mede. Hij onderzocht het hem medegedeelde bericht niet genoegzaam, het'is zoo; maar dit had hij met de meeste verzamelaars gemeen. Men moge dit een gebrek aan bedachtzame letterkundige kritiek heeten: een' bepaalden toeleg, om Bilderdijks goeden naam te krenken, mag men, zonder groote onbillijkheid te begaan, daarin niet zoeken. Bilderdijks naam, als zedelijk dichter, zou waarlijk met het hem te onrecht toegeschreven bundeltje: Galante Dichtluimen niet staan of vallen. Hem smaak te willen ontzeggen voor producten als die dit boekje te kwader ure op onzen bodem heeft overgeplant, zou weinig bekendheid verraden met wat door zijne pen vertolkt in druk of handschrift aanwezig is, en voor 't welk misschien in talent van overbrenging, maar zeker tevens in berispelijkheid van inhoud, de Galante Dichtluimen moeten wijken. Plaatste Riemsnijder als motto voor zijnen bundel de regels van Voltaire:

Ah! que j'aime ces vers badins, 
Ces riens naïfs et pleins de grâce! 



{==21==} {>>pagina-aanduiding<<}

Bilderdijk, als hij des franschen Dichters Ce qui plaît aux Dames, evenzeer te kwader, neen te erger, ure, verhollandschte, riep met dezen uit:

‘O! l'heureux temps que celui des fables!’ 


Eenige jaren later, kwam een onzer voornaamste letterkundigen en tevens als scherpzinnig criticus bekend, op de Galante Dichtluimen terug. Dr. Van Vloten opperde in De Nederlandsche Spectator van 28 December 1867, de vraag: ‘Wie is de auteur der Galante Dichtluimen?’ en antwoordde: ‘Naar 't mij voorkomt, niemand anders dan Mr Willem Bilderdijk. Men heeft er, in plaats van hem, Riemsnijder voor willen laten doorgaan; naar mijne meening ten onrechte.’
De gronden voor die meening aangevoerd, zijn de volgende: Bilderdijk spreekt in zijne Brieven van 1780 van stukjes, door hem ter beoordeeling aan Feith gezonden, en na diens ongunstig oordeel daarover, overgedaan (zoo men vermoedt,) aan Dobbrauski; voorts van een gering dichtbundeltje, dat deze Dobbrauski in last kreeg, om aan Mr. L. Van Santen te overhandigen.
Dat dichtbundeltje zoude dan de Galante Dichtluimen geweest zijn, en die gedienstige vriend Dobbrauski dezelfde met den dichter Hendrik Riemsnijder. Om dit laatste wel wat zonderlinge feit te verklaren beroept zich Dr. Van Vloten op de afkomst van Riemsnijder als zijnde een uit nederlandsche ouders geboren Rus, voorts op den russischen naam Dobbrauski en eindelijk op de omstandigheid, dat de twee personen Dobbrauski en Riemsnijder nergens gelijktijdig voorkomen en dat bij het verdwijnen van den eersten naam de tweede in de plaats komt, waaruit dan zou volgen, dat de dichter van russi-
{==22==} {>>pagina-aanduiding<<}
schen naam zich op eens zou hebben laten noemen met den nederlandschen.
In De Spectator van 7 Maart 1868 kwam ik tegen deze beweringen op. Dat de stukjes, door Bilderdijk in 1780 aan Feith ter beoordeeling gezonden en door dezen met afkeuring teruggestuurd, de Dichtluimen zouden geweest zijn, achtte ik hoogst onwaarschijnlijk. Reeds uit den kieschen toon, welke in die briefwisseling steeds heerscht, laat het zich niet opmaken, dat Bilderdijk zulk slag van verzen aan zijnen vriend zal hebben onder de oogen gebracht; maar bovendien is het toch van Dr. Van Vloten wat al te gewaagd, in Junij 1780 Feiths oordeel te laten vragen over handschriften van verzen, die Bilderdijk nu zoo verre afkeurt, dat hij er zijn eigen werk niet meer in wil erkennen, en tevens diezelfde verzen in 1779 (en dus een jaar te voren), aan Mr. L. Van Santen in druk ten geschenke te laten aanbieden.
Dat wijders Ferdinand Dobbrauski en Hendrik Riemsnijder één en dezelfde persoon zouden zijn, wordt door meer dan ééne omstandigheid wedersproken. Een lid der Redactie van den Spectator heeft medegedeeld, dat in een Album van een' haagsch' dichter verzen voorkomen van beide genoemde personen, gedagteekend uit hetzelfde jaar en met geheel verschillende hand geschreven. Ook prijkt op de Naamlijst der nieuwverkoren leden van het Haagsche dichtgenootschap in 1782 ‘Hendrik Riemsnijder,’ en op de ledenlijst van het Leidsche genootschap van datzelfde jaar, en nog verscheiden jaren daarna, leest men. ‘Ferdinand Dobbrauski’. Het zal wel niet denkbaar zijn, dat dezelfde dichter te gelijker tijd te Leiden onder een' anderen naam bekend stond dan te 's Gravenhage.
Deze door mij gemaakte opmerkingen bleven niet

{==23==} {>>pagina-aanduiding<<}
zonder uitwerking op Dr. Van Vloten. In 1869 gaf Mr. A. Van Brussel wederom eene nieuwe uitgave van de Galante Dichtluimen, voorafgegaan door eene Inleiding (in proza) van den genoemden Geleerde, en waarvan de titel nu zegt: ‘door Hendrik Riemsnijder en Willem Bilderdijk’. Dr. Van Vloten, er aan hechtende, dat door mij was toegegeven, dat de Inleiding van Bilderdijks hand kan zijn, zegt: ‘Er bestaat echter geen reden, die medewerkende hand tot die Inleiding bepaald te achten. Er zijn kennelijk meer stukjens in 't bundeltjen, die men ook zonder verdere beweegredenen, gerustelijk aan Bilderdijk zou kunnen toekennen. Wij zouden er zelfs niet vreemd van zijn, behalve in de verzen der Inleiding, ook in 't proza van 't Voorbericht de trekken zijner pen te herkennen, en heeft hij dat wellicht te zamen met Riemsnijder opgesteld.’ Ik verklaar geen kans te zien om het tegendeel van deze bewering onwederlegbaar aan te toonen, maar vraag of zulk een bewijs met ernst kan verlangd worden, waar de bewering zelve op louter gissing en onderstelling berust. Heeft zij grond, dan vrage men met gelijk recht, waarom ook niet de Dichtlievende Kleinigheden voor een deel van Bilderdijks hand zijn, en waarom ook andere op Riemsnijders naam gaande geschriften niet in het geval zijn. Ik geloof, dat men den tijd beter besteden kan, dan met zulke onderzoekingen te ondernemen of zulke beweringen te toetsen.
Van meer gewicht acht ik de opmerking dat Dr. Van Vloten, altijd op grond van Bilderdijks Brieven, nog blijft vasthouden, aan de identiteit van Riemsnijder en Dobbrauski. Onder de gissingen en onderstellingen, daarvoor in het breede aan de hand gedaan, is er niet ééne, die de zaak uitmaakt of zelfs verder brengt, en de aangevoerde tegenbewijzen ontzenuwt, en ik twijfel niet of de geëerde

{==24==} {>>pagina-aanduiding<<}
Schrijver zal met mij de moeite beklagen, die hij aan de de zaak heeft besteed, als hij het volgende verneemt.
In de maand September van 1873 hield de kunsthandelaar A.G. de Visser te 's Hage eene publieke verkooping van portretten en handschriften van nederlandsche dichters. Bij veel merkwaardigs kwam daarop onder No 321 voor een eigenhandig gedicht van Ferd. Dobbrauski, getiteld: De verworpen Raad, en om dat handschrift was een omslag, waarop te lezen staat: ‘Ferd. Dobbrauski, Dichter, 18e eeuw, had het ongeluk vroeg het leven te verliezen door te verdrinken’.
Deze aanteekening, aan welker vertrouwbaarheid geen reden tot twijfel bestaat, is voor de zaak in geschil van hoog gewicht: zij heldert volkomen op, hoe Dobbrauski zoo op eenmaal van het tooneel verdwijnt, en slaat te gelijk den bodem in aan het beweren, dat Hendrik Riemsnijder, die nog lang na dien tijd leefde, met hem één persoon was. Heeft dus Bilderdijk inderdaad verzen aan Dobbrauski te ‘adopteeren gegeven’, dan zijn dit niet de Galante Dichtluimen geweest, en vervalt de voornaamste grond, waarop Dr. Van Vloten dat auteurschap bouwde.
In mijn steeds gekoesterd gevoelen aangaande den Schrijver van genoemd bundeltje werd ik nog door eene andere bijzonderheid bevestigd. In mijn bezit kwam eene kleine verzameling van autographen van Hendrik Riemsnijder. Daaronder bevindt zich eene zeer net geschrevene ‘Lijst van mijne uitgegevens Werkjes, in Dicht en Prose’. Onder de dertien titels van de afdeeling ‘Gedichten’, leest men ‘Galante Dichtluimen’. Nader getuigenis kan men met redelijkheid wel niet verlangen. De zaak is duidelijk genoeg uitgemaakt; zij is deze: Hendrik Riemsnijder, en niet Bilderdijk, is de auteur der Galante Dichtluimen; heeft de laatste er werkelijk de hand in

{==25==} {>>pagina-aanduiding<<}
gehad, dan is hoogstwaarschijnlijk de Inleiding van hem afkomstig.
Daar het bundeltje niet in veler handen is, deel ik die Inleiding, alsnu eenigszins vermaard geworden, mijnen Lezeren mede:

‘Den Treurtoon and'ren laatende, 
Den toon des Lasters haatende, 
Verkies ik blij vermaak; 
Niet morrende, niet schreijende, 
Niet schendende, niet vleijende, 
Is vrolijkheid mijn smaak. 
De vreugde is nimmer schadelijk, 
Het boerten niet versmaadelijk: 
Natuur zelve eischt geneugt. 
De Grijsheid, stram en krommende, 
Of Nijd en Boosheid, grommende, 
Versmaaden slegts de vreugd. 
Gij dan, die altoos knaagende, 
En gij, die lust'loos klaagende, 
Of gij, die somber ziet, 
Wilt naar mijn' toon niet luisteren; 
Gij zoud dien slegts verduisteren: 
't Vleit uw' gesteldheid niet. 
Maar gij, die schuldloos leevende, 
En geen geneugt weêrstreevende, 
Niet veinzend zijt, noch schuuw; 
Wilt, Jonge Liên! vrij naderen, 
(Maar zonder erg,) deez' bladeren 
Zijn dan geschikt voor U. 
Doch U, voornaam'lijk, Lonkstertjes! 
U, zoete Hartontvonkstertjes! 
Die Gul en Vrolijk zijt; 
U, die de zinnen streelende, 
Niets dan geneugt zijt teelende: 
U word deez' boert gewijd. 
Geen kwaad in 't lagchen stellende, 
Noch ooit U grijnzend kwellende, 
ô Schoonen! zult gij 't ligt 
Een lachje waardig reekenen... 
Wat zoude ik voor die teekenen 
Van gunst U zijn verpligt!’ 


Dr. A. De Jager.







{==26==} {>>pagina-aanduiding<<}

De Gentsche Augustijnen, en hun college van openbaar onderwijs.

I.

Gedurende de middeleeuwen bloeiden er in onze Vlaamsche gemeenten een aanzienlijk getal kerkelijke instellingen. Nevens de parochiekerken rezen achtervolgens abdijen, kloosters en godshuizen op, die bij de bevolkingen evenveel steun aantroffen. Onze voorouders waren niet alleen vrijheidlievend, zij waren ook godsdienstig. Liefdadigheid was mede een kenmerk hunner zeden, en niet alleen begiftigden zij kerken en kloosters, maar stichtten gaarne met hunne persoonlijke penningen gasthuizen, scholen en weezenhuizen. Wat aangaat hunne zoozeer gekende zucht naar onafhankelijkheid, die schijnt hun vanouds als ingeboren geweest te zijn, en met trotschheid wezen zij op hunne Schepenhuizen en Belforten, - die sprekende getuigen van kloeken burgerlijken geest en van gemeentelijke macht.
Goede verstandhouding heerschte doorgaans tusschen magistraat, geestelijkheid en ingezetenen. Die verstandhouding had voor natuurlijk gevolg eene wederzijdsche bescherming. Daarvan vinden wij op menige bladzijde

{==27==} {>>pagina-aanduiding<<}
onzer jaarboeken de bewijzen. De kloosterlingen waren vaderlandlievend; onder godsdienstig oogpunt streefden zij om de leer der Kerk te vatten bij hare troostende en opbeurende, liever dan bij hare dogmatische zijde, en waren uit die oorzaak met iedereen bevriend. Om hunnen invloed staande te houden en uit te breiden, lieten zij geene middelen onbeproefd. Ten allen tijde legden zij eenen rusteloozen ijver aan den dag om hunne kloosters in bloei en rijkdom te doen winnen; nochtans moeten wij hulde brengen aan hunne bedrijvigheid op het gebied van onderwijs, kunsten en letteren. Vele dier mannen brachten hun leven door met het afschrijven van manuscripten en bewezen daardoor aan tijdgenoot en nageslacht onbetwistbare diensten. Andere gaven onderwijs in lezen en schrijven aan hunne jonge confraters en maakten alzoo hunne kloosters tot onderwijsgestichten.
Gent had reeds vroeg in zijn midden vele godsdienstige gestichten, namelijk zijne parochiekerken, de machtige abdij van St-Pieters, en die van St-Baafs, en verder vier geestelijke orden, gekend onder den naam van de biddende of kleine orden. De Gentsche geestelijkheid stond onder het beheer van den bisschop van Doornijk. De twee abdijen, welke wij zoo even genoemd hebben, hadden van de Graven van Vlaanderen zeer gewichtige voorrechten weten te verkrijgen, bij middel van welke zij op het magistraat en de stedelijke geestelijkheid een zeker overwicht uitoefenden 1.

{==28==} {>>pagina-aanduiding<<}

In de dertiende eeuw kwamen de kleine orden haar aandeel nemen van den zedelijken invloed op de bevolking door de twee abdijen en de parochie-geestelijkheid geoefend. Deze orden waren aan het magistraat welkom, daar zij zich nederig en hulpvaardig toonden. Zij vertegenwoordigden het democratisch beginsel tegenover de abdijen, die aristocratisch ingericht waren, en werden weldra verkozen boven de andere leden der geestelijkheid om het godsdienstig werk te verrichten, in verband met de bestuurlijke zaken der gemeente. Langen tijd werd de medehulp der kleine orden door het magistraat op hoogen prijs gesteld. Door volharding en behendigheid wisten zij 's volks vertrouwen op zich te trekken, en namen zelfs deel aan het gemeentelijk leven. Dikwijls treden kloosterlingen op als zaakgelastigden van overheid en bijzonderen. Het magistraat gelastte hen met zendingen van groot belang, ofwel met het opstellen en afschrijven van bestuurlijke stukken. Dezelfde vriendelijke betrekkingen hadden zij ook met de neringen: in woelige dagen speelden zij soms eene rol, en volgden de strijders op het slagveld in hoedanigheid van aalmoezeniers, van bemiddelaars, van schrijvers, enz. 1
De vier kleine orden te Gent waren: de Predikheeren of Jacobijnen, de Karmelieten of O.L.-Vrouwebroers,

{==29==} {>>pagina-aanduiding<<}
de Minderbroeders en de Augustijnen. Allen, de eene meer dan de andere, namen deel aan het Gentsche volksleven. Door de neringen ondersteund, dorsten zij het weleens bestaan aan de machtige orden van St-Pieters en St-Baafs het hoofd te bieden. Het waren deze orden die door de Schepenen gelast waren met de goddelijke diensten op het Schepenenhuis, en die taak hebben zij volvoerd tot op het einde der verledene eeuw. In de 14e eeuw waren het de Predikheeren en de Minderbroeders, maar later schijnt het een voorrecht geworden te zijn voor de Augustijnen, die tot het jaar 1796 in de Kapel op het Stadhuis mis kwamen lezen. Men kan wel denken, dat de goede verstandhouding meer dan eens op de proef werd gesteld. Bij eene nieuwigheid van het magistraat, of bij eene aanmatiging vanwege de paters verdonkerde het helder verschiet, doch de onweerswolken verdwenen na eenigen tijd.
De orde, die zich het eerst te Gent vestigde, was de orde der Minderbroeders. Deze stichtten eene kapel en een hospitaal in het kwartier der wollewevers, ter plaats van het Poortackere, maar kregen van Gwyde van Dampierre, omstreeks 1296, den grond van het Recolettenplein, waar zij een klooster bouwden, en waar zij verbleven tot hunne vernietiging. Het waren monniken Franciscanen, die later, omstreeks 1600, ten gevolge van eene wijziging in hunnen leefregel, Recolletten werden genoemd.
De Predikheeren kwamen te Gent in de eerste helft der 13e eeuw, onder de regeering van Johanna van Constantinopelen. Hun klooster was in Onderbergen; zij verbleven daar tot de afschaffing der kloosterorden 1.

{==30==} {>>pagina-aanduiding<<}

De geschoeide Karmelieten, ook nog in de 14e eeuw Wittebroeders en later O.L.-Vrouwebroeders geheeten, vestigden zich ter stede in 1287 (?) met toestemming van den bisschop van Doornijk, Philip Mussche. Hun klooster was gelegen in de straat, welke weldra hunnen naam kreeg, namelijk de Vrouwebroersstraat, nu de Lange Steenstraat. Zij vergrootten en herbouwden het klooster en voegden er eene kerk bij. De Wittebroers hielden zich bezig met lager onderwijs aan arme kinderen te geven, en kregen daartoe eene jaarlijksche toelage uit de gemeentekas 1.
De Augustijnen kwamen te Gent op het einde der 13e eeuw. Van eene Gentsche adellijke familie, met name Borluut, kregen zij machtige bescherming. In den beginne bewoonden zij een paar huizen ‘op den Torfbriele’, hun door de Borluuts afgestaan. Een lid dezer familie, Gerelm Borluut, begunstigde de stichting van het Augustijnen-klooster, en wordt zelfs als de stichter er van genomen. Dit schijnt tot het jaar 1296 op te klimmen. De paters bouwden welhaast eene kerk op de plaats der kapel van St-Steven of Stephanus, die aan

{==31==} {>>pagina-aanduiding<<}
hunne woning paalde en hun geschonken werd. De machtiging tot het bouwen van klooster en kerk werd door den bisschop van Doornijk in 1299 verleend.
Gedurende de veertiende eeuw won de Augustijnenorde in aanzien en populariteit. Op onderscheidene tijdstippen zien wij Augustijnen als gezanten optreden vanwege het magistraat 1.
Zij houden zich bijna uitsluitend bezig met hunnen godsdienstigen arbeid: kerkelijke diensten, ommegangen, predikatiën en bestuur van in hunne kerk ingerichte broederschappen. De inrichting der broederschappen was voor de Augustijnen, gelijk voor de andere kloosterorden, eene milde bron van inkomsten en een band van verbroedering met de ingezetenen. De confrerieleden waren zoovele beschermers, die zich verbonden tot een jaarlijksch kerkgeld en gaarne andere milde giften deden. Nog toekenden zij ten voordeele der kloosterorde eene doodschuld, door hunne erfgenamen te betalen.
Het Burgondisch tijdvak levert ons niet veel feiten op

{==32==} {>>pagina-aanduiding<<}
van historische waarde. De biddende orden genoten voortdurend bij de bevolking eenen ruimen bijval en bleven de beweldadigden van overheden en notabelen 1. Van tijd tot tijd kreeg het Augustijnen-klooster eene nieuwe uitbreiding. In het begin der zestiende eeuw strekte het zich uit van de Lievestraat tot aan het Kriekerijstraatje. Het had ook voor den tijd eene vrij aanzienlijke boekerij ter beschikking der paters. Uit eenen inventaris opgemaakt in 1398 blijkt het, dat de boekerij op dien datum in bezit was van 83 boekdeelen. Onder de Augustijnen trof men mannen aan behoorende tot de aanzienlijkste familiën. Een Augustijn, met name Gedeon Van der Gracht, uit eene ridderlijke familie van Gent, prior des kloosters, werd geestelijk bestuurder der landvoogdes Maria van Hongarijë en meer dan eens door Karel V gelast met gewichtige zendingen 2.
Nog zullen wij zeggen, dat het in den refter van het Augustijnen-klooster was, dat de jaarlijksche herkiezing der overdekens van de ambachten plaats greep 3.

{==33==} {>>pagina-aanduiding<<}

Wij mogen veronderstellen, dat de herkiezing der overdekens in de veertiende eeuw niet zonder vechtpartijen tusschen de aanhangers der verschillige candidaten geschiedde, ja zelfs tot ergere moeielijkheden aanleiding gaf. Het was om reden van vredelievendheid, dat hertog Philip de Goede die herkiezingen in een klooster deed plaats grijpen 1
Gedurende het Burgondisch tijdvak had in het Augustijnenklooster eene gebeurtenis plaats, welke wij niet onopgemerkt mogen laten voorbijgaan; wij bedoelen de

{==34==} {>>pagina-aanduiding<<}
Vergadering der Staten van de Burgondische Kroon, in April 1476. Karel de Stoute, den slag van Granson verloren hebbende, had de Staten der provinciën doen bijeenroepen te Gent, alwaar de Hertogin van Burgondië en hare dochter Maria verbleven. De kanselier Hugonet deed, in naam zijns meesters, de noodzakelijkheid uitschijnen om nieuwe hulpsommen te stemmen. Hij gaf daarbij den uitdrukkelijken wensch van den dwingeland te kennen, dat de Staten, onder een sterk geleide, Vrouw Maria naar het land van Burgondië zouden laten vertrekken. De meerderheid der Staten, en wel hoofdzakelijk de afgevaardigden der Nederlandsche gewesten, weigerden, op grond der diepe armoede des lands en der onbillijkheid der eischen. 1

II.

De groote omwenteling der zestiende eeuw, die Nederland zoo diep schokte, en de scheiding van Noord en Zuid teweegbracht, woedde ook hevig in Vlaanderen. De talrijke kerken, abdijen en kloosters van Gent hadden schrikkelijk te lijden. Nergens misschien had de beeldstormerij zooveel kunstschatten te vernielen als in de aloude stad. De Augustijnen waren de laatste niet onder de kloosterlingen, die hunne goederen zagen plunderen. Den 19 Oogst 1566, zegt pater Keelhoff, werd de kerk door eene woeste menigte aangevallen, en twee altaren werden aan stukken geslagen. Den 22, vergaderden

{==35==} {>>pagina-aanduiding<<}
omtrent 400 mannen bij het Tempelhof. Zij verbrijzelden het Tempelhofkerksken 1, vielen vervolgens in de Augustijnenkerk, en plunderden en verbrijzelden wat er was, tot de grafzerken toe. Het klooster onderging hetzelfde lot 2.
Met een benepen hart zagen de paters neer op hunne verwoeste goederen. Zij vatten evenwel moed, en deden hun best om de uitwerksels der plundering te doen verdwijnen. Ergere gebeurtenissen stonden echter voor de deur: de plundering van 1566 was slechts de voorbode van hetgene eerlang moest plaats hebben. Toen na den dood van Requesens, den algemeenen landvoogd, de Spaansche troepen bijna overal aan 't muiten sloegen en door het verbitterde volk verjaagd werden, gelukte het aan de nationale partij de overhand te krijgen, en in vele steden aan het bewind te komen. De heuglijke Pacificatie van Gent huldigde het beginsel van eene onzer grondwettelijke vrijheden: de vrijheid van godsdienst. Het mocht echter niet gebeuren die weldaad in 's Lands wetten en zeden te doen wortel schieten; de gemoederen waren al te zeer opgewonden om met bezadigdheid te werk te gaan. De strijdende partijen toonden zich uitsluitend, en verwekten door het plegen van gewelddadigheden eenen geest van reactie, die de onderliggende kampers kwam in de hand werken, en het land veel nadeel toebracht.
Het geusgezinde magistraat in 1578 te Gent aangesteld

{==36==} {>>pagina-aanduiding<<}
door den Zwijger, krachtens het hem gegeven opperstadhouderschap, kon zich moeielijk houden binnen de palen der wettelijkheid. Zijne taak was overigens alles, behalve gemakkelijk: bij het nemen van bestuurlijke besluiten stond het tegenover eeuwenoude gebruiken, waaraan het gezette deel der Gentsche bevolking zeer verknocht was. Het mocht dus niet rekenen op die machtige sanctie, onontbeerlijk aan alle bestuur, dat op duurzaamheid aanspraak wil maken.
Dit nieuw magistraat deed de kloosters ontruimen en liet ze in 't openbaar verkoopen. Den 25 Mei 1578 drongen de Calvinisten in het Augustijnenklooster en roofden er wat zij konden. De overgebleven meubelen werden eenige dagen later openbaar verkocht. Dit gedaan zijnde, zegt Keelhoff, was het iedereen toegelaten, er uit te breken wat hij kon, zoodat in weinige dagen de gebouwen van deuren en vensters waren beroofd 1.
Het volk was tegen de kloosterlingen sterk gebeten. Het beschuldigde ze van snoode listen tegen de veiligheid der gemeente, van geldzucht, van luiaardij en van zedeloosheid. Verscheidene hunner werden gevat, op de Vrijdagmarkt verbrand of buiten de Muidepoort gehangen. Het magistraat was onmachtig om de geweldenarijen tegen te houden, en dorst zelfs de plannen der plunderzieke aanleiders niet afkeuren. Wellicht had het in zijn midden heethoofden, die de plunderingen heimelijk toegedaan waren. Met dolle uitgelatenheid stormde de

{==37==} {>>pagina-aanduiding<<}
opgeruide menigte kerken en kloosters binnen om hare vernielingszucht bot te vieren 1.
Den 8 April 1579 werden de overgebleven monniken der vier biddende orden met opene kamer van Schepenen van der Keure geboden binnen acht dagen de stad te ruimen: ‘alzo hier te voren zekere leelicke stucken, delieten, ende mesusen by den vier biddenden ordenen gheperpetreert, ghecauseert hebben zorghelicke ende groote alteratien binnen deser stede, enz.’ zegt het besluit door het magistraat afgekondigd 2. - Eene uitzondering werd er gemaakt ten voordeele der paters, die onder eede beloven wilden voortaan de leer van Calvijn te prediken.

{==38==} {>>pagina-aanduiding<<}

De geplunderde kerken en kloosters stonden eenige jaren ledig, ten minste gedeeltelijk; want in sommige kerken werden protestantsche preeken gehouden, en in de kloosters, onder andere in het Augustijnenklooster en in het Predikheerenklooster, richtte men scholen in, volgens Luthers schoolhervorming.
Voor de paters Augustijnen was de maat van rampen nog niet vol. Op 22 Juli 1582, zegt pater De Jonghe, werd er met de belle openbaarlijk verkocht de kerk der Augustijnen, om af te breken; bij ordonnantie en ter presentie van Schepenen van der Keure in vier koopen verkocht voor de somme van 184 pond grooten 1. Kerk en klooster werden tot den gronde afgebroken, en door het midden maakte men eenen doortocht 2. Keuken en refter bleven staan. ‘Thomas Van der Crayen had deze gebouwen van de Geuzen gekocht, en maakte er eene herberg van, het Craeyken genoemd, alwaar men de bruiloftsfeesten kwam houden 3.’
Zoo stonden de zaken der Augustijnen, toen de stad een paar jaren later onder het Spaansch bewind terug keerde. Gent opende zijne poorten voor Alexander Farnese, hertog van Parma, den 18 September 1584. De vredesartikels werden 's anderdaags voor het stadhuis afgelezen. De stad betaalde aan Parma eene oorlogsschatting van 600,000 pond tournois 4, die op de ingezetenen gelegd werd.

{==39==} {>>pagina-aanduiding<<}

De katholieke restauratie begon onmiddellijk. Het calvinistisch magistraat werd door een roomschgezind vervangen. De gevluchte monniken kwamen terug en trokken opnieuw de kloosterpij aan 1. Groot was de droefheid der paters Augustijnen, toen zij van hun weleer zoo bloeiend klooster slechts de puinhoopen zagen! De nog rechtstaande refter werd hun teruggegeven, en dien gebruikten zij tot tijdelijke kapel. Gelukkig voor hen vonden zij in hun midden eenen man van buitengewoon beleid. Daarbij bezat hij de gave van het woord, en de kunst om de harten te roeren: het was pater Jan Cools. In het begin der beeldstormerij naar Spanje gevlucht, leidde hij er een stichtend leven. Toen de zaken hier te lande eene betere wending namen, keerde hij terug, en werd prior eens kloosters te Ieperen. In 1587 voor staatszaken naar Gent gezonden, verbleef hij eenige dagen in deze stad. Een sermoen uitgesproken door hem in St-Baafskerk vond veel bijval en deed veel van den Augustijn spreken. Op de Schepenen maakte hij eenen gunstigen indruk, en het priorschap van het Gentsche klooster zijner orde werd hem aangeboden. Zijne oversten leenden daartoe de hand, en Cools werd prior van de Augustijnenorde te Gent.
Van dit oogenblik wijdde hij zich met lijf en ziel aan de herstelling van kerk en klooster, en worstelde met heldenmoed tegen de hinderpalen, die zich op zijnen weg voordeden. Hij besloot eene reis te ondernemen naar Madrid, ten einde aan den Vorst den hachelijken toestand der kloosterorden, en die van de Augustijnen te Gent in

{==40==} {>>pagina-aanduiding<<}
het bijzonder, voor oogen te leggen. Tot het ondernemen der reis werd hij aangemoedigd door het magistraat en door den bisschop Petrus Damant, die beide hem brieven van aanbeveling gaven. Bij die gelegenheid gelastte men den Augustijn met het schikken van gemeentelijke zaken en tevens met het behandigen van verzoekschriften vanwege onderscheidene Gentsche familiën. Zijne zending had eenen gelukkigen uitslag: Cools kwam in 1593 naar België terug, ‘het hart vol vreugde’. Het Augustijnenklooster zou weder uit den grond verrijzen.
De landvoogd Ernst van Oostenrijk kreeg bevel de verwezenlijking van dien wensch te bespoedigen. Daar de Augustijnen door de beeldstormerij arm gemaakt waren, zoo verzocht men het magistraat van Gent ‘van stadts weghen eene assistentie te doen om een cleen kercke te maecken, hopende met bredere caritaete ende aelmoessen van eenige godsvruchtige persoonen tselve te volcommen.’ De Schepenen hadden zich wellicht aan zulk eenen uitslag niet verwacht, en antwoordden ootmoedig ‘geene gereede pennyngen te hebben’. Pater Cools was echter de man niet om zich met zulke bewijsredenen te laten paaien: tot bereiking van zijn doel legde hij die koortsachtige bedrijvigheid aan den dag, welke godsdienstijver in 's menschen boezem kan storten. Bij zijne waardigheid van prior te Gent, voegde hij nu die van opzichter der Vlaamsche provincie van de Augustijnen orde, en zijn invloed vermeerderde er door. Hij begaf zich dikwijls naar Brussel, waar de Landvoogd verbleef, en verloor bij die uitstapjes nooit de belangen van zijn klooster uit het oog.
Het Gentsche magistraat kreeg weldra bericht, dat het voor hem plicht was mede te helpen tot het heropbouwen van besproken kerk en klooster, te meer daar het magis-
{==41==} {>>pagina-aanduiding<<}
traat van 1582 alles verkocht had. De onderhandeling tusschen de Stad en het Staatsbestuur was moeilijk; want de financieelen toestand der gemeente was bedroevend 1.
Eindelijk werd een middel gevonden om tot eene overeenkomst te geraken. Op bevel van Z.K. Majesteit stelde men vast eenen stuiver te heffen op lederen zak graan, die in de stad werd gebracht. Deze belasting opgelegd voor den termijn van twaalf jaar, werd beschouwd als toelage van de stad in de bouwingskosten. Dit geschiedde in 1605. De werken van de kerk werden kort daarop aangevangen: den 28 Maart 1606 legde men den eersten steen. De plechtigheid werd voorgezeten door Willem Van Coornhuuse, president van den raad van Vlaanderen, Aug. De Herena, gouverneur van het kasteel van Gent, Jacob De Langlee, baron van Heyne, schatmeester der stad, en Robert Hellijn, hoogballiu.
Na verloop der twaalf jaren was het kerkgebouw niet geëindigd, en het klooster was nauw begonnen. Geld was er echter noodig om de werken te kunnen voortzetten. De Augustijnen waren steeds op de bres om naar hulpmiddelen uit te zien. Vele familiën hadden zij weten schatplichtig te maken. De heffing van eenen stuiver werd voor zes jaar verlengd, dat was tot het jaar 1623. Daar de gebouwen op dit tijdstip nog ver waren van voltrokken te wezen 2, zoo kregen de paters voor het vervolg een

{==42==} {>>pagina-aanduiding<<}
aandeel van den graanpenning, dien zij tot heden genoten hadden, welke graanpenning nu gebruikt werd tot het opmaken der St-Michielskerk. Het aandeel aan de Augustijnen verleend beliep tot de som van 1,000 gulden 's jaars 1.
Op bevel der Aartshertogen Albert en Isabella moesten de Augustijnen aan het magistraat rekening doen van hunne ontvangsten en uitgaven. Gedurende lange jaren bleven de financiën der paters in bekrompen toestand, en meer dan eens wendden zij zich tot de stad om toelagen te verkrijgen. Ook namen zij hunne toevlucht tot het aangaan van leeningen.


III.

Bij den terugkeer in hunne kloosters, na den schrikkelijken storm der zestiende eeuw, hadden de Augustijnen besloten studie-colleges tot stand te brengen, waar de jeugd hare humaniteiten kon doen. Zij wisten, wat invloed men op de bevolking bij middel van onderwijs kan oefenen, en hoezeer dit middel geschikt was om de Augustijnenorde in de openbare meening te doen stijgen. Zij beproefden het om het werk te hervatten, dat gedurende anderhalve eeuw met de beste uitslagen voltrokken geweest was door de Broeders van 't Gemeene Leven 2. Wel is

{==43==} {>>pagina-aanduiding<<}
waar, hielden de Jezuïeten zich met openbaar onderwijs bezig; doch zij achtten zich zoo geschikt en zoo bekwaam als Loyola's volgelingen, en waagden het als medestrevers dezer laatste op te treden, zooveel te meer daar zij er door het magistraat van onderscheidene steden toe aangezet werden 2.
‘De stedelijke overheden van België,’ zegt de Augustijn De Tombeur in zijn handschrift, ‘wisten wel, welke gewichtige zaak het is, en waarvan het algemeen welzijn afhangt, namelijk: dat de jonkheid zedig en christelijk in de schoone kunsten moet onderwezen worden, opdat zij met de genegenheid der wetenschappen opgroeie, welke altijd met de godvruchtigheid moet gepaard zijn; en opdat

{==44==} {>>pagina-aanduiding<<}
zij aldus een volmaakt mensch zoude worden, tot vreugd der ouders en roem der familie, en zoo zal zij tot den steun en onderstand van alle standen dienen, de eenigste hoop van ons vaderland. En daar het magistraat der steden de voorbeeldige uitstekendheid der geleerdheid en godvruchtigheid onzer religieusen kende, daarom waren de voorzichtigste en geleerdste mannen overtuigd, dat zij niets beter en nuttiger doen konden, dan aan onze paters deze taak toe te vertrouwen, opdat zij dienzelfden geest van geleerdheid en godsvrucht door hunne vermaningen, onderrichtingen en voorbeelden aan de jonge en nog buigzame leerlingen zouden inboezemen’ 1.
In weinige jaren zag men een vrij groot getal colleges of Latijnsche scholen, zooals men zeide, in 't leven komen. De schrandere opziener der Augustijnenkloosters nam een aanzienlijk deel aan die groote inrichting, en mag zelfs beschouwd worden als de promoteur der colleges van de Augustijnenorde. In 1601 kwam het eerste college tot stand te Brussel; in 1607 dat van Antwerpen en in 1609 het college van Gent. In de volgende jaren stichtte men de colleges van Hasselt, Leuven, Luik, Hoei, Tienen, Brugge, Ieperen, Dendermonde. 2 Zooals wij het

{==45==} {>>pagina-aanduiding<<}
zeiden, waren het de stedelijke overheden, die aan de Augustijnenorde de oprechting van een college vroegen. Nauwelijks waren er eenige open, of de Provinciaal ontving uit vele plaatsen brieven tot het bekomen van een onderwijsgesticht. Natuurlijk waarborgden de steden zedelijke en geldelijke ondersteuning. Hoe vleiend ook die vragen waren, konden de Augustijnen ze niet allen inwilligen. ‘De Provinciaal kon verscheidene steden niet voldoen,’ zegt De Tombeur, ‘aangezien al de vragen bijna op denzelfden tijd gebeurden, niettegenstaande zij ons beloofden in al het noodige te voorzien om een college, kerk en klooster te bouwen.’ 1
Den 27 April 1609 had de solemneele opening van het college te Gent, in voorloopige zalen, plaats. De hoofdrol in de plechtigheid kwam rechtmatig toe aan den wakkeren prior, aan wiens volhardend streven men het in stand komen van het gesticht te danken had. Het was den vromen man echter niet gegeven het hooge bestuur er van lang op zich te nemen. Hij overleed in 1612, in den ouderdom van 63 jaar, en werd in de Augustijnenkerk begraven.
Cools was een geleerd man en behendig diplomaat. Hij was daarbij een voorbeeld van christelijke eenvoudig-
{==46==} {>>pagina-aanduiding<<}
heid, doch vol krachtdadigheid, en onderwierp zich zelf zeer gelaten aan de tucht, welke hij aan anderen voorschreef. Zijn dood was een gevoelig verlies voor het Augustijnenklooster te Gent: hij alleen was onderricht van de giften bedektelijk gedaan tot het opbouwen der kerk, een werk dat slechts ten halve voltrokken was. Hij sprak verscheidene talen en predikte op schitterende wijze in de groote kerken van Gent, Brussel en Antwerpen. Reeds hebben wij gezien, dat hij tot Philip II gezonden werd tot het vereffenen van aanbelangende zaken, en dat zijne zending met den besten uitslag werd bekroond. Zijne grafzerk sprak hem de volgende hulde toe: ‘J. Cools, beroemd om zijne welsprekendheid en manmoedigheid, hersteller dezer kerk en dezes kloosters, stichter der openbare leerscholen van zijne orde, was kloostervoogd der Augustijnen van Gent gedurende 25 jaar; men eerde hem als beschermer der kloosterlijke tucht, enz.’ 1
Het college viel evenwel door 's Mans afsterven niet aan 't kwijnen; het steeg in aanzien en mocht in betrekkelijken bloei voortleven gedurende bijna twee eeuwen. De paters gaven zich vele moeite om leerlingen aan te winnen: zij schroomden zich niet hun onderwijs sterk op te hemelen. In 1613, dat is pas vijf jaar na de opening, gaven de Schepenen hun een getuigschrift van hooge voldoening. In dit schrift lezen wij, dat de leerlingen talrijk, en nog talrijker zouden geweest zijn, indien de lokalen voltrokken waren, iets dat het magistraat wenscht, ‘ingezien het groot voordeel en den vooruitgang, die de leerlingen trekken uit de wijsheid, waakzaamheid en goede onderrichting der paters, op welkers verzoek wij de tegenwoor-
{==47==} {>>pagina-aanduiding<<}
dige akte hebben doen afleveren, om, indien het noodzakelijk is, er zich te kunnen van bedienen’ 1.
De onderprior kreeg oorlof van den provinciaal om tot het bouwen van geschikte klassen over te gaan. Met dit doel lieten de paters eenige hunner huizen afbreken. Als hulpgelden tot bestrijding der kosten gebruikten zij de opbrengst van het verleenen eeniger vrije begraafplaatsen in het koor, alsook van eeuwigdurende gezongen jaargetijden 2.
Men kan licht denken, dat de inrichting der Augustijnen-scholen door de geestelijke orde, die bereids overal leergestichten bezat, met geen goed oog aangezien werd. Dat ligt ook in den aard der zaak: ongaarne ziet men medestrevers opdagen, vooral wanneer de mededinging eene vermindering van invloed moet ten gevolge hebben. De Jezuïeten verborgen hunnen wrevel niet, en lieten, zoo 't schijnt, eenige pijlen tegen de Augustijnen afschieten. De provinciaal der Augustijnen beklaagde er zich over aan den generaal van de orde te Rome.
De klacht werd aanhoord; want de provinciaal ontving weldra eene pauselijke bulle, waarbij de H. Vader zijne hooge tevredenheid uitdrukte over de taak door de Augustijnen aangevangen, hen verzekerende ‘hetgeen zij voorgenomen hebben met vreugde en volharding uit te werken, dat zij eene aangename zaak aan God en aan hem, Vader der christenheid, bewezen; en dat die taak tot groot nut en luister van de Augustijnenorde moest dienen 3’.

{==48==} {>>pagina-aanduiding<<}

Zulk eene hooge bekrachtiging was een triomf voor de Augustijnen, en vervulde hunne ziel met edele fierheid. Het was inderdaad eene onweerstaanbare aansporing op het ingeslagen pad moedig en vrank voort te gaan. Bij de pauselijke bulle had de generaal eenen brief gevoegd aan het adres van den provinciaal, tot nadere verklaring der bulle, en waarin wij zien wat de Augustijnen geëischt hadden. De brief luidde als volgt: ‘Eerwaarde Pater, wij waren van gevoelen, dat het noodzakelijk zoude geweest zijn, dat er met duidelijke woorden in deze bulle uitgedrukt stond het verbod aan anderen van u te beletten de genoemde colleges in te stellen; maar ik kreeg voor antwoord, dat, terwijl de Paus u aanmoedigt om zooveel als mogelijk uwe colleges te vermenigvuldigen, dat daardoor verstaan wordt het aan iedereen verboden te zijn, wie het ook zijn moge, hieraan eenig beletsel te stellen.’
Rome, den 16 Jan. 1623.
F. Fulgentius, Generaal.
De Pauselijke bulle mochten de Augustijnen niet uitvaardigen zonder toelating der Staatsoverheid. De provinciaal zond te dien einde een verzoekschrift aan den Raad van Brabant, en de gevraagde toelating werd vergund 1.
De bulle schijnt het gewenschte uitwerksel gehad te hebben: men liet de Angustijnen gerust; de jaloerschheid veropenbaarde zich slechts door eene gemaakte onverschilligheid en verdween zelfs mettertijd geheel en al. Intusschen gingen de Augustijnen met hun onderwijs ijverig voort, en leefden op den besten voet met geestelijke en wereldlijke overheden.
Het peil van hun onderwijs stond echter niet hooger

{==49==} {>>pagina-aanduiding<<}
dan dat van het onderwijs der Jezuïeten. Bleven deze in de enge palen der middeleeuwsche scholastiek en der verouderde leer van Aristoteles, de Augustijnen gingen er niet buiten: van vrije wetenschap en vrije redeneering was bij hen evenmin spraak als elders. Ook werd geene rekening gehouden van de ontdekkingen gedaan in den loop der zeventiende eeuw op het gebied der speculatieve wetenschappen. Daarbij moeten wij bekennen, dat de Jezuïeten verscheidene verbeteringen brachten in de Latijnsche studiën en door den band betrekkelijk knappe leeraars hadden. Geen wonder dus, dat in de oogen van sommigen de humaniora en de philosophia der paters Augustijnen oppervlakkig schenen tegenover die der paters Jezuïeten, en dat het college dezer laatsten te Gent vele leerlingen telde. Doch de Augustijnen leefden in die zoete zelfvoldoening, welke vaak bij schoolmannen wordt waargenomen, en hun doet gelooven, dat hun onderwijs verre boven het onderwijs van anderen staat.
De Augustijnen onderwezen de humaniora en de wijsbegeerte. De studenten, die zich tot den geestelijken staat voorbereidden, deden hunne godgeleerdheid in het Augustijnencollege te Leuven. De humaniora bevatten eerst en vooral de studie van het Latijn, de geleerde taal des tijds. Het Fransch stond ook in eere en kwam achter het Latijn. Het Vlaamsch werd verwaarloosd, en die verwaarloozing had plaats in al de onderwijsgestichten. Hoofdzakelijk had men die toe te schrijven aan het algemeen wantrouwen van de jeugd door de beoefening van het Vlaamsch tot het lezen van Noordnederlandsche lettervruchten aan te zetten. ‘De Belgische geestelijkheid,’ zegt een onzer Vlaamsche geleerden, ‘die in alle Hollandsche boeken het vergif der ketterij meende te ontwaren, trok welhaast de aan haar onderwijs toevertrouwde jeugd van

{==50==} {>>pagina-aanduiding<<}
het grondig beoefenen der moedertaal af, en gaf den kinderen van jongs af Latijnsche of Fransche schriften in handen.’ 1
Onder de leeraars van het Gentsche Augustijnencollege schitterden er geene sterren van eersten rang; doch men telde er vele verdienstelijke mannen onder. Eenige staan aangeteekend als schrijvers van classieke werken, andere namen deel aan de mystieke literatuur, die in de Zuidelijke Nederlanden gedurende de zeventiende eeuw zoo hoog stond, en, zooals men weet, de onderdrukking van allen aardschen zin als levenswet voorschreef, en waarvan het gekende Masker der wereld het hoofdproduct is. Jacob Van Zevecote, de gevoelvolle dichter, was een Gentsch Augustijn, die echter het paterskleed aflegde. De jaarboeken des kloosters gewagen van mannen, die als predikers en godgeleerden in aanzien stonden. Meer dan een Augustijn ging zijne philosophische en theologische studiën, te lande begonnen, aan de hoogeschool van Pavia voltrekken, en trad vervolgens op als leeraar te Gent, te Leuven of elders 2.
Het onderwijs werd slecht betaald, en de paters, ofschoon veel leerlingen hebbende, konden moeielijk hunne kosten dekken. Slechts een gedeelte der schooljeugd betaalde minervalia ‘zoo deur de quaede conjuncturen des tyts als andersins’. Inderdaad, er was te Gent weinig nering onder de burgerij, en akkerbouw, handel en nijverheid, die drie levensbronnen van welvaart, kwijnden ten zeerst. De Augustijnen kwamen op het denkbeeld eene

{==51==} {>>pagina-aanduiding<<}
jaarlijksche toelage aan de Stad te vragen, in vervanging van het schoolgeld. Zij vertoonden aan het magistraat de gelukkige uitslagen van hun onderwijs, hunne belangloosheid, belovende al hunnen ijver en hunne ervaarnis aan te wenden tot het geven van goede humaniora, er bijvoegende, dat de Augustijnen in andere steden toelagen kregen, en gezien dat de Jezuïeten een hulpgeld ontvingen, hetwelk hun toeliet aan leerlingen gratuiteit te verleenen. Wij vermeenen, dat het request belang genoeg oplevert om hier in zijn geheel opgenomen te worden. Ziehier het stuk, voortkomende uit de rijke verzameling van den oudheidkundige Goetghebuer.
‘Aan mijne Edele heeren Schepenen van der Keure der stede van Ghent.
‘Supplierende verthoogen reverentel. d'eerwden pater prior ende religieusen van de Ordre van Ste-Augustyn binnen deser stede, dat sy lieden ende heurlieder voorsaeten religieusen langhe jaeren alhier de jonckheyt lovelick hebben gheinstrueert in de humanoria ende latijnsche taele en ten dien effecte gehouden vyf publycque scholen en die voorsien met hetgone meer daertoe noodich, daer vutte oock goede vruchten zyn gesproten tot grooten dienst van het ghemeente, zoo eenen yghelick kennelick is, waer inne zy oock hopen te continueren tot contentement van alle de werelt, nemaer alsoo hemlieden omme hunne cleene middelen niet moghelick en is daer inne te persevereren ende huerlieder scholen souffisantelick 't onderhouden van meesters ende prefect tot behoorlick instructie van huerlieder discipulen (wesende ontrent twee hondert in ghetalle), daer het weynich proffyt dat danof is commende, als den minderen deel schoolgeldt betaelende zoo deur de quaede conjuncturen des tyts als andersins, redene de supplianten geradich hebben ghe-
{==52==} {>>pagina-aanduiding<<}
vonden aan Ul. Edele te kennen te gheven dat zy bereet zijn met groote affectie en sorvuldicheyt te instrueren metsgaders in de humanoria ende latynsche taele te perfectionneren ghelyck de Eerw. Paters Jensuiten doen sonder van hemlieden eenich scholgelt te proffyteren mits bij de selve Uwe Edele hemlieden supplianten ter discretie doende jaerlicx eenighe recompense zoo in de minste steden van Vlaendere ende Brabant is ghescheidende waermede het ghemeente zal ghesoylagiert worden van het voorschreven scholgelt ende zullen de supplianten niet alleene hemlieden contenteren met de voornomde recompense, maer ghenegen zyn omme de joncheyt met zele te bringhen totte perfecte wetenschap van de latynsche taele ende voorts verobligiert blyfven te bidden voor de prosperiteyt van Uwe Edele ende het welvaren van de ghemeente, biddende van alsulcke jaerlixsche gratuyteyt ten dien regarde te 
moghen van dese stede proffycteren als d'eerweerde Paters Jesuiten syn doende, 't welke doende enz. 1652. 1’
De vraag werd ingewilligd en ‘een jaerlijkx pensioen van 200 pond grooten courant geld 's jaers, tot onderhoud van de Latynsche schole, ghejont van Myn Edele heeren Schepenen van beyde de banken, en het gemeente deser stad, den 20 Febr 1652, voorschepen synde M'her Joos Triest heere van Ruddershove, jaerlykx verschynende den 10 Meye.’
Eenige jaren daarna wendden de Augustijnen zich nogmaals tot de stad om eene toelage te bekomen voor het bekostigen der prijsuitdeelingen. De vraag verkreeg een gunstig onthaal: in 1662 schonk men hun eene jaarlijksche som van 100 gulden tot het aankoopen van prijzen. ‘Sche-
{==53==} {>>pagina-aanduiding<<}
penen zullen vermogen aen het convent van de P. Augustynen by te legghen een hondert gulden, ende alsoo jaerlycx op haerlieder versoeck, by requeste te doen tot het koopen van de prysen, die aen de studenten worden uytghedeelt, sonder dezelve somme te mogen excederen’ 1. Eene gelijke som van 100 gulden werd aan de paters Jezuïeten verleend met hetzelfde doel.
Gedurende al dien tijd hadden de Augustijnen niet opgehouden aan kerk en klooster te doen werken. Eerst in 1615 kon men in de kerk de goddelijke diensten doen 2, en slechts ten jare 1621 werd het herbouwen van het klooster ernstig begonnen. De werken gingen maar traag voort; want slechts in 1720 werden al de gebouwen, zooals zij thans zijn, voltrokken werden.
Het gulle burgerrecht, dat de Augustijnen van den beginne af te Gent genoten hadden, bleef hun gedurende de zeventiende, en zelfs in de achttiende eeuw, onvoorwaardelijk toegekend. Sedert 1593 waren zij bij koninklijk besluit aangesteld geworden als aalmoezeniers van het garnizoen van het Spanjaardskasteel 3. Met de ingezetenen deelden zij het lief en leed der gemeente. Toen Gent in 1671 met de vrees bevangen werd door de Fransche troepen aangevallen te worden, deed men vestingswerken versterken en vermeerderen. Ter bestrijding der kosten, besloten de Schepenen eene leening aan te gaan, die de som van 139,000 gulden bedroeg. De Augustijnen namen er deel aan: hun aandeel was van 266 pond, 30 schellingen en 4 grooten

{==54==} {>>pagina-aanduiding<<}
Vlaamsch, voor welke som de Stad beloofde ‘jaerlijcx te betaelen eene rente van sesthien ponden, derthien schellynghen en vier grooten tjaers, losselijck den penninck zesthiene’ 1.
De jaarlijksche processie of ommegang der paters Augustijnen was plechtig en alom gekend. Zij werd gehouden op den Zondag onder de octave van het H. Sacrament, en doorkruiste de geheele stad. De studenten van het college namen er deel aan. Vóór de zeventiende eeuw zag men er geene zinnebeelden in; doch het magistraat kwam op het denkbeeld er meer luister aan te geven, ten einde vreemdelingen naar de stad te lokken; het bekostigde namelijk het maken van negen triomfwagens, als bijvoegsel voor den ommegang. Het bij gevoegde deel kreeg den naam van Recreatie-processie, terwijl het andere deel den naam behield van Devotie-processie. De paters ontvingen van de Stad eene toelage van 400 gulden tot het dekken der kosten ‘met last van 't elcker reyse te maecken eene nieuwe slede ende eenigh ander cieraet, mits alvoorens by hun lieden in het collegie overbrengende de modelle van de selve slede ende cieraet’ 2. De Schepenen maakten den feestdag bekend door geheel Vlaanderen, Brabant en Henegouwen bij middel van plakbrieven.
In 1687 bracht er het magistraat verbeteringen aan: de Gentsche ommegang werd meer vermakelijk. Hij schitterde met ‘Reusen, Reusinnen, Leeuwen, Arents, Kemels ende meer andere opghetoyde Beesten, beneffens neghen schoone Triomfwaghens’ dit alles ‘ter ordinantie ende bekostinghe der wel Edele Heeren van 't magistraat deser stede in d'alghemeyne vermeerderinghe der vreughden

{==55==} {>>pagina-aanduiding<<}
over de ghestadighe Keyzerlijcke victorien teghen den ghesworen vyand der Christenen, omghedraghen door de Latijnsche studerende jonckheyt by d'eerw. P.P. Augustynen in de jaerlijcksche processie’ 1.
De monniken ontvingen met dankbaarheid die bekostinghe van 't magistraat. Een zoon van Apollo, denkelijk een Augustijn, vervaardigde bij deze gelegenheid een Dank-plicht tot de stadt van Ghendt, in heldenverzen. De rijmelaar legde er zich op toe het alwijs bestuur van Spanje, de vaderlijke zorgen van 't Gentsche magistraat en de voortreffelijkheid van het onderwijs der Augustijnen te doen uitkomen. Eenige regels betreffende dit laatste punt willen wij hier terneerschrijven:

Pallas met den Olyf heeft u den Peys ghegheven, 
Om buyten alle vrees in volle rust te leven, 
Om kinders van de stadt in hunnen groensten tyt 
Te senden nae de school yver en jolyt, 
Om kinders van de stadt, als spruytiens, op te quicken, 
................. 
Soo sien wy voor de handt uyt d'Augustynen-scholen, 
Die hun van langhen tydt hier binnen syn bevolen, 
Voortkomen groote Mans, daer ons gheluck op staet, 
En daer de Fame af ten Oost, ten Westen gaet, 
Soo sien wy meer als eens in onse mueren komen 
Met Croonen op het Hooft, die 't soch hebben ghenomen 
Van de Welsprekentheydt in onze stadt van Ghendt, 
Die soo Athenen was, beroemt is en bekent, 
.................. 


En verder:

Dit lokt de Jonckheyt aen, om hunne dankbaerheydt 
't Samen gheknoopt te sien met de wel-sprekentheydt. 
Dit lokt de jonckheyt aen, om met ghebooghde voeten 
De Heeren van de stadt te kussen en te groeten, 
Als zy aen hunne school dit jaer de eere doen, 
Om met den Reus te gaen door weghen schoon en groen 2, 
.................. 



{==56==} {>>pagina-aanduiding<<}

Het omstandige programma van den ‘Ommeganck van den Helige Bloede’ treffen wij aan in Keelhoffs groot werk 1. In dit programma zien wij, dat de ‘Reuse met zyne twee soonen bediedt de victorieuse legermacht. De Reusinne met haere twee dochters, bediedt de verheven grootheydt ende naer-komste van het Keyserlijck Huys van Oostenrijck, door ende tot Lof van het Alderheylighste Sacrament.’
De Recreatie-processie werd voor de laatste maal gehouden in 1722. De Devotie-processie bleef in zwang tot 1796. Het kon niet anders, of die bonte mengeling van kerkelijke en mythologische personages met vertegenwoordigers van het dierengeslacht moest aanstoot geven, en spotternij verwekken. Men lukte er niet in de godsdienstige allegorie, die men beoogde, door het volk te doen opvatten. Keelhoff vindt er echter niets belachelijks noch ergerniswekkends aan, doch loopt er ook niet zeer hoog mede op. ‘Dat was overigens geene processie,’ zegt hij 2, ‘maar een vermakelijke omgang, kermisgewijs voorgesteld ten koste van de Stad, om op deze wijze veel vreemdelingen naar de stad te lokken.’
Aan hun college hadden de Augustijnen eene sodaliteit of congregatie gehecht ‘tot grooter voordeel der leerlingen, opdat zij door hunne godvruchtige oefeningen eene bijzondere hulp Gods zouden verkrijgen in hunne studiën en al hunne werken’. De leden waren gehouden des Zondags de misse, de sermoenen en andere godvruchtige oefeningen, die in de Sodaliteit plaats grepen, bij te wonen.
De directeur was een pater, daartoe aangesteld door

{==57==} {>>pagina-aanduiding<<}
den prior; de prefect was een student, ‘de andere overtreffende in godvruchtigheid, zedigheid en geleerdheid,’ zeggen de statuten. De prefect werd door de leden gekozen, en deze moesten hem als zoodanig eeren en gehoorzamen in al wat de Sodaliteit betrof 1.

L. De Rycker.







{==58==} {>>pagina-aanduiding<<}

De reusachtige dieren.

Als natuurkundige ben ik altijd voorstander geweest van eene beredeneerd scepticisme, dat toelaat ieder nieuw of buitengewoon feit met welwillendheid te onthalen, zonder het echter, vóór een genoegzaam onderzoek naar zijne echtheid, aan te nemen. De wetenschap moet noch vooropgenomen besluit, noch modes, noch blinde vooringenomenheid hebben: zij moet al hare pogingen vereenigen, om de zuivere en eenvoudige waarheid te vinden. Daarom zullen de ernstige werkers steeds vijanden zijn van onze gewaande hedendaagsche vulgarisateurs, wier boeken met nette bandjes, talrijke platen en schitterenden stijl niet anders dan samenraapsels zijn, waarin het ware en het valsche zonder oordeel onder elkander zijn gemengd. Nu eens was de schrijver onbekwaam te kiezen, nu eens - en daarin ligt juist het kwaad - heeft hij met opzet wonderen op wonderen gestapeld, om den lezer te behagen, te begoochelen, en, wij durven het zeggen, om den verkoop van zijn werk te verzekeren.
De natuur is schoon en dikwijls zonderling genoeg, opdat het ten minste nutteloos zij onze verbeelding te haren opzichte den teugel te vieren; al onze toevoegsels zouden haar slechts belachelijk vermommen. De studie der natuur toont ons beurtelings het grootsche of het zeer kleine, het ernstige of het luimige, volgens het standpunt, waarop zich de waarnemer heeft geplaatst; zij is een schat, waar-
{==59==} {>>pagina-aanduiding<<}
uit men met volle handen mag putten, en dien men nooit uitputten zal.
Putten wij dus, en zien wij wat er waars is in de volksoverleveringen, de verhalen der reizigers of de oude schrijvers, die van reusachtige dieren spreken. Om niet langdradig te wezen, zullen wij ons slechts met drie gevallen van dit slag bezighouden.

I. De mammont der ostiakken, samojeden en toengoezen.

De bewoners van het koude Siberië hebben eene overlevering, volgens welke hunne voorouders dieren van eene reusachtige gestalte, die als mollen onder de aarde leefden, zouden gezien en zelfs bestreden hebben. In hunne onderaardsche wandelingen, staken deze somtijds het hoofd uit, om het dadelijk weder in te trekken, daar het licht hun onverdraaglijk was. Die zonderlinge wezens voedden zich met slijk, en stierven, wanneer zij zich in eenen zandigen grond bevonden, dewijl zij er de voeten niet konden uit trekken; zij kwamen insgelijks om, wanneer zij zich in de lucht vertoonden.
De Toengoezen, de Ostiakken, de Samojeden, de Buraten, enz. toonen als bewijs gansche heuvels, samengesteld uit zeer groote tanden en beenderen, die wezenlijk slechts aan nog grootere viervoetige dieren, dan die wij hedendaags nog aantreffen, hebben kunnen behooren.
Thans dat, dank aan den aanhoudenden arbeid der natuurkundigen van onzen tijd, de erkenning van overblijfsels van uitgestorven dieren zoo niet gemakkelijk, dan toch meest altijd mogelijk is geworden, weet men, dat de Siberische overleveringen betrekking hebben op een trompdier, aan hetwelk men den naam van Mammouth

{==60==} {>>pagina-aanduiding<<}
(bij verbastering van den oorspronkelijken naam Mammont) heeft gegeven.
De mammouth was een olifant, de Elephas primigenius der dierkundigen; zijne gestalte was een derde grooter dan die van de tegenwoordige groote olifanten van Azië; zijne slagtanden, veel grooter, daar zij 2 à 2 meters 20 centimeters in de lengte bereikten, waren van boven omgebogen.
De mammouth moet zeer verspreid zijn geweest en in benden hebben geleefd. Wat een denkbeeld kan geven van het groote getal individu's is, dat een groot gedeelte van het elpenbeen, hetwelk in den handel wordt gebruikt, fossiel elpenbeen is, en van de slagtanden der mammouths voortkomt. Volgens den heer Middendorff verzamelt men jaarlijks 20,000 kilogrammen fossiel elpenbeen in Noord-Siberië.
Tegenwoordig vindt men de olifanten uitsluitend in de warme streken des aardbols (Afrika, Azië), en men zou moeielijk de tegenwoordigheid van dieren van dit slag in de ijsstreken van het Noorden begrijpen, indien de ontdekking van gansche lijken, oorspronkelijk onder sneeuwlagen op de boorden der stroomen begraven, en door de werking van het water blootgemaakt, niet hadden getoond, dat die dieren met een rosachtig dons en zwart lang haar, gelijk aan paardenhaar, waren bekleed, die hen tegen de koude beschermden. Ik had het genoegen van dit haar te zien in het Britisch Museum te Londen.
Ik ontleen aan den natuurkundige Brehm de volgende belangrijke regelen over het ontdekken van het eerste lijk van eenen mammouth door Adams. ‘De grootste ontdekking, waarvan de soort het voorwerp is geweest, werd door Adams aan de monding der Lena gedaan. Vernomen hebbende, dat men eenen mammouth met zijne

{==61==} {>>pagina-aanduiding<<}
huid en zijn haar had gevonden, vertrok Adams dadelijk om die kostbare overblijfsels te gaan redden, en voegde zich bij het Tongoesche opperhoofd, aan wien men de vondst verschuldigd was. De Toengoes had het dier in 1799 ontdekt; maar hij had het niet aangeraakt; want de ouderen van dagen vertelden, dat men op hetzelfde schiereiland eertijds een zelfde wangedrocht had gevonden en het een ongeluk voor het huisgezin van den ontdekker was geweest, het welk geheel uitstierf. Dit verhaal verschrikte den Toengoes zoodanig dat hij er ziek van werd. Doch de buitengewoon groote slagtanden van het dier hitsten zijne hebzucht aan, en hij besloot er bezit van te nemen. In Maart 1804, stond hij ze beide af en ruilde ze tegen koopwaren van weinig waarde.
‘Adams deed twee jaar later zijne reis: hij vond het dier op dezelfde plaats, maar vaneen gereten. De Jakoeten hadden er het vleesch van losgemaakt, om er hunne honden mede te voeden. De isatissen, de wolven, de veelvraten, de vossen hadden er zich deugd aan gedaan. Het geraamte, behalve eenen der voorpooten, was ongeschonden. Een droog vel overdekte het hoofd; het oog en de hersens bestonden nog. De voeten waren eeltachtig. Een met zijdeachtig haar overdekt oor was insgelijks wel bewaard. De drie vierden van de huid bestonden nog. Die huid was donkergrijs van kleur; het dons er van was ros, de lange haren waren zwart en dikker dan die van een paard. Adams verzamelde wat hij kon. Hij stroopte het dier, en tien mannen waren nauwelijks in staat de huid weg te nemen. Hij vergaderde al de haren, die op den grond lagen: zij wogen 17 kilogrammen... De langste haren waren die van den hals: zij maten meer dan 70 centimeters. Het overige van het lichaam was met eenen dikken pels overdekt, een ontegensprekelijk bewijs,

{==62==} {>>pagina-aanduiding<<}
dat de mammouth bestemd was om een koud land te bewonen... 1’
De geographische uitgestrektheid, waar de mammouth leefde, is zeer groot geweest: in België heeft men er zoo wat overal overblijfsels van gevonden. Het Museum van de Hoogeschool van Gent bezit gebeenten, die aan twee individu's hebben toebehoord, welke aan Stroobrugge, gemeente Maldegem, tijdens het graven der vaart van Deinze naar Schipdonk, werden ontdekt. Maar de parel van onze ontdekkingen is het bijna geheele geraamte in 1860 te Lier (provincie Antwerpen) gevonden, en dat, hersteld door de schrandere zorgen van onzen geleerden vriend den heer Dupont, het sieraad van het Museum van natuurlijke Geschiedenis te Brussel uitmaakt.
Ik denk wel te doen met al degenen, die den colossus nog niet hebben gezien, aan te sporen er een bezoek aan te brengen. Het aanzien van dit ontzaglijk dier, op pooten zoo groot als boomtronken steunend, en waarvan de lange omgebogen slagtanden nog schijnen te dreigen, verwekt altijd eenen diepen indruk.
Keeren wij een oogenblik tot de volksoverleveringen van Siberië terug: zij toonen ons den mensch als tijdgenoot van den mammouth: het gelijktijdig bestaan van den mensch en mammouth, dat vroeger twijfelachtig was, is thans volkomen bewezen. Men kan het staven door verschillende beschouwingen, waarmede ik dit opstel niet wil overladen; ik zal mij bepalen te zeggen, dat het schitterendste bewijs bestaat in de ontdekking der heeren Lartet en Falconer in de Magdalena-spelonk van een ivoren plaat, waarop de figuur van eenen mammouth

{==63==} {>>pagina-aanduiding<<}
was gegrift; verder in een volledig beeld, zonder de minst mogelijke dwaling eenen heelen mammouth voorstellende, gesneden in de palm van eenen rendiershoorn en met een groot getal voorhistorische voorwerpen te Bruniquel (Tarn-en-Garonne) door den heer Peccadeau de l'Isle gevonden.
De mensch, die deze olifantenfiguren met lange slagtanden en bedekt met haar sneed, wist dus, zonder twijfel, van welk dier het ivoor, waaruit hij dolkhechten en ander gereedschap maakte, voortkwam. De volkeren van zekere streken, waar de mammouth een weinig later dan bij ons verdwenen is, hebben er dus de herinnering van kunnen bewaren; maar, gelijk altijd, heeft de overlevering van eeuw tot eeuw ze met omstandigheden verrijkt, die er min of meer het uitgangspunt van verbergen.


II. De roc.

In onze jeugd, den leeftijd der begoochelingen, hebben wij allen ons verlustigd bij het lezen der Duizend en één nacht. In de geschiedenis van Sindbad den zeeman, is er tot twee maal toe, spraak van den Roc, reusachtigen vogel, die vliegende den hemel verduisterde, evenals eene onweerswolk, en waarvan het ontzaglijk groote ei vijftig stappen in omtrek had.
Marco Polo, beroemd zeevaarder, wiens Boek der wonderen van de wereld (1298) onrechtstreeks tot de ontdekking van Christoffel Colombus aanleiding gaf, heeft ons de beschrijving nagelaten van eenen buitengewoon grooten roofvogel, Madagaskar bewonende, en dien hij ook Roc of Ruc noemt. Volgens hem zou hij de gedaante hebben van eenen arend (Aquilae habens effigiem); de

{==64==} {>>pagina-aanduiding<<}
pennen zijner vleugels waren twaalf stappen lang, en het overige des lijfs in evenredigheid; hij kon eenen olifant oplichten. Marco Polo spreekt overigens slechts van hooren zeggen, en heeft zich maar den tolk van plaatselijke overleveringen gemaakt.
In een werk in 1696 onder den naam Furteriana, ou les bons mots et les remarques de Monsieur de Furetières verschenen, bevindt zich een brief gezonden van Sansaco, op 't eiland van Madagaskar aan den abbé de ***, door den abbé de ***, over zijne reize. Die brief, waarin men met kwistige hand fabelen en onwaarschijnlijkheden heeft opeengestapeld, maakt ook melding van eenen reusachtigen vogel aan Madagaskar eigen. ‘Onder die vogels bevonden er zich van eene soort, waarvan de grootte de vreemdelingen verbaast, die er nooit dergelijken hebben gezien. Zij zijn veel grooter dan de struisvogels; hunne plumage is blauw en purperkleurig... De gouverneur heeft er eenen tammen, dien men geleerd heeft eenen man in de lucht te dragen, welke hem ment bij middel van een touwtje door zijnen bek getrokken. Men zegt, dat die vogel met dien last twintig mijlen in een uur zou kunnen afleggen... hij draagt eenen man met zooveel gemak, als een valk eene duif opneemt. Ik ben ooggetuige van dit wonder geweest, en naar mijn gevoelen is zulks het zonderlingste, dat men hier aantreft.’
Rekenschap houdende van de overdrijving kan men niet nalaten op te merken, dat Marco Polo en de Furteriana aan hunnen reusachtigen vogel Madagaskar tot vaderland geven. Die overeenkomst was een teeken, dat onder het phantasistisch verhaal eene zonderlinge wetenschappelijke waarheid verborgen was. De navorschingen van zeevaarders en natuurkundigen moesten het ornithologische geheim volkomen opklaren.

{==65==} {>>pagina-aanduiding<<}

J. Verreaux ontving, gedurende zijn verblijf op de Kaap de Goede Hoop, van den heer Sganzin, die eenigen tijd te Madagaskar had gewoond, de teekening van een ei van eenen ongelooflijken omvang, naar natuurlijke grootte afgebeeld. Sganzin verhaalde, dat hij verscheidene dergelijke eieren ontvangen had, waarvan er een in twee deelen was doorgezaagd, en een ander, waarin, in de richting der groote as, een stok was gestoken, om aldus tot het verbrijzelen van rijst te kunnen dienen. Die afbeelding en de aanteekeningen, die ze vergezelden, gingen in eene schipbreuk verloren.
Omtrent 1834 had Goudot van zijnen kant eenige overblijfsels van schalen van zeer groote eieren verzameld.
    In 1848 zag een Fransch koopman, de heer Durancèle te Pont-Loven, op de noordwestkust van Madagaskar een ei, waarvan de inwoners zich als van een vat bedienden, en dat omtrent acht à negen liters kon inhouden. 1
    Dit alles was nog zeer onbepaald, toen op den 27 Januari 1851, Geoffroy St.-Hilaire de belangstelling der Academie der Wetenschappen van Parijs en der geleerde wereld gaande maakte door de vertooning en de beschrijving van buitengewoon groote eieren, te Madagaskar door den zeekapitein Abadie gevonden. 2
Zij konden aan geene der hedendaags levende soorten, hetzij in Madagaskar, hetzij op andere deelen des aardbols, worden toegewezen; maar naar aanleiding van eenige brokken van beenderen in dezelfde aardlage ontdekt, meende Geoffroy St-Hilaire, dat zij tot eenen reusach-
{==66==} {>>pagina-aanduiding<<}
tigen vogel met drie vingeren moesten behooren, voor welken hij den naam van Aepyornis maximus 1 voorstelde.
Wanneer men het pleisteren afgietsel van het ei van den Aepyornis, dat deel maakt van de dierkundige verzamelingen der Gentsche Hoogeschool 2, meet, zoo vindt men, dat de groote as, dat is de lengte van het stompe einde tot aan de punt, 32 centimeters, en de dwarsche middellijn 22 centimeters lang is. De inhoudsgrootte is, volgens Geoffroy St.-Hilaire meer dan 8 liters, overeenkomende met zes struizeneieren of 148 kippeneieren.
Sedert de mededeeling van Geoffroy St.-Hilaire heeft men andere overblijfsels van den Aepyornis, en namelijk een aanzienlijk gedeelte van 't geraamte ontdekt, die toelaten, volgens de nauwkeurige werken van de heeren Alphonse Milne Edwards en Grandidier 3 te verzekeren, dat de reuzenvogel van Madagaskar noch eene vetgans is, gelijk Valenciennes beweerde, noch een roofvogel, zooals de heer Bianconi meende, maar een kortvleugelige vogel, zweemende naar de struisvogels, een weinig verhevener dan de Afrikaansche struisvogels van groote gestalte. Indien de Aepyornis de grootste van al de vogels niet was, was het stellig, volgens de uitdrukking van de heeren Milne Edwards en Grandidier ‘de dikste, de logste, de meest olifant onder de vogels’
Wij zijn wel verre van den Roc van de Arabische volksoverleveringen en Marco Polo: de hoogvliegende roofvogel is een loopende graseter geworden; zijne afmetingen,

{==67==} {>>pagina-aanduiding<<}
ofschoon nog zeer groot, werden tot aannemelijke evenredigheden teruggebracht, en het ei van vijftig stappen omvang is niet meer dan 32 centimeters lang. Het is echter niet min waar, dat de boven vermelde verhalen slechts de overdrijving waren van een wezenlijk feit.
Toen men de eieren van den Aepyornis ontdekte, kon men-denken, dat de vogel, die ze had gelegd, nog leefde in de ongenaakbaarste deelen van het eiland Madagaskar; doch, thans dat dit land beter is doorzocht, is het niet meer mogelijk te hopen, dat wij ooit volkomen dit belangrijke ornithologische type zullen kennen, en de heer Grandidier heeft zich kunnen verzekeren, dat op de zuidwestkust, waar men het meeste brokken van eieren aantreft, de oudste bewoners nooit, niet alleenlijk van den Aepyornis hebben hooren spreken, maar dat er geene overlevering, die op dien vogel kan worden toegepast, onder hen bestaat.
De Aepyornis is niet de eenige vogel, waarmede, om zijne buitengewone gestalte, de paleontologen zich hebben moeten bezighouden. Ik zal slechts den Dinornis giganteus aanhalen, verhevener dan de Aepyornis (3 meters). Zijne overblijfsels, in Nieuw-Zeeland ontdekt, werden door R. Owen beschreven. Men voege hier nog bij de verschillende soorten van ornithichnieten, die men alleenlijk kent door de sporen hunner voetstappen in den rooden zandsteen van Connecticut (Noord-Amerika).
De Dinornis, gelijk de Aepyornis was een kortvleugelige vogel, zweemende naar den struisvogel, hoewel de overleveringen van Nieuw-Zeeland er eenen roofvogel van maken. De ornithichnieten waren misschien steltloopers.



{==68==} {>>pagina-aanduiding<<}

III. De kraken.

Al onze lezers kennen bij middel van platen of hebben in de groote aquaria, die tegenwoordig de great attraction van zekere bevoordeeligde steden zijn, het dier, dat de sepia voortbrengt, namelijk den gewonen inktvisch gezien.
De gewone inktvisch met den gewonen achtarm, den pijlinktvisch en veel andere naburige soorten, behoort tot de orde der inktvisschen of cephalopoden van de klasse der weekdieren. De inktvisschen zijn dieren van eenen tamelijk verheven bouw; zij zijn zwemmers en jagers. Hun hoofd, dat in evenredigheid van het overige des lichaams zeer sterk is, is voorzien van twee groote zijdewaarts staande oogen en eene reeks lange voelhorens of armen, ten getale van 8 of 10, overdekt, op hunnen binnenkant, met talrijke zuignapjes en de mondsopening omringende, die met twee hoornachtige kaakbeenen zijn gewapend, tamelijk gelijk aan de twee helften eens papegaaiebeks.
Van een leelijk voorkomen, met zeer groote spierkracht voorzien, zich uitsluitend met vleesch voedend, wreed bijtend en met een zwartachtig nat de hand bevochtigend van den onvoorzichtige, die hen zonder voorzorg vastgrijpt, hebben deze dieren te allen tijde walg en afschrik bij de naïeve bevolking der zeekusten verwekt. De meest phantastische en belachelijkste vertellingen 1 zijn nopens hen verspreid.
Wat in die vertellingen heerscht, is het begrip van reusachtige inktvisschen, ware zeereuzen, sterk genoeg

{==69==} {>>pagina-aanduiding<<}
om vaartuigen te doen zinken, en andere niet min gruwelijke wanbedrijven te begaan.
Voor de zeelieden van 't Noorden draagt het monster den naam van Kraken: hij wordt het eerste aangehaald door Olaus Magnus, aartsbisschop van Upsala, in 1555: zijne gestalte was zoo groot, dat hij zich als eene kaap in de zeeën van Noorwegen uitstrekte.
Een ernstig schrijver, die in de verleden eeuw leefde en van den Kraken spreekt, beschouwt hem als het grootste en het zonderlingste dier der schepping. Moest men hem gelooven, zoo zou zijn rug niet min dan eene halve mijl in omtrek hebben, en om zijne bewering meer gewicht bij te zetten, voegt hij er bij, dat eenigen van nog meer spreken, maar dat hij, om grootere zekerheid, het mindere verkiest 1.
Denys de Monfort, schrijver van eene natuurlijke geschiedenis der weekdieren, heeft zich vermaakt met zijne tijdgenooten voor den gek te houden: hij stelt hun eenen Kraken voor met zijne vreeslijk groote armen een fregat met drie masten omvademende.
Al deze fabels hebben nochtans eenen grond van waarheid. P. Harting, hoogleeraar in de dierkunde te Utrecht, wiens wetenschappelijke faam in gansch Europa is verspreid, heeft mij, vóór eenige jaren, de eer willen doen mij met de zoologische en anatomische verzamelingen, die aan zijn bestuur zijn touvertrouwd, bekend te maken. Hij heeft mij in alcohol bewaarde fragmenten van twee reusachtige inktvisschen getoond, waarover hij in 1860 eene zeer belangrijke verhandeling 2 heeft uitgegeven.

{==70==} {>>pagina-aanduiding<<}

Ik neem uit dit werk de volgende regels, die mij belangrijk schijnen:
‘De natuurkundige reiziger Péron 1 haalt het volgende aan: op denzelfden dag (9 Januari) ontmoetten wij, niet verre van het Van Diemensland, in de baren, op kleinen afstand van ons schip, eenen ongewoon grooten inktvisch, waarschijnlijk van de soort der pijlinktvisschen. Hij was zoo groot als eene ton, rolde met gerucht te midden der golven en zijne lange, boven het water uitgestrekte armen bewogen zich als onmetelijke kruipdieren. Ieder van deze armen was niet min dan zes à zeven voet lang...... In eene onder vele opzichten merkwaardige brochure, vóór twee jaar te Kopenhagen verschenen ( 2), bewijst de heer Steenstrup met eene zeldzame schranderheid,dat het zonderlinge dier, dat in 1546 in den Sund, in de nabijheid van Malmô, door visschers werd gevangen, en dat verscheidene natuurkundigen der zestiende eeuw, zooals Rondelet, Belon en Gesner hebben beschreven en afgebeeld onder den naam van Zeemonnik, welken het bijgeloof aan hetzelve gegeven had, niets anders was dan een inktvisch van ontzaglijke afmetingen... Hij was twee meters en half lang.
‘In December 1853, werd een ander dier, waarschijnlijk van dezelfde soort en omtrent van dezelfde afmetingen als de Zeemonnik op de kusten van Jutland niet verre van Albek geworpen. De heer Steenstrup heeft er slechts den gehoornden bek kunnen van krijgen: het overige was door de visschers medegenomen, om er zich als aas voor hunne vischlijnen van te bedienen. Men had er verscheidene kruiwagens mede gevuld’.

{==71==} {>>pagina-aanduiding<<}

Wij zullen er bijvoegen, dat behalve het Museum van Utrecht, verschillende andere groote verzamelingen, zooals het Museum van den Amsterdamschen Dierentuin, het Museum van den Jardin des Plant es van Parijs, het Hunteriaansch Museum van Londen bewaarde overblijfsels van ongewoon groote inktvisschen bezitten.
Eindelijk schijnt de aandacht der natuurkundigen weer naar zulk een belangrijk onderwerp van studie te zijn getrokken; want men vindt in de nummers van Januari en Maart 1874 der Annals and magazine of natural history artikels over inktvisschen van bijzonder groote gestalte, waargenomen of gevangen op de kusten van Newfoundland (Noord-Amerika). Een hunner zou, volgens de visschers, niet min dan 19 meters lang en 1 meter 60 centimeters breed zijn geweest. Zij brachten naar St. John eenen arm, die in alcohol werd bewaard, en die, hoewel onvolledig, meer dan 6 meters lang is.
Dat is zeker genoeg, zooals Prof. Harting zegt, om te doen zien, dat de schrik der koraal- en parelvisschers van door dergelijke dieren te worden medegesleept, die hen vastgrijpen en hen in hunne met zuignapjes gewapende armen wikkelen, niet volstrekt van grond zijn ontbloot.

-

Iedere geschiedenis heeft eene zedenles: die van onze geschiedenis is, dat de geleerden, en nog veel min het publiek, het recht niet hebben met een verachtend glimlachen of schouderophalen de dikwijls naïeve, somtijds vreemde en overdreven beschrijvingen en overleveringen te onthalen, die door oude schrijvers werden geboekt en door het volk verteld: zij verdienen alle aan een ernstig onderzoek te worden onderworpen, en vaak is dit

{==72==} {>>pagina-aanduiding<<}
onderzoek de oorzaak, dat de navorscher beschaamd is over zijne eerste ongeloovigheid, en hem, ontdaan van de versieringen, die bewondering of schrik er hebben aan toegevoegd, eene merkwaardige en leerrijke waarheid wordt aangetoond.

F. Plateau.







{==73==} {>>pagina-aanduiding<<}

Eenige nieuwe lexicographische werken.

Dr A. De Jager. - A.C. Oudemans, Sr. - J.H. Van Dale. - Dr J.H. Halbertsma. - Mr De Haan Hettema. - Dr M. Lexer. - Dr L. Diefenbach en Ern. Wülcker. - Dr Aug. Scheler. - The Slang Dictionary.
Groot is het getal der taalkundigen, die in den laatsten tijd hunne krachten aan de lexicographie hebben gewijd. Werken van grooten omvang, zooals de woordenboeken van Dr E. Littré, P. Larousse, Dr Aug. Scheler voor het Fransch, van Dr F.L.K. Weiland, Dr Matthias Lexer, Dr Ph. Dietz, Dr L. Diefenbach en Ern. Wülcker voor het Hoogduitsch, van Dr J.H. Halbėrtsma en Mr M. De Haan Hettema voor het Friesch, van Dr A. De Jager, L. De Bo, J.H. Van Dale en A.C. Oudemans voor het Nederlandsch, om niet te gewagen van den sedert lang aangevangen en met taai geduld voortgezetten reuzenarbeid van de gebroeders Jacob en Wilhelm Grimm en hunne medewerkers, en van dien van Prof. M. De Vries, Dr L.A. Te Winkel, Dr E. Verwijs, en Dr P.J. Cosijn, - zagen geheel of gedeeltelijk het licht. Wij zullen ons niet niet elk van die

{==74==} {>>pagina-aanduiding<<}
werken in het bijzonder bezighouden, maar slechts de aandacht der lezers van het Nedeelandsch Museum op eenige der nieuwste uitgaven op lexicographisch gebied inroepen.
Sedert Dr A. De Jagers Proeve over de werkwoorden van herhaling en during in de Nederduitsche taal van de pers kwam 1, zijn er meer dan veertig jaren verloopen, en gedurende dien langen tijd heeft de volijverige taalkundige de bouwstoffen verzameld voor een uitgebreid Woordenboek der frequentatieven in het Nederlandsch 2, waarvan ons in deze laatste maanden de eerste vellen in druk werden aangeboden. Al wie zich op de studie onzer moedertaal toelegt, zag het woordenboek, waaraan men wist, dat Dr A. De Jager onverpoosd arbeidde, met groot verlangen te gemoet: thans dat wij met de eerste afleveringen hebben kunnen kennis maken, is het ons een waar genoegen te Verklaren, dat wij in onze hooge verwachting niet werden teleurgesteld. Het Woordenboek der frequentatieven van Dr De Jager geeft ons ‘de toelichting van alle werkwoorden van herhaling of during, anders bekend onder den naam van frequentatieven (ook wel fortatieven, diminutieven en iteratieven genoemd), die onze taal bevat, en waartoe ook gerekend worden de werkwoorden met de uitgangen enen en igen, door sommigen niet onder de frequentatieven opgenomen.’
Dr De Jager heeft de behandelde werkwoorden geput uit de bestaande Nederlandsche, dat is Hollandsche en Vlaamsche, woordenboeken, uit de glossariën onzer gewestspraken en uit de Nederlandsche schriften van vroegeren tijd. Zijn Woordenboek der frequentatieven is

{==75==} {>>pagina-aanduiding<<}
niet alleenlijk onontbeerlijk voor de kennis van het Middel- en Nieuwnederlandsch, maar toont ons daarenboven den onuitputtelijken en niet genoeg gewaardeerden rijkdom onzer schoone taal in vergelijking met het Hoogduitsch, het Engelsch en andere naburige spraken. Te recht wendde zich de Zuidnederlandsche Maatschappij van Taalkunde tot onzen Minister van Binnenlandsche Zaken, om hem op de groote verdiensten van den uitstekenden arbeid van Dr De Jager te wijzen, en drukte zij aan dien hoogen ambtenaar den wensch uit, dat het Belgische Staatsbestuur de uitgave van het Woordenboek der frequentatieven met eene milde inschrijving mocht bevorderen, om aldus onze openbare bibliotheken, waaraan het Staatsbestuur gewoon is boeken te schenken, met een exemplaar van dit schoone werk te kunnen verrijken.
Van de Bijdrage tot éen Middel- en Oudnederlandsch Woordenboek 1 door den heer A.C. Oudemans Sr geleverd, zag onlangs het vierde deel, dat de met L en N beginnende woorden bevat, het licht. In deze Bijdrage, welke al de in het Etymologicum teutonicae linguae door Kilianus opgenomen woorden inhoudt, zijn daarenboven al de verouderde uitdrukkingen bijeengezameld, die men in de vele verklarende woordenlijsten vindt, welke bij de meeste uitgaven der Middelnederlandsche schrijvers, in de laatste veertig jaren van de pers gekomen, zijn gevoegd. Niet iedereen bezit al de werken onzer Middelnederlandsche schrijvers, en in allen gevalle wordt door de Bijdrage van den heer Oudemans aan den beoefenaar onzer oude letterkunde de tijdroovende moeite gespaard het een of ander min gekende woord in al die verklarende woordenlijsten

{==76==} {>>pagina-aanduiding<<}
op te zoeken, waarin het zelfs niet altijd wordt aangetroffen. Daar men de hoop moet opgeven het voortreffelijke Middelnederlandsch Woordenboek van Dr M. De Vries, waarvan slechts twee afleveringen zijn verschenen, te zien voortzetten, is de Bijdrage van den heer A.C. Oudemans Sr, ofschoon niet altijd met al de critische nauwgezetheid bewerkt, voor de studie der Ouddietsche letteren onmisbaar. Ten andere, bij ieder woord is de bron aangeduid, en wie eenigen twijfel over de door den heer Oudemans geleverde verklaring mocht blijven voeden, wordt aldus in staat gesteld den schrijver, bij wien de uitdrukking wordt gevonden, na te zien, en de beteekenis van het ongewone woord zelf nader te bepalen.
Zal er nog eenige tijd verloopen, eer wij de laatste aflevering der Bijdrage tot een Middel- en Oudnederlandsch Woordenboek zullen bezitten, het Nieuw Woordenboek der Nederlandsche taal 1 Van den al te vroeg aan de wetenschap ontrukten hoofdonderwijzer en archivaris van Sluis, den kundigen J.H. Van Dale, ligt reeds volledig voor ons. Het beslaat meer dan veertienhonderd dicht ineengedrukte bladzijden in twee kolommen, en bevat de meest gebruikelijke woorden, spraakwendingen en spreekwoorden, de bastaardwoorden, die of reeds het burgerrecht hebben verkregen of vrij algemeen worden gebezigd, en de meeste kunstwoorden. Wat het Nieuw Nederlandsch Woordenboek van J.H. Van Dale vooral aanbevelenswaardig maakt, is dat de Zuidnederlandsche dialecten, waaraan Weiland, Bomhoff noch anderen zich gelegen hebben gelaten, hier zeer goed zijn vertegenwoordigd. Van Dale, die op de grenzen van Noord

{==77==} {>>pagina-aanduiding<<}
en Zuid woonde, was juist de man, om zonder vooroordeel uit beide groote afdeelingen onzer taal op te teekenen wat hij dacht in een algemeen Nederlandsch Woordenboek eene plaats te verdienen.
Vóór eenige maanden verscheen het Lexicon frisicum 1 van wijlen Dr J.H. Halbertsma. Zijn zoon, de heer F.J. Halbertsma dacht het, helaas! onvoltooid gebleven werk van den uitmuntenden taalkundige, dat slechts de woorden van A tot FEER bevat, aan de geleerde wereld niet te mogen onthouden. Men zal er hem te meer dankbaar om zijn, daar het Lexicon frisicum geen gewoon woordenboek is, waar men alleenlijk de beteekenis der woorden in aantreft: het levert ons behalve die beteekenis eenen schat van oudheid- en taalkundige bijzonderheden, die men tevergeefs elders zou zoeken. Weinig tijds na de verschijning van het Lexicon frisicum van Dr Halbertsma, werd de inschrijving op een werk van denzelfden aard, het Idioticon frisicum, Friesch-Latijnsch-Nederlandsch Woordenboek uit oude handschriften bijeenverzameld 2 door Jhr. Mr Montanus De Haan Hettema geopend. Moest men zich vroeger voor de kennis der woorden van het Friesch - dat thans slechts door de bewoners van de provincie Friesland, van Sagelterland, Helgoland, Noord-Friesland en de daarvoor liggende eilanden Sylt en Föhr en het eiland Wangeroog wordt gesproken, doch zich vóór eeuwen veel verder uitstrekte - behelpen met het Altfriesisches Wörterbuch van Wiarda 3 en het Altfriesisches Wörterbuch van Dr Karl von Richt-
{==78==} {>>pagina-aanduiding<<}
hofen 1, zoo is het onlangs verschenen Woordenboek van Mr De Haan Hettema veel vollediger en 
nauwkeuriger. Met het Nieuwfriesch houdt zich Mr De Haan Hettema niet bezig: zijn Woordenboek behandelt alleen de taal, zooals zij van de vroegste tijden tot in het begin der zestiende eeuw werd gesproken en geschreven. Terwijl Dr Halbertsma de woorden meer van een taal- en oudheidkundig standpunt beschouwt, heeft Mr De Haan Hettema gemeend zich van de vergelijking der woorden met die van aanverwante talen te mogen onthouden. De kennis van het Oudfriesch is voor den Nederlandschen taalkundige van het hoogste belang: het Friesch is met het Angelsaksisch, Oudsaksisch, Deensch, Zweedsch en vooral met het Ouddietsch in aanraking geweest, en het lijdt geenen twijfel, gelijk het Mr De Haan Hettema te recht doet opmerken, dat het uit die talen woorden heeft overgenomen, evenals het er wederkeerig aan die talen heeft gegeven, gelijk dit nog dagelijks bij alle levende talen geschiedt. Vindt men dus in deze of gene der genoemde talen een woord, waarvan men den oorsprong niet juist weet aan te wijzen, dan zal men het Friesch zeer dikwijls met vrucht kunnen raadplegen. Dit hebben Denen, Engelschen en Duitschers sedert lang begrepen: ook hebben zij zich met voorliefde op het Qudfriesch toegelegd: de Nederlanders van Noorden Zuid hebben nog meer belang dan die volkeren bij de studie van deze aloude en schoone taal. Voor den geschiedschrijver en den rechtsgeleerden openen de oud Friesche wetten eene rijke bron voor de kennis van de zeden en gewoonten onzer voorouderen.
Lexicographische werken, die in hooge waarde voor de

{==79==} {>>pagina-aanduiding<<}
reeds opgenoemde niet moeten onderdoen, zijn het Mittelhochdeutsches Handwörterbuch 1 van Dr Matthias Lexer en het Hoch-und Nieder-deutsches Wörterbuch der mittleren und neueren Zeit 2 van Lorenz Diefenbach en Ernst Wülcker. Iedereen kent het Mittelhochdeutsches Wörtenbuch van G.F. Benecke en Wilhelm Müller; doch hoe uitmuntend dit werk ook zij is het dikwijls lastig er den weg in te vinden. Dr Lexer heeft in zijn Handwörterbuch niet alleenlijk de woorden in eene betere, gemakkelijkere orde geschikt, maar tevens den reeds zoo grooten voorraad van woorden nog aanzienlijk vermeerderd, zoodat het Handwörterbuch als een onontbeerlijk supplement van dat van Benecke en Müller moet worden beschouwd. Voor het taalkundig gedeelte zijn verder de resultaten der hedendaagsche wetenschap niet uit het oog verloren.
Hebben zich de gebroeders Grimm en hunne medewerkers en opvolgers, evenals Benecke, Dr Müller en Dr Lexer, zich bepaald tot het Hoogduitsch, zulks is niet het geval met Dr L. Diefenbach en Ernst Wülcker: het Nederduitsch en zelfs het Nederlandsch worden niet vergeten, zoodat hun Hoch-und Nieder-deutsches Wörterbuch eene ‘erganzung der vorhandenen Wörterbücher insbesondere des der Brüder Grimm’ mag worden genoemd. Van Dr Lexers Handwörterbuch ontvingen wij reeds de tiende aflevering, die tot slaht-brâte gaat. Van het Hoch-und Nieder-deutsches Wörterbuch van Dr Diefenbach en Ernst Wülcker verschenen er twee afleveringen, de twee eerste, die de A en B bevatten, in 1874.
Dr Aug. Scheler, de geleerde schrijver van het uitmuntende Dictionnaire d'étymologie française, legde dezer da-
{==80==} {>>pagina-aanduiding<<}
gen de laatste hand aan een Glossaire 1 op de Chroniques van Froissart, welke op last der koninklijke Academie van België werden uitgegeven. Het Glossaire maakt het negentiende deel uit der werken van den beroemden kroniekschrijver van Valencijn. Dr Scheler heeft gemeend zich bij voorkeur te moeten bezig houden met de uitdrukkingen en vormen, welke den hedendaagschen lezer, die met de idiotismen en den woordenschat van het Fransch der veertiende eeuw niet vertrouwd is, zoo niet in verlegenheid zouden kunnen laten ten minste hem door hun vreemd voorkomen treffen.
Het Glossaire telt omtrent vijf duizend artikels, waarvan het kleinste getal uitdrukkingen behandelt, die in de literarische taal van onzen tijd niet meer worden gebruikt. Dr Scheler heeft vooral zijne aandacht gewijd aan de verouderde beteekenis van thans nog in zwang zijnde woorden. Reeds heeft E. Littré in zijn groot woordenboek der Fransche taal hiervan de belangrijkheid aangetoond; doch uit Dr Schelers Glossaire blijkt het, dat er na E. Littré nog zeer veel te oogsten valt. Te recht zegt Dr Scheler dat ‘les méprises commises à l'égard des acceptions anciennes et éteintes exposent le plus les écrivains des âges passés à être mal compris et mal appréciés.’ Dit is niet alleenlijk waar voor de Fransche letterkunde, maar is ook ten volle toepasselijk op de onze, ja op alle letterkunden. Dr J.H. Halbertsma schreef in zijne Inleiding op de Aanteekeningen op het vierde deel van den Spiegel historiael 2 van onzen Jacob van Maerlant: ‘wanneer wij hetzelfde woord zien, dan hechten wij er ongevoelig dezelfde beteekenis aan, welke het tegenwoordig onder ons heeft, en dit is eene rijke bron van dwaling.’

{==81==} {>>pagina-aanduiding<<}

Het Glossaire van Dr Scheler levert eene voortreffelijke bijdrage tot een wetenschappelijk Oud- en Middelfransch Woordenboek, dat onze Zuiderburen nog altijd niet bezitten, en waaraan nochtans de grootste behoefte is, daar de bestaande Glossaires niet alleenlijk zeer onvolledig zijn, maar daarenboven den min geoefenden lezer van oude Fransche schrijvers menigmaal op een dwaalspoor leiden. Zal misschien een Duitsch geleerde, tot beschaming der Fransche taalkundigen, zich ook met dien arbeid moeten gelasten?
Wij hebben met het levendigste genoegen het werk van Dr Scheler doorloopen en brengen uit ganscher harten hulde aan zijne buitengewone schranderheid en voortreffelijke methode, die hem in staat hebben gesteld vele slecht gelezene of verdorvene plaatsen in de uitgaven van Froissarts werken te herstellen, en de etymologie van menig Fransch woord, waarvan de oorsprong nog in het duister lag, op te helderen.
Voor de beoefenaars der Middelnederlandsche letterkunde is het Glossaire van Dr Scheler van zeer groote waarde. Men weet, hoeveel het Dietsch en het Fransch in vroegere tijden aan elkander hebben ontleend: dit getuigen onze menigvuldige middeleeuwsche bastaardwoorden, en een oneindig getal Fransche woorden, zooals de door Froissart gebruikte: bancloque, banklok; bar, baar; bauch, balk; baut, boud; bèvre, bever; bruech, broek; crennequin, kraneken; crokier, kroken, kreuken; daghe, dagge; dicque, dijk; escart, eschart, schaarde; escars, schaarsch; esgrommir, grommen; eslipper, slippen; espie, spie; esprohon, spreeuw; estamper, stampen; estaque, staak; estechier, estequier, steken; estoc, stok; estoffe, stof; estourmie, storm; estrit, strijd; estriver, streven; enz. Vele uitdrukkingen worden ons, Nederlanders zoowel als Franschen, slechts

{==82==} {>>pagina-aanduiding<<}
volkomen duidelijk bij het licht, dat er uit onze of hunne middeleeuwsche taal over die uitdrukkingen opgaat. Dit beseffen de Franschen en ook wij Zuid- en Noord-Nederlanders niet genoeg.
Wij zullen dit vluchtig overzicht van eenige nieuwe lexicographische werken sluiten met een enkel woord over een woordenboek, waarvan dezer dagen te Londen bij Chatto en Windus nogmaals eene overziene, verbeterde en vermeerderde druk is verschenen: the Slang Dictionary, etymological, historical and anecdotal. Wat is the Slang dictionary? Wat is Slang? Slang is een woord, dat aan de taal van den zwervenden stam der Heidens, Bohémiens, Zingari, Zigeuner, Gitanos of Gypsies (in Oost-Vlaanderen Tjiepten) schijnt ontleend te wezen. Wat men eigenlijk door Slang verstaan moet, leeren wij uit het Dictionary zelf: op blz. 34 lezen wij Slang is the language of street humour, of fast, high, and low life, en op blz. 294, heet Slang low, vulgar, unwritten, or unauthorized language.’ Het woord Slang komt het eerst voor in Jonathan Wilds Advice to his successor 1: ‘Let proper nurses be assigned, to take care of these babes of grace (young thieves).... The master who teaches them should be a man well versed in the Cant language, commonly called the Slang patter, in which they should by all means excell.’ Men verwarre Slang met Cant niet, van welk laatste woord de bepaling luidt: ‘vulgar language of secrecy.’ Cant en Slang bestaan in alle landen: zij zijn ‘universal and world-wide,’ en krachtiger, schilderachtiger dan de gewone taal: ‘by their means is often said in a sentence what would otherwise take an hour to express.’ De zoo eigenaardige gesprekken van de gebroeders Theodoor en

{==83==} {>>pagina-aanduiding<<}
Jan Van Rijswijck vloeiden over van Slang. Slang maakt de verklaring onzer oude Nederlandsche kluchtspelen zoo moeielijk. Men vindt Cant in Duitschland onder den naam van Rothwälsch, in Frankrijk onder den naam van Argot, in Italië onder dien van Fourbesque; het Cant van Rome en Napels heet Gergo, het Cant van Portugal Calao, dat van Spanje Germania. Bij de Finnen spreken de Lappen Cant. De Hottentotten kennen Cant onder den naam van Cuze-Cat, en wij Vlamingen onder dien van Bargoensch. De Limburgsche marskramers, ketellappers en veelubbers spreken insgelijks Cant.
Het Slang Dictionarij bepaalt zich niet tot het eigenlijke Slang: eerst wordt ons de geschiedenis van Cant, de geheime taal der Engelsche vagabonden gegeven, en ons het verschil nauwkeurig aan geduid, dat er tusschen Cant en Slang, die wel eens met elkander worden verward, bestaat; daarna worden ons de hieroglyphen, door de bedelaars en landloopers in Engeland op hunne bedeltochten gebruikt, bekend gemaakt. Dan volgen de geschiedenis van Slang or the vulgar language of fast life, verder zeer belangrijke berichten over het Back Slang, het Rhyming Slang en het Centre Slang, en lijsten van de woorden, welke tot de bijzondere soorten van Slang behooren. Het Slang Dictionary eindigt met de bibliographie van Slang.
Wie Engeland bezoekt, en de taal van het volk, zooals die gesproken wordt, wil verstaan, zal dikwijls tevergeefs een gewoon, ja het volledigste woordenboek raadplegen: hij zal zijne toevlucht tot het Slang Dictionary moeten nemen, en dan nog mag hij niet te lang wachten, om zich telkens de nieuwste uitgave van het onmisbare woordenboek aan te schaffen; want Slang like everything else, changes much in the course of time. De vergelijkende

{==84==} {>>pagina-aanduiding<<}
taalkunde zal den geleerde hier niet te pas komen: zijne kennis van het Sanskrit en van al de wijzigingen, welke de Indo-germaansche talen in den loop der tijden hebben ondergaan, werpt niet het minste licht op de beteekenis der woorden van Slang; want ‘Slang derivations are generally indirect, turning upon metaphor and fancifull allusions, and other than direct etymological connexion’, en het is maar al te waar ‘Such allusions and fancies are essentially temporary or local; they rapidly pass out of the public mind; the word remains, while the key to its origin is lost 1.
Het Slang Dictionary is versierd met de noodige houtsneeplaten en met het facsimile van een kaartje, waarop een bedeldistrict door eenen bedelaar werd afgebeeld, en dat door hem ten dienste van andere bedelaars, zijne broeders in het gilde, met hieroglyphieke teekens werd voorzien.

J.F.J. Heremans.



    

{==85==} {>>pagina-aanduiding<<}

Staatkundig overzicht.

De geschiedenis in 't algemeen, en bijzonderlijk de geschiedenis der hedendaagsche staatkundige gebeurtenissen, kan op twee verschillige wijzen behandeld worden, die men passend de dramatische en de philosophische zou kunnen noemen. De eerste vestigt vooral hare aandacht op de personen, die eene rol spelen in de staatkunde, hun karakter, hunne driften, hunne lotgevallen. Alle feiten worden door haar aangeteekend, om daarna gegroepeerd te worden op eene wijze, die licht en bruin door elkander doet uitkomen, en leven en beweging brengt in het geheele der menschelijke handelingen, waardig in de jaarboeken van ons geslacht vermeld te blijven; in een woord, zij legt het er vooral op aan, eenen zekeren pathetischen indruk teweeg te brengen.
De andere wijze van, opvatting en behandeling houdt ook rekening der feiten, zooals zij zich voordoen; maar zij hecht een bijzonder belang aan het opsporen der algemeene oorzaken; zij zoekt het verband, bestaande tusschen alle gebeurtenissen; niet enkele personen, helden of wetgevers, zijn het voorwerp harer studie; maar zij neemt veeleer de menschheid in globo, om de aaneenschakeling der feiten, de wederkeerige werking der verschillige oorzaken en invloeden, het verband tusschen een complex van beweegredenen en gevolgen op te zoeken.

{==86==} {>>pagina-aanduiding<<}

Voor de eerste zijn de historische personages, voor de tweede, de groote algemeene beginselen, de bewegingen der openbare denkwijze, de veranderende phasen der beschaving hoofdzaak. Overigens moeten die twee methoden, uitgaande van verschillige standpunten, niet te scherp gescheiden en op niet te uitsluitende wijze gebruikt worden; want dan loopt het dramatische allicht over in het anecdotische, en ontaardt de philosophische geschiedenis in eene vrij dorre redeneerkunde, waar men het zuiver menschelijke element niet meer in ontwaart, en die dus voor don mensch van heel weinig beteekenis is.
Nu, een tweemaandelijksch tijdschrift, zooals het Nederlandsch Museum, kan zich bezwaarlijk anders dan bij voorkeur op het tweede gebied bewegen. Hetgeen wij hierboven zeiden van de wijsgeerige opvatting der hedendaagsche geschiedenis, mag men dus beschouwen, niet als een programma, dat wij zullen vervullen, maar als een ideaal, hetwelk een Staatkundig Overzicht gelijk het voorhandene moet trachten nabij te komen, en waar het moet op gemeten worden.
Het feit, waarover in de laatste weken het meest gesproken werd, de moordaanslag op prins von Bismarck in zijne villegiatuur van Kissingen, behoort ongetwijfeld in de eerste plaats tot de dramatische geschiedenis. Wij zouden ons dus ook kunnen vergenoegen met eene eenvoudige vermelding, zonder verder op de zaak uit te weiden, indien niet, gelijk de Rijkskanselier zelf zeide, in eene aanspraak gehouden eenige uren na de moordpoging, ‘de slag niet tegen zijnen persoon was gericht, maar tegen de zaak, waar hij zijn leven heeft aan gewijd.’ En die zaak, waarlijk, is groot. Ook hetgeen reeds door Bismarck is tot stand gebracht is iets grootsch, het voornaamste wellicht wat op staatkundig gebied in de

{==87==} {>>pagina-aanduiding<<}
XIXde eeuw plaats greep. De losse, onsamenhangende en voor het goede schier onmachtige Duitsche Bond, vroeger het veld der diplomatische knoeierijen eens Metternichs, verbroken; het overwicht van Oostenrijk in Duitschland vernietigd; de droom van Frederik den Groote verwezenlijkt: Pruisen opgegroeid tot eenen machtigen staat, aan het hoofd van Duitschland; de macht van Frankrijk gefnuikt, ziedaar wat Bismarck heeft verricht, of beter gezegd, ziedaar de groote werken, waaraan hij een der voornaamste medearbeiders is geweest, en die voor gevolgen hebben gehad: de vestiging der eenheid, vrijheid en onafhankelijkheid van Duitschland, dat geen gevaar meer loopt uit een te vallen of verloren te gaan; - de gezondmaking van het Oostenrijksche staatslichaam, door afzetting van zijne aan wassingen in Italië, door de inblazing van eenen nieuwen constitutioneelen geest, door de eerbiediging van de rechten der nationaliteiten; - de vrijheid en éénheid van Italië, de omverwerping van de wereldlijke macht der Pausen, en van het tweede Fransche keizerrijk.
Om die taak te vervullen is Bismarck uitgerust met die voortvarendheid, welke hij schijnt ontleend te hebben aan dien Richelieu, die zegde, dat ‘hij, zijn doel eens gezien en de middelen ter bereiking van hetzelve gevonden hebbende, er recht op los ging, alles wat hem hinderde uit den weg ruimende’, - en met die wilskracht, waarvan een Frederik II reeds eene treffende verpersoonlijking was. Daar hij overigens geen gefühlspolitiker is, zooals zijne landgenooten zeggen, en ‘bloed en ijzer’ ook wel op de lijst der middelen voorkomen, die hij weet aan te wenden, loopt hij allicht gevaar niet alleen misnoegden te maken, maar eene krachtige vijandschap tegen zich te verwekken. Droomers moeten

{==88==} {>>pagina-aanduiding<<}
hem vreezen, dwepers hem haten, vooral wanneer hij, na de uitwendige vijanden van Duitschland verpletterd te hebben, ook den strijd aanneemt tegen de inwendige vijanden van het ééne, onafhankelijke en vrijzinnige Duitschland, waaronder de Ultramontanen de machtigste en gevaarlijkste zijn.
Maar aan die vijanden, uitwendige en inwendige, zou een Bismarck zelf niet kunnen weerstaan; het groote werk, waaraan hij zijnen naam heeft gehecht, zou hij niet hebben kunnen volvoeren, indien hij niet ondersteund, en als gedragen werd door het Duitsche volk, in massa genomen, welks nationale wenschen hij bevredigt. Overigens bekende hij het zelf in zijne reeds gemelde aanspraak: ‘Dat groote werk,’ zegde hij, ‘hetwelk ik met mijne zwakke krachten heb helpen aanvangen, zal niet te gronde gaan. Door de kracht van het vereenigde Duitschland, zal het worden volbracht.’ Het verwondert eenigszins bij Bismarck dit bewustzijn aan te treffen, dat hij slechts de hoogste vertegenwoordiger is van het volk, waarin hij de wortelen zijner macht vindt, en dit in een land, dat zeker aan grondwettelijken geest nog niet te over heeft; vooral wanneer wij in het vaderland van het constitutionalisme, den leader eener groote partij nog zien dwepen met de theorie der groote mannen 1.
Buiten die moordpoging, de steeds strengere toepassing der zoogenaamde Meiwetten, de uiteendrijving der katholieke genootschappen, uitgesproken door de rechtbanken en de administratieve overheden, de inhechtenisneming van wederspannige prelaten, - ‘martelaren’ worden zè door hunne goedgeloovige getrouwen genoemd

{==89==} {>>pagina-aanduiding<<}
- sluimert de politiek in Duitschland, in afwachting dat bij de heropening der Kamers de parlementaire geest weder den strijd aanvange, dien hij voert tegen de Regeering, nog in vele zaken gehecht aan de overleveringen der alleenheersching, maar waarop hij allengs veld wint.

***

Dat verder het parlementarisme op zich zelf genomen geen redmiddel is in benauwde staatkundige toestanden, dit bewijst Frankrijk heden voor al wie er nog aan twijfelen mocht, en denken zou ‘dat redevoeringen en meerderheidsbesluiten de groote strijdvragen van onzen tijd kunnen oplossen.’ De quaestie der ontbinding of verdaging (dissolution, prorogation) der Assemblée nationale heeft ons al heel koel gelaten. Wij willen wel aannemen met de Fransche Republikeinen, dat de tegenwoordige vergadering de juiste verbeelding niet is van het Fransche volk, en dat zij dit laatste niet zal helpen opbeuren.
Maar wat ons als ontwijfelbaar voorkomt, is dat de Assemblée van Versailles ten minste onder een opzicht als de ware vertegenwoordiging van Frankrijk mag worden beschouwd: zij geeft getrouw (misschien niet wat hare betrekkelijke macht, berekend volgens het getal, maar wat hare verscheidenheid betreft) al de tot in het oneindige uitloopende schakeeringen van opinie weer, die het land verdeden. Eene algeheele hérkiezing zou wel eenige der rechter-, midden- of linkergroepen van iedere partij kunnen vermeerderen of verminderen; wij willen hopen, dat de Republikeinen eenige hunner bontkleurige vijanden zouden zien verdwijnen; maar wie zal beletten, dat de geesten verdeeld zijn, dat er geene harmonie te brengen is in de gemoederen; wie zal

{==90==} {>>pagina-aanduiding<<}
beletten, dat er in Frankrijk Legitimisten zijn, een paar eeuwen te laat geboren, verbonden met de fanatieksten onder de Ultramontanen; - en dat er Bonapartisten zijn, (indien men mag onderstellen, dat zij met goede trouw handelen), die zich nog laten verblinden door de militaire grootheid van het eerste, en door de stoffelijke welvaart van het tweede keizerrijk, die niet gevoelen, hoezeer het karakter van het volk, zoowel door Napoleon III als door Napoleon I verlaagd werd; - en dat er Republikeinen zijn, die in hunne onvoorzichtige dolzinnigheid bij de ongelukkige herinneringen van 1793 blijven staan, die de wereld willen hervormen met groote woorden en fraaie programma's; - wie zal beletten, dat eigenbelang nevens die groote partijen er, wie weet hoeveel kleinere, sticht, die zich hechten aan eenen persoon, aan eene enkele instelling, ja aan een woord of eenen naam, die de taak der eerlijke, gematigde en verstandige Republikeinen (reeds zoo weinig in getal) door kleingeestige intrigues komen bemoeielijken; wie zal beletten, in een woord, dat er in gansch Frankrijk geene enkele gedachte is, geen enkel gevoelen, waarin alle geesten en alle harten zich vereenigen kunnen, uitgezonderd misschien zekere overdrevene vaderlandsliefde en dolle revanche-zucht?
De ware oorzaak van Frankrijks vernedering ontmoetten wij slechts eens, namelijk bij eenen schrijver der positivistische school, in een mémoire voorgelezen in de Société de sociologie van Parijs. ‘Eene harmonische geleidelijkheid der evolutie van de verschillige organen en van het geheele lichaam is eene voorwaarde,’ zegde hij, ‘van het leven, ook der maatschappij. Het is de wederzijdsche betrekking der denkwijzen, die aan het tegenwoordige Frankrijk ontbreekt. Allen bewegen zich er niet in denzelfden zin; zeker kan men niet vergen, dat allen dezelfde

{==91==} {>>pagina-aanduiding<<}
hoogte bereikt hebben; maar de richting en het doel moeten gemeen zijn.’
Wel is waar, in dien idealen toestand (état organique der discipels van Saint-Simon) bevindt zich niet een der beschaafde landen; maar nergens zijn de partijen zoo hardnekkig verdeeld en terzelfder tijd zoo verbrokkeld gelijk bij onze buren uit het Zuiden, waar allen onmachtig zijn om iets goeds of duurzaams te stichten, en waar allen te zamen een oneindig kwaad verrichten.
Bij de inwendige moeielijkheden, die Frankrijk te doorworstelen heeft, kwamen zich in de laatste tijden uitwendige moeielijkheden voegen. Zijne betrekkingen met Italië, een oogenblik verduisterd door de uitgave van een mandement van den heer Guibert, aartsbisschop van Parijs, werden weldra weder opgehelderd door eene verklaring van het gouvernement van Maarschalk Mac- Mahon, waarin het de uitgave van dit stuk betreurde, dat inderdaad in den hoogsten graad oneerbiedig en onrechtvaardig is jegens de Italiaansche Regeering.
Van ernstigeren aard is de moeielijkheid opgerezen tusschen Frankrijk en Duitschland, ter oorzake der hulp die het eerste land, zegt men, ten minste door oogluiking, aan de Carlisten verleend heeft, en zoo doende, het bestaande, alhoewel niet officieel erkende gouvernement van Spanje heeft benadeeld. De Franschen, die, korten tijd te voren, Duitschland beschuldigd hadden, gelijk in 1870 pogingen te doen om eenen Prins van het huis van Hohenzollern op den Spaanschen troon te doen stijgen, en die de reis van den heer von Hatzfeldt te Madrid aan die vermeende plannen vastknoopten, hadden nu werk zich wit te wasschen van die vrij wat ernstiger beschuldiging tegen hen door den vertegenwoordiger van Keizer Willem en door de gansche Duitsche drukpers uitgebracht.

{==92==} {>>pagina-aanduiding<<}

Al die zaken hebben de diplomatische wereld druk beziggehouden; daar wij echter niet tot die wereld behooren, en geen enkel minister der groote mogendheden ons tot zijnen vertrouweling koos, laten wij 't woord over aan de telegrafische agencies en aan de officieele en officieuse bladen van Parijs, Berlijn en Londen, om uit te maken, welke beteekenis men hechten moet aan de zending van Duitsche oorlogschepen op de Spaansche kusten en andere verwante vraagstukken. Alhoewel het schijnt, dat de nationale trots der Spanjaarden niet gedoogt, dat eenig Europeesch cabinet tusschenkome in den burgeroorlog, wenschen wij, dat het gouvernement van Maarschalk Serrano ondersteund worde door de eensgezindheid van alle Spanjaarden, die zich niet tot slaven van den godsgenadigen Don Carlos willen verlagen, en door de erkenning van alle mogendheden, erkenning die niet lang meer uitblijven zal. Mocht er welhaast een einde komen aan dien bloedigen strijd, door de Carlisten met zulke woedende en onbeschaamde wreedheid gedreven, en waarin hune tegenstrevers ook wellicht meer dan eens de wetten der menschelijkheid vergeten! Beide partijen beschuldigen elkander van feiten van barbaarschheid; maar voor de Carlisten is het bewezen: hunne eigene proclamaties zijn daar; de geschiedenis heeft er akte van genomen. Hoe zou ook van den kant der Republikeinen de strijd tegen de handlangers van don Carlos altijd kunnen gevoerd worden met strenge inachtneming der wetten der menschelijkheid? Het voornaamste is, dat de plaag van den burgeroorlog welhaast van dit land moge afgeweerd worden en de Republiek haar werk van opbeuring en verlichting beginnen.
Een ander Latijnsch ras schijnt in gelukkiger omstandigheden dan het Fransche en het Spaansche te verkee-
{==93==} {>>pagina-aanduiding<<}
ren. Italië, sedert het door de uitdrijving der Oostenrijkers uit hunnen vierhoek van Venetië, de vernietiging der wereldlijke macht der Pausen, en de vereeniging van alle gedeelten onder de kroon van Savooie, de natuurlijke bondgenoot van Pruisen geworden is, weet zich door het buitenland, door Frankrijk, namelijk, te doen eerbiedigen. Een Fransch staathuishoudkundige, de heer Leroy-Beaulieu, toonde onlangs in het Journal des Débats, welke groote vermeerdering de handelsbeweging, het cijfer van in- en uitvoer in Italië ondergaan heeft, en voegde bij zijne aanhalingen die woorden: ‘Italië mag slechts onder de groote natiën gerekend worden, sedert zijne eenheid verwezenlijkt werd, die geenen minderen invloed heeft geoefend op zijnen economischen vooruitgang dan op zijnen staatkundigen toestand. Vroeger in zeven verschillige staten verbrokkeld, die ieder eene verschillige inrichting en bestuurwijze hadden, was het onmogelijk, dat nijverheid en koophandel er bloeiden.’ Zeker zal de gunstige verandering, die zich voorgedaan heeft, nog veel toenemen door de uitbreiding van het volksonderwijs, door de herstelling der rechtszekerheid, de beteugeling van alle gewelddaden gepleegd tegen goederen en personen (waarvan de beschrijving door de katholieke bladen waarschijnlijk op heel onpartijdige en belanglooze wijze met treffende zwarte kleuren verrijkt is,) en door de voltooiing van het spoorwegnet.

***

Verlaten wij het Zuiden, dan vinden wij overal eene zekere vertraging in het politiek leven. Het Engelsch Parlement is uiteengegaan na eenen zittijd, waarin slechts weinig verhandeld is, dat voor ons eenig bijzonder belang heeft, met uitzondering van de verklaring door het hoofd van het Cabinet afgelegd op eene ondervraging over de

{==94==} {>>pagina-aanduiding<<}
aan de Pruisische diplomatie toegeschreven plannen, eene verandering te willen brengen aan de verdragen, die de onzijdigheid van België en het Groothertogdom Luxemburg waarborgen. Of juister gesproken, niemand in de Lordskamer, waar de ondervraging door Lord Russell gedaan werd, dacht er aan geloof te hechten aan de wezenlijkheid dier plannen, welke slechts voor de Fransche en eenige onvoorzichtige Duitsche bladen eene gelegenheid van schermutseling waren; maar men wilde weten, welke houding het Cabinet van Disraëli meende te nemen aangaande de eerbiediging van de rechten der onzijdigen, in geval een niet waarschijnlijke, maar mogelijke oorlog zich voordeed. Het was lord Derby, die op de ondervraging antwoordde, en zijne verklaring was alleszins geruststellend voor ons. Niets, zei de hij, had aan het tractaat van 1839 zijne verbindende kracht ontnomen, en Engeland was gereed om de rechten der onzijdigen te verdedigen.
Wat hier nog dient vermeld te worden, is de bill door het Parlement gestemd over de regeling der ceremoniën in de anglicaansche kerken, en die voor doel heeft, den kanker der ultramontaansche gebruiken en instellingen, die zich in de High Church meer en meer uitbreidt, te keer te gaan, door aan de leeken het recht toe te kennen hunne herders bij den bisschop aan te klagen wegens afwijking van het officieel rituaal der Staatskerk.
Voor het oogenblik heeft Engeland overigens meer drukte met zijne staathuishoudelijke moeielijkheden, met de werkstakingen zijner mijnwerkers, bij voorbeeld, die nu eens door een vriendschappelijk verdrag tusschen de strijdende partijen geëindigd worden, en die dan weer eens uitloopen op de onderwerping van eenen der belanghebbenden. Dit laatste was ook het geval met de werkstaking van landbouwwerklieden, waar de bekende Arch de

{==95==} {>>pagina-aanduiding<<}
leider van was. Na eene tweejarige beweging heeft het comiteit aan de werkstakers doen weten, dat het niet meer in hunne noodwendigheden kon voorzien, en de laatste hulpmiddelen overhield om aan degenen, die er lust toe gevoelden, de landverhuizing te vergemakkelijken.

***

Nog wat nader bij huis gekomen, ontmoeten wij in Noord-Nederland een nieuw ministerie van conservateurs, dat nog geen teeken van leven geeft, maar waarvan de aantreding door onze Noorderbroeders met bezorgdheid wordt beschouwd, aangezien het slechts met de hulp der Ultramontanen is, dat het cabinet Heemskerk ontstaan is, en dus niet zonder die hulp zal recht blijven; een bondgenootschap echter met het Ultramontanisme kan onmogelijk een platoniek karakter hebben. Men vraagt zich dus af, welke vrijzinnige en vooruitstrevende instelling bedreigd wordt, en zal moeten dienen als zoenoffer tusschen de bondgenooten?

***

Eindelijk de oogen vestigende op ons eigen land, zullen wij ons vergenoegen de wetgevende kiezingen te Verviers, Diksmuide en Tielt te herinneren, in welke eerste plaats, de kiezers van een enkel canton, Aubel, de treurige rol gespeeld hebben, die de kiezers van Waarschoot te Gent en vroeger die van Brecht te Antwerpen hebben vervuld, terwijl in de beide andere plaatsen, de kiezing zelve zonder belang was en er maar verkrijgt door den uitslag. Onze minister van openbare werken, de heer Beernaert, heeft eindelijk in Tielt den zetel van volksvertegenwoordiger gewonnen, die hem te Soignies geweigerd werd. Hopen wij, dat bij de aanstaande kiezing in Veurne-Oostende, waar de liberale senator A. du Bus de Gisignies moet vervangen

{==96==} {>>pagina-aanduiding<<}
worden, een ander vertegenwoordiger derzelfde denkwijze de plaats van den overledene in zal nemen. Vlaanderen telt te weinig Liberalen in de wetgevende lichamen, om er zich niet over te schamen, ook nog de laatste te zien verdwijnen en vervangen worden door zijne ergste vijanden.
De Clericalen spannen alle mogelijke pogingen in om hunne macht nog uit te breiden, voornamelijk in de Waalsche provinciën. Hunne leiders leggen de hoofden bijeen, richten nieuwe bondgenootschappen op, stichten nieuwe kringen en bewarende (?) vereenigingen.
Moge de ijver der Liberalen op dezelfde hoogte blijven! In verschillige provinciën doen zich overigens gunstige voorteekenen op: in Luxemburg en Namen komt er wat meer leven in het liberale kamp. Maar het Vlaamsche land, wanneer zal het uit zijne vernedering opstaan?
Wil men weten, welke verschillige middelen onze partij en hare vijanden gebruiken om hun doel te bereiken? Ziehier dan een feit, dat kenmerkend is en bewaard dient te blijven. De Liberalen van Namen stichten een verbond tot verspreiding van dagbladen, politieke brochuren, enz.; zij maken propaganda bij middel van het geschrevene woord, dat overal, in openbare plaatsen en in den huiselijken kring, binnendringen kan. En wat stellen de Clericalen daar tegenover? Eene dergelijke instelling? Neen, maar juist het tegenovergestelde: eenen kring van mannen, die de edele en beschavende taak zullen vervullen van rond te loopen op die plaatsen, waar eindelijk eens een liberaal woord kon weerklinken en er de rohdgestrooide bladen op te nemen, op te eischen, indien het zijn moet, om ze te vernietigen!
En de Bien Public en andere voorname tolken eener groote staatkundige partij, die hare toevlucht neemt tot zulke kleine middelen, vinden daar eene reden in om zich te

{==97==} {>>pagina-aanduiding<<}
verhoovaardigen, ja, zij vinden die wijze van oorlogvoeren tegen de vrije verspreiding der gedachten heel geestig. Overigens, men kan dikwijls in de clericale drukpers, doorslagende voorbeelden vinden der verstomping van het zedelijk gevoelen, waar een blinde partij-ijver toe leiden kan. Hebben wij niet tijdens den aanslag van Kissingen, waar wij hooger van spraken, de ultramontaansche bladen van Duitschland, en na hen, natuurlijk ook de Belgische Ultramontanen, na eene vruchtelooze poging om de zedelijke verantwoordelijkheid der misdaad van zich af te schudden, de meening hooren verdedigen, dat die aanslag slechts een door de Pruisische policie voorop geregeld comediespel was, ten einde een voorwendsel te vinden om de Katholieken aan nog heviger vervolgingen dan vroeger bloot te stellen!
Maar laten wij de binnen- en buitenlandsche Clericalen voor het oogenblik met rust, en vestigen wij, aleer wij dit Overzicht sluiten, onze aandacht op nog twee verschillige punten:
Den 24 Mei laatst overleed te Londen de heer S. Van de Weyer, oud Belgisch gezant bij het cabinet van St-James. Bijna al onze liberale bladen hebben hulde gebracht aan de persoonlijke hoedanigheden van dien staatsman, aan zijne diplomatische behendigheid in het vervullen zijner sedert 1831 bijna onafgebroken bediening, aan zijne oprechte vaderlandsliefde. Ook wil zijne geboortestad uit erkentelijkheid een plechtig blijk van dankbaarheid brengen aan de nagedachtenis van S. Van de Weyer, en roept zij de belangstelling en de medewerking van het gansche land in. Wij zullen niets afdingen van den lof, die den overledene werd toegezwaaid; maar wij kunnen ons evenmin als de andere Vlaamschgezinde organen bij de beweging, waaraan de stad Leuven

{==98==} {>>pagina-aanduiding<<}
den eersten stoot gaf, aansluiten. Wij, Vlamingen, kunnen niet vergeten, dat Van de Weyer een der vertegenwoordigers was van het stelsel der Unionisten, van het ‘wangedrochtelijk mengsel’, zooals de heer M. Rooses zich uitdrukt in zijne onlangs verschenen Levensschets van J.F. Willems, van Katholieken en Liberalen, vóór en na 1830, een stelsel dat bleek machtig te zijn óm eene omwenteling te bewerken en het koninkrijk der Nederlanden, waaraan eene zoo schoone toekomst scheen beschoren te zijn, vaneen te scheuren, maar dat ook, na eene proefneming, die omtrent zestien jaar duurde, zijne onmacht betoonde om het jonge Belgische koninkrijk op te leiden naar eene hoogere en betere beschaving, naar eenen duurzamen toestand van inwendigen vrede en volksontwikkeling. En evenmin zullen wij vergeten, dat Vande Weyer een vertegenwoordiger was van die antinationale richting, die zich vijandig toonde aan de rechten van den Nederlandschen stam, dat hij in 1829 zijne schimprede tegen het gebruik onzer taal schreef, waar Willems zoo krachtig tegen opkwam; dat hij met de heeren Rogier, de Mérode en Gendebien, onderteekenaar was van het beruchte besluit van het Voorloopig Bewind van 16 November 1830, waarbij onze taal officieel buiten den rang der beschaafde talen werd gesteld!

***

Het laatste punt, waar wij ons zullen mede bezighouden, en dat heden algemeen aan de dagorde is, is het Congres, tegenwoordig in Brussel vereenigd. Men weet, dat dit Congres van diplomaten, rechtsgeleerden en krijgskundigen, allen vertegenwoordigers der onderscheidene mogendheden van Europa en Amerika (de Noordamerikaansche Republiek uitgezonderd), opgeroepen werd door

{==99==} {>>pagina-aanduiding<<}
het Russische gouvernement, dat het niet zonder moeielijkheden tot stand is gekomen, daar de verschillige regeeringen zich niet allen even bereid toonden met hare bijtreding, en dat het, sedert den 27 Juli laatst, zijne werkzaamheden in Belgies hoofdstad begonnen heeft.
Die onderhandelingen zijn tot nu toe voor ons oog met eenen dichten sluier omgeven, en het is niet gemakkelijk te gissen, welke vrucht zij zullen afwerpen. Het oogenblik is dus niet gekomen om een oordeel uit te spreken over het practisch nut van het Congres. Wij willen enkel een paar bedenkingen in het midden brengen aangaande het doel en den aard der vereeniging, zooals zij vastgesteld werden door den omzendbrief van 17 April 11., door prins Gortschakoff aan de vertegenwoordigers van Rusland bij de vreemde hoven gestuurd. De Russische Rijkskanselier zegde o.a. in dit stuk: ‘Naarmate de solidariteit, die heden er naar streeft de onderscheidene natiën te verbinden en te vereenigen als de leden van een zelfde huisgezin, zich ontwikkelt, - naarmate, van eenen anderen kant, hare krijgsinrichting er naar streeft, aan hare geschillen het karakter van eenen strijd tusschen gewapende natiën te geven, - wordt het ook meer en meer noodig, met grooter nauwkeurigheid dan in het verleden, de wetten en gebruiken te bepalen, die in den staat van oorlog kunnen aangenomen worden, om er de gevolgen van te beperken en de onheilen, die er uit voortvloeien, te verminderen, voor zoover dit mogelijk en wenschelijk is.’
Volgens de oorspronkelijke gedachte van den Russischen staatsman, gold het dus wel eene poging tot vaststelling van een slag van internationaal wetboek van den oorlog. Dit karakter vinden wij overigens terug in het voorloopig ontwerp van overeenkomst door hem opgesteld en aan de beraadslagingen van het congres onderworpen.

{==100==} {>>pagina-aanduiding<<}

Maar dit ontwerp en die omzendbrief verwekten achterdocht, vonden veelzijdige afkeuring, en de gansche zaak scheen gevaar te loopen te onderblijven. Wij herinneren hier enkel de critiek van het ontwerp, gemaakt in het Engelsche Parlement, door de leden, die het Foreign-Office over de voorwaarden ondervroegen, welke het aan zijne toetreding aan de beraadslagingen gesteld had, en den brief der Fransche Société de la Paix, onderteekend, onder andere namen van beteekenis, door den heer Ad. Franck, lid van het Institut, professor van Internationaal recht aan het Collége de France, en bekenden schrijver over de philosophie des rechts.
Die veelvuldige tegenkanting hoeft ons niet te verwonderen. Immers, men kan tegenwoordig in de openbare denkwijze over dit onderwerp twee tegenovergestelde richtingen waarnemen. Men wenscht, ja, een einde te zien stellen aan de oorlogen, veroorzaakt door de lichtzinnigheid en de zelfzucht der diplomatie, door den geest van verovering, waarmede sommige regeeringen bezield zijn; men wenscht de oorlogen korter te maken, omdat zij eene diepe stoornis teweegbrengen in de voortbrenging van den rijkdom en in het gansche economische leven, niet alleen der volkeren die er deel aan nemen, maar van de gansche wereld, door de handelś-solidariteit verbonden; men wenscht de wetten der menschelijkheid geëerbiedigd te zien, voor zoover het de bloedige noodwendigheden van het slagveld toelaten; die richting loopt uit op een streven naar instandbrenging van een internationaal scheidsrecht of een volkenrechtboek met de bijhoorige scheidsrechterlijke inrichting.
Maar, van eenen anderen kant, is bij velen het gevoelen levendig, dat de oorlog nog lang tot de noodzakelijke kwalen van het menschdom zal behooren, dat de aange-
{==101==} {>>pagina-aanduiding<<}
borene en door alle eeuwen heen voortbestaande vijandschap tusschen de verschillige rassen, dat de geschillen om leven of dood tusschen de nationaliteiten, die verschillende zijden der beschaving vertegenwoordigen, nog lang redenen tot oorlog zullen leveren, en wel tot eenen oorlog, bloediger misschien en hardnekkiger dan degene van vroegere tijden. Die punten zijn, wat ons werelddeel betreft, in het helderste licht gesteld door Prof. de Laveleye in een zijner laatste werken: des causes actuelles de guerre en Europe et de l'arbitrage international. Voegen wij erbij, dat er buiten Europa nog uitgestrekte grondgebieden bestaan, bewoond door lagere rassen, en waar in toekomstige tijden de groote militaire of handeldrijvende volkeren, voor welker beschaving de oorspronkelijke bewoners zullen verdwijnen, met andere dan vredelievende inzichten elkander kunnen ontmoeten; onlangs voorgevallene feiten komen dit staven. Niets natuurlijker dus, dan dat het bewustzijn van de individualiteit der nationaliteiten in sterkte toeneemt, en dat geen enkel groot volk zijn volstrekt recht om oorlog te voeren wil inkrimpen, en de wijze, waarop het gebruik zal maken van de rechten, van hetzelve door de overwinning toegestaan, aan geene beperkende bepalingen wil onderwerpen.
Ook hebben verschillende regeeringen aan hare afgezanten bij het Congres van Brussel niet den titel van volmachtigden, maar enkel van gedelegeerden gegeven, en volgens de laatste ingekomen berichten schijnt het Congres zich te zullen bepalen tot eene nadere omschrijving der verplichtingen, aan oorlogvoerders opgelegd door de eischen der menschelijkheid, tot eene uitbreiding derhalve van het verdrag van Genève en soortgelijke.
Dit is wellicht ook het eenige, wat in den tegenwoordigen toestand doenlijk is; en dit eenige is reeds een

{==102==} {>>pagina-aanduiding<<}
groot werk, dat, indien het kon volvoerd worden, aan het Congres en aan de mogendheid, die er het initiatief van genomen heeft, echte en duurzame titels op erkentelijkheid zal verzekeren.
Indien het ons toegelaten ware in dergelijke zaken eene gissing te maken, zoo zouden wij de meening uitdrukken, dat het werk der eerstvolgende eeuwen zal bestaan in het oprichten van eenen nieuwen staat van evenwicht, die overigens niets gemeens kan hebben met het oude, vermolmde stelsel, bekend onder den naam van Europeesch evenwicht, dat reeds gebroken is, maar een evenwicht, zich uitstrekkende over den ganschen aardbol, tusschen de verschillende nationaliteiten, gegrond niet alleen op het ras, maar ook op de historische ontwikkeling der volkeren (nationalités électives van Prof. de Laveleye). Tot dit oogenblik toe, zal geen volk zijn soeverein oorlogsrecht laten aan banden leggen, uitgezonderd wellicht in zekere nauwkeurig bepaalde gevallen, waar de uitoefening van dit recht minder voordeelen en grooter schade zou aanrichten dan de onderwerping aan een scheidsgerecht; tot dan toe, zal de oorlog een schrikkelijk, een verwoestend en vernietigend, maar ook een stichtend, een oprichtend, en ja, soms ook een beschavend element zijn. In de nieuwe herborene maatschappij slechts, zou er, volgens onze gissing, plaats zijn voor een hooger recht, staande boven de volkeren, en waarlijk, in zijne volle majesteit, het uitvloeisel en de hoogste grondwet der gansche menschheid.

12 Augusti,.
A.C.







{==103==} {>>pagina-aanduiding<<}

Boekbeoordeelingen.

Schets der opvoed- en onderwijskunde door Dittes-Wendel. Tweede verbeterde druk. - Groningen. 1874. P. Noordhoff en M. Smit. 1 deel in-8o, xiv en 238 blz.

Niet ten onrechte dacht de verdienstelijke Brngsma dat eene vertaling van Dr Fr. Dittes' Grundriss eene aanwinst zou wezen voor onze helaas! nog zeer arme paedagogische literatuur. Onze wetenschappelijke letterkunde is in het algemeen niet rijk aan goede oorspronkelijke werken, maar op het gebied van onderwijs- en opvoedkunde hebben wij, behalve een paar verdienstelijke boeken, bijna niet anders dan dorre overzettingen van Hoogduitsche geschriften. Bij gebrek aan iets goed oorspronkelijks, is de vertaling van een degelijk werk ons immer welkom, en dat wij hier zoo een voorhanden hebben, daarvoor zijn de namen van Dittes, bestuurder van het Paedagogium in Weenen, en van Wendel, leeraar aan de Rijkskweekschool te 's-Hertogenbosch, een waarborg; ook de belangstelling, waarmede het boek overal is onthaald en de verschillende vertalingen, zoowel als de opeenvolgende uitgaven in Duitschland en Nederland, pleiten mede voor de voortreffelijkheid dezer

{==104==} {>>pagina-aanduiding<<}
handleiding. De schrijver zelf bekent, dat geen zijner vroegere geschriften hem zooveel moeite gekost heeft als dit. Zijne schets bevat geenen enkelen volzin, dien hij niet rijpelijk overwogen, getoetst en weder getoetst heeft. Niet één belangrijk punt der opvoeding is er in vergeten. Daarbij is alles op eene beknopte, maar toch volledige wijze besproken, en klaar en grondig uiteengezet. Wil dit alles nu zeggen, dat wij niets aan te merken hebben? Och neen! Hier en daar hadden enkele begrippen wat eenvoudiger uitgedrukt kunnen zijn; opeenstapeling van bepalende woorden, het te veelvuldig gebruik van vreemde termen en van de woorden objectief en subjectief (dikwijls voor den leerling-onderwijzer onverstaanbaar) dit alles kon vermeden worden; ook het overzicht van het geestesleven hadden wij, ondanks de wederlegging van den heer Wendel, wat breeder uitgewerkt en ook duidelijker verlangd. Doch genoeg! Waar zooveel goeds en schoons geleverd is, ware het onrechtvaardig te vitten.
Overeenkomstig de verschillige richtingen der menschelijke natuur heeft de schrijver eerst de lichamelijke, daarna de verstandelijke, de gemoeds- en aesthetische, de zedelijke en de godsdienstige opvoeding tot hoofdpunten zijner beschouwing gekozen, en zijn werk in zeven afdeelingen gesplitst. De eerste draagt voor opschrift: De verzorging des lichaams. Zeer behartigingswaardig is het wat Dittes in § 2, over de lichamelijke opvoeding in het algemeen ten beste geeft. Hierop volgt nu de voeding, de ademhaling, de zorg voor de huid door reinheid en doelmatige kleeding, de beweging (o.a. de gymnastiek) en rust, de werking der zenuwen, de verzorging der zintuigen, de gewone kinderziekten en de afdwalingen van de geslachtsdrift. Geheel dit hoofdstuk is zoo bevattelijk mogelijk voorgedragen, met de meeste nauwkeurigheid

{==105==} {>>pagina-aanduiding<<}
bewerkt en werd in het bijzonder aan de beoordeeling van kundige geneesheeren onderworpen. Niet alleen verdient het door paedagogen, maar ook door alle beschaafde ouders gelezen en bestudeerd te worden.
De tweede afdeeling geeft een overzicht van het leven des geestes. Dit hoofdstuk, hoewel met uitstekende kennis van zaken geschreven, schijnt ons min gelukt dan het eerste. 't Is waar, dat de stof hier afgetrokken, uiterst moeielijk is, vooral om in een zoo kort bestek een volledig overzicht der zielleer te bezorgen. Maar juist daarom hadden wij het wat uitvoeriger en ook klaarder ontwikkeld gewenscht. Hoe moeielijker eene zaak is om te verstaan, te meer moet men trachten ze zoo eenvoudig en bevattelijk mogelijk te maken. Zij, die dit hoofdstuk lezen en de lessen van zielleer van den heer De Coster in 's Rijks normaalschool te Lier hebben bijgewoond, zullen zeker hier eene vergelijking maken.
De derde afdeeling handelt over de verstandelijke opvoeding, en is met zooveel talent en warme overtuiging geschreven, dat wij den lust niet kunnen weerstaan er het een en ander over de waarde en beteekenis der verstandelijke opvoeding uit mede te deelen:
‘De vorming van het verstand is een wezenlijk bestanddeel van 's menschen waarde. Onze kennis, in dienst van het schoone en goede, verheft ons boven alle andere schepselen der aarde.
....................
....................
‘Wie een mensch de baan van verstandsontwikkeling verspert, belet hem zijne bestemming te bereiken, wie hem den weg der kennis wijst, voert hem zijn levensdoel te gemoet.
‘Evenals op elk wezen in de hem eigene krachten de

{==106==} {>>pagina-aanduiding<<}
stempel zijner bestemming is gedrukt, zoo is ook den mensch in zijnen natuurlijken aanleg het doel van zijne ontwikkeling aangewezen. In de oorspronkelijke krachten of vermogens van zijnen geest ligt niet alleen de geschiktheid om te kennen; maar ook het streven, de dorst naar kennis. Het licht der waarheid is voor den geest eene evenzoo dringende behoefte, als lucht en voedsel voor het lichaam. Als de mensch naar kennis streeft; volgt hij slechts den drang zijner natuur, en telkens als hij eene hoogere sport van de ladder der waarheid beklimt, verwerft hij een grooter deel van zijne waarde en nadert hij zijne bestemming.
‘Niemand zal wel in onzen tijd de waarde der verstandelijke vorming ontkennen. Een blik in het maatschappelijk leven der menschen getuigt er ons van, dat eene zekere mate van kennis en bekwaamheid, voor ieder individu zoowel als voor geheele volken, zeer nuttig, ja onontbeerlijk is. Onder gelijke omstandigheden gaat het den kundigen man beter dan den weetniet; en de welvaart der volken is gewoonlijk geëvenredigd aan hunne verstandelijke ontwikkeling. Elke tak van nijverheid neemt door kennis en overleg in bloei toe en werpt meer winst af. En daar het nu eenmaal 's menschen doel is door arbeid en vlijt in de behoeften des levens te voorzien, dient hij overal en bij alles met zijn verstand te rade te gaan, om ten minste langs den kortsten en gemakkelijksten weg zijn doel te bereiken.
....................
....................
‘Degelijke kennis, die met de geheele menschelijke ontwikkeling in harmonie is, is nooit een kwaad, maar altijd een goed, en wel een zeer groot. Nimmer is zij vijandig aan de zedelijkheid; veeleer is zij de onmisbare

{==107==} {>>pagina-aanduiding<<}
leidsvrouw en dienares van den zedelijken wil. Zelfs voor de godsdienstige vorming is een zeer ontwikkeld verstand van het hoogste belang, dewijl alleen dit in staat is, op de voorstellingen van het bovenzinnelijke den stempel van klaarheid, van het zuiver geestelijke te drukken.’
Mochten onze Vlaamsche gemeentebestuurders van deze schoone waarheden doordrongen zijn en hunne daden er naar regelen, dan zou het met onze landelijke bevolking onder opzicht van intellectueele ontwikkeling zoo droevig niet gesteld blijven.
Niet min schoon en voortreffelijk is de volgende afdeeling over de vorming van het gemoed en de aesthetische opvoeding. Vooral § 54, 55, 56 en 57 verdienen door alle ouders en opvoeders aandachtig bestudeerd en behartigd te worden.
De zedelijke en godsdienstige opvoeding maken den inhoud van het vijfde en zesde hoofdstuk uit. Het eerste gedeelte vooral is met zooveel waarheid, met zooveel gezond verstand en tevens met zooveel practischen zin voorgedragen, dat het alles overtreft, wat wij over dit belangrijk punt in eenig ander leerboek van denzelfden aard gelezen hebben. In het bijzonder roepen wij nog de aandacht van alle verstandige ouders op § 62 (over het onderricht in de juiste waardeering) en op § 72 (over het voorkomen van verkeerde handelingen, over liegen en stelen). Zij zullen er voor de opvoeding hunner kinderen oneindig veel kunnen uit leeren.
De laatste afdeeling is een overzicht van het geheele gebied der opvoeding. ‘De vruchten der volksschool’, zoo besluit de Schrijver op waardige wijze, ‘zijn vooral van de geschiktheid der onderwijzers afhankelijk. De onderwijzer van eene volksschool behoeft voor de vervulling van zijne moeielijke en gewichtige taak een gezond en sterk

{==108==} {>>pagina-aanduiding<<}
lichaam, een helder verstand en eene uitgebreide kennis, een rein en vast karakter, een onwankelbaar vertrouwen op God, blijmoedigheid en edele geestdrift voor al wat waar, schoon en goed is. Hij moet paedagoog van beroep zijn, volksopvoeder krachtens roeping, en een apostel van de toenemende beschaving. De verheffing en veredeling des volks hangt ten nauwste samen met de verheffing en veredeling van den onderwijzersstand. De onderwijzer moet de algemeene wetten der paedagogie bij zijn werk zoo goed mogelijk in toepassing brengen, de leerstof en leerwijzen met juistheid kiezen en volkomen in zijne macht hebben, de jeugd bezielen en aansporen, den ouders zijner scholieren als een wijs raadsman ter zijde staan en in het algemeen op de huiselijke opvoeding een heilzamen invloed oefenen. Inzonderheid moet hij ook de verdere ontwikkeling van zijne oudleerlingen, ook die van volwassenen, steunen, en de algemeene welvaart, zooveel hij kan, bevorderen. Daartoe is intusschen eene grootere mate van ontwikkeling en beschaving noodig, dan men den schoolonderwijzers gewoonlijk toemeet, alsmede een gunstiger maatschappelijke stand en een ruimer bestaan, dan op vele plaatsen nog hun deel is. Ook de onderwijzer is burger van den Staat: hij moet zijne krachten binnen de perken der wet vrij kunnen ontwikkelen, zijnen plicht ongehinderd kunnen vervullen; hij mag aanspraak maken op een welwillend en degelijk toezicht, op leiding door mannen van het vak; voorts op een behoorlijk inkomen en eindelijk op de ontheffing van alle andere bedieningen, die hem in de uitoefening van zijn beroep hinderen, te veel inspanning van hem vorderen, hem allerlei onaangenaamheden veroorzaken en nadeel doen aan zijne studiën. Het beroep van onderwijzer eischt een geheel man, een man met een

{==109==} {>>pagina-aanduiding<<}
helder hoofd, een kalm gemoed en een vasten wil. Want zijne persoonlijkheid beslist over zijn werk. Wie het wel meent met de jeugd, moet het daarom goed meenen met den onderwijzersstand. Eerst als men van die waarheden doordrongen is, kan het lager schoolwezen zijn vollen bloei bereiken en zijne missie of opdracht naar behooren vervullen.’
Aleer te eindigen willen wij hier nog mededeelen, dat wij de beide Nederlandsche uitgaven met elkander, alsook met het oorspronkelijke werk vergeleken hebben, en dat naar onze meening de heer Wendel zich van zijne moeielijke taak op eene uitstekende wijze gekweten heeft. Ook de heeren uitgevers verdienen een woord van lof. Hunne nieuwe uitgave heeft alle recht op den naam van verbeterden druk, vooral om den buitengewoon lagen prijs, waardoor thans alle ouders en onderwijzers in de gelegenheid gesteld zijn zich dit voortreffelijk boek voor slechts fl. 1-25 aan te schaffen.

G.D. Minnaert.

Études d'Hygiène publique et sociale et de géographie médicale appliquées à la Belgiques, par le docteur Meynne. Liége, Festraerts. 1874.

De Schrijver van bovengemeld werk is de eerste geweest, die op zuiver wetenschappelijken grond, en met statistieke bewijsstukken in de hand de stelling heeft voorgedragen: ‘dat de Vlaamsche bevolking in België in eenen verregaanden toestand van zedelijke en stoffelijke minderheid verkeert’. Deze bedroevende stelling zette hij reeds in 1865, in zijne bekroonde Topographie médicale, uiteen; hij hield zich enkel bij erkende feiten, bìj onbe-
{==110==} {>>pagina-aanduiding<<}
twistbare getallen en slotresultaten; zonder eenige rechtstreeksche aantijging of beschuldiging tegen staatsregeering of plaatselijke besturen, beriep hij zich enkel op rechtvaardigheid, en waagde het - evenals Oetker, de Vlaamsche beweging besprekende, het vroeger eens had gedaan - eenen oproep te richten tot de meer bevoorrechte landgenooten in het Walenland, en hij besloot zijn werk in dezer voege: ‘Het is de plicht van het Staatsbestuur, voor zooveel het van zijne tusschenkomst kan gevergd worden, het evenwicht te herstellen; en het moge eenmaal de roem zijn der Waalsche provinciën hare Vlaamsche zusteren te hebben helpen opbeuren!’
Dat de Schrijver in zijn werk den nagel op den kop had geslagen, dat hij eene diepingekankerde en verborgene wonde had blootgesteld, behoeft geen ander bewijs dan de hevige aanvallen, waarvan hij het voorwerp is geweest vanwege de mannen, die ongaarne vernemen dat alles niet ten beste mogelijk gesteld is in het lieve vaderland; ook droeve, doch onloochenbare waarheden, waarvan hij, wellicht met benepen hart, de bekentenis had moeten afleggen, werden hem aangerekend als ‘laster tegen het Vlaamsche volk!....’
Eene nieuwe studie over de geneeskundige topographie des lands scheen hem de eenige behoorlijke beantwoording van deze ongegronde aantijgingen. De oproep van den uitgever der Patria Belgica gaf hem daartoe eene gepaste gelegenheid. Dr Meynne gaf een nieuw, hoewel zeer beknopt, overzicht van den vergelijkenden toestand onzer negen provinciën onder zedelijke en stoffelijke betrekking, en kwam tot een nog beslissender oordeel, dan in zijn eerste werk. - Doch zulke treffende feiten, met de sobere kleur der waarheid in het licht gesteld, moesten treurig afsteken bij den behaaglijken toon van eene uit-
{==111==} {>>pagina-aanduiding<<}
gave als Patria, Belgica, waar alles ‘ad majorem belgicae gloriam’ was bijeengebracht. De Schrijver zelf werd dit gewaar; - hij bekent, dat zijn werk er door geleden had - en hij besloot, met eenen moed, dien men niet genoeg vereeren kan, eene afzonderlijke, nieuwe uitgave te bezorgen, waarin hij, vrij van alle banden, zijn onderwerp de noodige ontwikkeling kon geven.
Het voor ons liggende werk is een krachtig requisitorium tegen de hoofden onzer Regeering, die jaarlijks door de statistiek met de hoofdpunten van den toestand ingelicht, steeds de waarheid hebben zoeken te bewimpelen, en zoo doende het kwaad hebben laten aangroeien. Ons, Vlamingen zijn de feiten thans genoeg bekend, dat wij die niet opnieuw uit Dr Meynnes werk hoeven af te schrijven. Wij houden maar al te wel in ons geheugen de bedroevende waarheden door onze taalgenooten De Maere, Vuylsteke en anderen, aan het licht gebracht. Wij kennen maar al te goed die reeks statistieke tabellen, waaruit blijkt, dat voor alle lichamelijke kwalen, alle maatschappelijke ellenden ons arm Vlaanderen met het maximum is bedeeld: maximum voor de terende ziekten; maximum voor de smetziekten; maximum voor de aangeborene lichaamszwakheid; maximum voor de doodgeborenen; maximum voor de blinden en de doofstommen; maximum voor de krankzinnigen; maximum voor de ontoereikende mansgestalte bij den krijgsdienst; maximum voor de ongeleerde recruten en voegen vrij er nog een laatste maximum bij, dat der buiten den echtstaat levende personen, hetgeen wij aan den voorbeeldeloozen groei en bloei der kloosters hebben te danken!
En nochtans - deze beperking moge zonderling schijnen - is de schrijver geen pessimist. Hij begroet met vreugde eenige teekenen van opbeuring, die zich in deze laatste

{==112==} {>>pagina-aanduiding<<}
tijden hebben voorgedaan: hij wijst met innige voldoening op eene kleine vermindering in de cijfers der sterften, op de verdwijning van sommige ziekten, die vroeger vele slachtoffers maakten; hij meent in eene kleine verhooging van het dagloon eenen naderenden welstand te mogen begroeten, die het thans zoo diep gestoorde evenwicht tusschen beide helften des lands spoedig zal herstellen. En zich op historische bespiegelingen steunende, zoekt hij ons te bewijzen, dat de huidige toestand slechts mag beschouwd worden als het gevolg van drie eeuwen stoffelijke en zedelijke verdrukking, waaronder eerst het Spaansche, daarna het Oostenrijksche beheer Vlaanderen hebben gebukt gehouden. Hij wil den huidigen toestand slechts als tijdelijk beschouwen en juist dat spreekt hem moed in, ‘daar de eerste kans op genezing in de overtuiging ligt, dat de kwaal niet onherstelbaar is.’
Moge hij waarheid gesproken hebben! Intusschen zij het ons veroorloofd niet in deze begoochelingen te deelen; wij zijn te zeer overtuigd, dat de oorzaken van bloei en verval, voor een volk zoowelk als voor een enkel wezen, innig verbonden zijn met een aantal invloeden, die niet in de wezens zelven, maar in de omgevende wereld berusten; wanneer de dichter den bloei eens volks vergeleken heeft met eene bloem,
Die nimmer wederbloeit, wanneer zij eens ontblaarde, heeft hij het voorgevoel gehad van deze onverbiddelijke natuurwet, door de nieuwere wetenschap eerst onlangs in het licht gesteld: de rassen, die in den strijd om het leven aan het wankelen gaan, ofschoon zij vroeger de bovenhand hebben gehad, zijn noodlottig tot den ondergang veroordeeld, zonder hoop op stilstand of terugkeer in hunne trapsgewijze vernieling - eene wet, die sedert de historische tijden door geen enkel feit werd tegengesproken.

{==113==} {>>pagina-aanduiding<<}

Het tweede gedeelte van Dr Meynnes werk: Hygiène publique et sociale, is meer van algemeene toepassing dan het voorgaande. De vergelijkende toestand der werklieden geeft hem echter aanleiding om nogmaals de minderheid van den Vlaamschen werkman tegenover den Waalschen te doen uitschijnen. Het geringe dagloon van eerstgenoemden blijkt de oorzaak te bevatten van den ondergang onzer vroeger zoo bloeiende Vlaamsche nijverheid. De ontberingen van allen aard, aan voedsel, kleeding, netheid, woonstruimte, en geestesverpoozing hebben ook het zedelijk verval teweeggebracht: het gemis aan zelfvertrouwen en initiatief. Ofschoon in grondbeginsel niet gestemd voor de tusschenkomst van den Staat in zaken van staathuishoudkunde, verklaart de Schrijver onbewimpeld, dat er eene grens is van vernedering der lagere klassen, waarbij deze niet-tusschenkomst, voor het princiep van menschenliefde wijken moet. Het stoffelijk verval kan zóó verre gaan, dat de werkman gansch ongewapend, gansch weerloos in het strijdperk des levens staat. Van dan af is het oogenblik gekomen, dat hij recht heeft op de bemiddeling der meer bevoorrechte standen, dat hij zijn recht als lid der samenleving mag doen gelden! De Schrijver verklaart voor geene hoegenaamde gevolgtrekking uit deze zijne stelling te willen terugwijken: men moge hem van socialisme of internationalisme beschuldigen, om het even, hij zal antwoorden met evenveel moed als wijlen Channing. ‘Ja, wij zijn niveleurs; maar wij zouden onze zending willen volbrengen door diegenen te verheffen, welke thans op den laagsten trap staan; door den werkman te trekken uit den nood, die hem onteert, uit de onwetendheid, die hem verdierlijkt. En indien wij wel begrepen hebben wat Christendom en menschenliefde zijn, dan is er voor ons geen duidelijker, geen uitdrukkelijker voorschrift dan dit.’ Dr K. 
Ledeganck.



{==114==} {>>pagina-aanduiding<<}

Archives de droit international et de législation comparée, publiées par MM. T.M.C. Asser, G. Rolin-Jacquemyns et J. Westlake. 1ste jaar. 1874. No 1. XXX en 96.

Geen tak der rechtswetenschap heeft in onzen tijd rassere en belangrijkere vorderingen gedaan dan het volkenrecht. Dank aan de merkwaardige gewrochten van schrijvers als Heffter, Bluntschli, Pierantoni, Brocher, Vidari, Amari, Carlos Calvo, Mamiani, Esperson, W. Beach Lawrence, Lorimer, Fiore, Massé, Lieber, von Holtzendorff en zooveel anderen, begint het volkenrecht heden als eene bepaalde wetenschap op te treden, hebbende hare vaste beginselen en meer en meer duidelijk afgeteekende rechtsbegrippen. En niet alleen onder zuiver wetenschappelijk en theoretisch opzicht heeft zij zich als een verblijdend verschijnsel onzer eeuw doen gelden, ook op het practisch gebied deed zij reeds in menig heuglijk geval haren heilzamen invloed gevoelen.
Dat de in 1869 door de heeren Rolin-Jaequemyns, Asser en Westlake gestichte Revue de droit international et de législation comparée eenen aanzienlijken bijval mocht genieten, is dan ook niet alleen te wijten aan de degelijkheid en de innerlijke waarde der daarin verschenen artikelen, maar ook aan de algemeen gevoelde behoefte aan een orgaan der volkenrechtelijke literatuur.
Die behoefte is in wezenlijkheid zoo groot dat gemelde Revue, niettegenstaande haren omvang en den rijkdom van haren inhoud, er niet meer kan aan voldoen.
In eene andere bepaalde leemte moest worden voorzien. Wat tot heden eene rassere ontwikkeling van het volkenrecht alsmede van de studie der vergelekene wetgevingen heeft verhinderd, is namelijk het gebrek aan wetenschappelijke bronnen, gebrek dat vooral erg is in eene weten-
{==115==} {>>pagina-aanduiding<<}
schap; die evenveel op feiten als op beginselen berust en onophoudelijk aan verwisseling blijft blootgesteld.
Bijna geene gewichtige staatkundige gebeurtenis grijpt plaats; of zij kan van een volkenrechtelijk standpunt onderzocht en beoordeeld worden en aanleiding geven tot nieuwe beschouwingen of nieuwe stelsels. Maar die gebeurtenissen doen zich rechts en links, in verwijderde landen en plaatsen voor, veroorzaken diplomatische onderhandelingen, tractaten en mededeelingen, vervat in lijvige en zelden te ontmoeten verzamelingen.
Ziedaar de onmisbare wetenschappelijke bronnen, zonder welker kennis geene ernstige studie in dit vak mogelijk is, en die nochtans doorgaans in de arcana der kanselarijen bedolven blijven. De belangrijke documenten van dien aard, in hunnen oorspronkelijken tekst, (ten einde alle onjuiste opvatting te vermijden) in ééne wel verspreide verzameling vereenigen, is voor de wetenschap van het volkenrecht zeker een der beste en meest practische middelen van bevordering, die ooit zijn beproefd geworden.
Wat de studie der vreemde wetgevingen betreft, hier wederom is het noodig, dat men in de gelegenheid gesteld worde zich immer op de hoogte te houden van alle wijzigingen, welke die wetgevingen ondergaan, zonder verplicht te zijn gestadig in de vreemde weinig bekende rechtsliteraturen opzoekingen te gaan doen. Nergens blijft de wetgeving stil, er bestaat geen beschaafd land ter wereld, dat niet jaarlijks verschillige wijzigingen aan zijne wetten en openbare instellingen toebrengt. Geene studie is dus meer beweegbaar, meer onbestendig dan die der vergelekene wetgevingen; in geene bestaat er meer gevaar zich door overigens zeer verschoonbare onwetendheid te misgrijpen. De onbekendheid met de bron-
{==116==} {>>pagina-aanduiding<<}
nen, dat is met de voorwerpen zelven der vreemde wetgevingen, is oorzaak, dat dagelijks door ernstige schrijvers de grootste misslagen worden begaan. De verzameling van Anthoine de Saint Joseph blijft nog immer het vade-mecum dergenen, die zich op dat gebied der wetenschappen begeven en aldus meermaals in de war geraken.
De opstellers van de Revue de droit international et de législation comparée hebben van den beginne af de loffelijkste pogingen aangewend, om hunne lezers op de hoogte te houden der wijzigingen, welke de wetgevingen der voornaamste landen ondergaan. Van zekere wetten werd eene uitvoerige studie, van andere eene korte analysis of eene critische beoordeeling medegedeeld. Doch dat voldeed niet. Hoe immers zou men de waarde der afgekondigde artikelen hebben kunnen beoordeelen, wanneer het voorwerp zelf, dat is de tekst der besprokene wetten den lezer onbekend bleef?
De opstellers der Revue zijn dus tot de uitmuntendo gedachte gekomen, ook in hunne archives den oorspronkelijken tekst af te kondigen der belangrijkste wetten, die in vreemde landen zullen worden gemaakt.
In het eerste onlangs verschenen nummer treffen wij enkel oorkonden betreffende het volkenrecht aan; mededeeling van vreemde wetgevingen zal in volgende nummers worden verschaft.
Die oorkonden zijn: 1o Het verdrag van Londen van 13 Maart 1871, wijzigende het verdrag van Parijs van 30 Maart 1856 aangaande het vaarrecht op de Zwarte Zee en den Donau (in den Franschen tekst).
2o Verdragen en andere akten betrekkelijk de herstelling en de inrichting van het Duitsche Keizerrijk, waaronder de gansche nieuwe grondwet van het Duitsche Rijk, allen in den Hoogduitschen tekst;

{==117==} {>>pagina-aanduiding<<}

3o Verdragen en andere akten betrekkelijk het sluiten van den vrede tusschen Duitschland en Frankrijk in den Franschen tekst.
4o Oorkonden betrekkelijk de voltrekking der Italiaansche eenheid, namelijk het decreet van 9 October 1870 aangaande de inlijving van Rome en de Romeinsche gewesten in het Italiaansche Rijk, en de wet van 13 Mei 1871 over de voorrechten van den Paus en den Heiligen Stoel, in den Italiaanschen tekst,
en eindelijk 5o als oorkonde betrekkelijk de vereffening der geschillen bestaande tusschen de Vereenigde-Staten en Groot-Britanje, het verdrag van Washington van 8 Mei 1871, in den Engelschen tekst.
Wij beschouwen als eene gelukkige gedachte, dat alle oorkonden in haren oorspronkelijken tekst worden medegedeeld. In wetten en verdragen en in alle diplomatieke stukken hebben woorden en uitdrukkingen altijd een onloochenbaar gewicht, en dat gewicht is zoo groot dat de beste vertalingen nooit geheel en gansch van de verplichting ontslaan om den oorspronkelijken tekst te raadplegen. - Eene eigenaardige taalwending kan eene bedoeling verhelen; het kan ook gebeuren, dat eigenaardige termen en uitdrukkingen niet met volle juistheid in eene andere taal kunnen worden overgezet.
In diplomatieke akten vooral is de vorm altijd zoo innig verknocht met den grond der gedachten, dat beide onscheidbaar mogen worden geacht.
Als inleiding bevat het eerste nummer eene volkenrechtelijke kroniek gedurende de jaren 1871-1873, door den heer Rolin Jaequemyns, waarin de medegedeelde oorkonden worden onderzocht en besproken. Het zal wel overbodig zijn op de verdiensten dezer studie te wijzen. Al wie in de Revue de droit international de merkwaardige

{==118==} {>>pagina-aanduiding<<}
volkenrechtelijke kronieken van den heer Rolin-Jaequemyns heeft gevolgd, heeft reeds hulde aan de uitgebreide kennis en het juiste doorzicht van den Schrijver gebracht.
Alles verantwoordt dus voor het welgelukken dezer onderneming: èn het belang der behandelde stof èn het talent der ontwerpers. Gelijk de Revue der heeren Rolin-Jaequemyns, Asser en Westlake, zullen de Archives weldra onder de beste en belangrijkste uitgaven van beide werelddeelen tellen.
J.O.D.


Un projet d'un Musée populaire par Charles Buls, secrétaire général de la Ligue de l'enseignement. Bruxelles, 1874, C. Muquardt.

Deze brochuur verscheen eerst als artikel in de Revue de Belgique. De heer Buls, algemeen secretaris van den Onderwijsbond, ontwikkelt daarin, op eenvoudige en duidelijke wijze, eene nieuwe en groote gedachte, die geroepen is, om vroeg of laat haren weg te maken. Wij zeggen, vroeg of laat; zeggen wij liever, zeer laat; want het geldt immers een werk tot onderrichting van het volk en, op dit gebied, stuit men helaas! doorgaans op zooveel tegenkanting en zooveel onwil, dat men haast zou moeten denken, dat er bij alle degenen, die kennis bezitten, eene onverklaarbare vrees bestaat, dat die kennis ook eens te beurt moge vallen aan anderen, welke, niet begunstigd door het lot, nochtans recht hebben op eenen straal dier zon, welke de ziel verkwikt en den geest verlicht.
De Schrijver behoort tot degenen, die, wanneer zij eene zaak voor rechtvaardig en heilzaam aanzien, er voor op de bres springen en op de zegepraal betrouwen: voor hen

{==119==} {>>pagina-aanduiding<<}
bestaan er geene hinderpalen, en zij preeken het Evangelie volgens Sint-Galileï.
De heer Buls heeft gestreden voor het stichten van scholen, voor het inrichten van den Onderwijsbond, welke scholen heeft geopend; nu wil hij nog meer, en..... vroeg of laat zal hij zijn Volksmuseum bezitten.
Een Volksmuseum - dat is de droom van den heer Buls. Daardoor echter verstaat hij niet eene reeks van verzamelingen, gelijk de rijke en belangwekkende collecties, waarop onze groote steden en hoogescholen fier zijn; geene ruime glazen kassen, waar de authentieke overwinningen der wetenschap en der oudheidkunde worden opgehoopt en zelfs gecatalogeerd, en die - gelijk de Schrijver zegt - altijd rjker wordende, zonder ooit volledig te zijn, slechts dienen voor geleerden en in het hooger onderwijs benuttigd kunnen worden.
Neen, hetgeen hij wil, is een groot gebouw, volgens een bijzonder plan opgetrokken, dat door eene aantrekkelijke en wel geschikte inrichting, als eene handleiding kan beschouwd worden voor de kennis der natuurwetenschappen en der voortbrengselen van het menschelijk genie.
Dit Museum zou, in eene orde, die wij hierna aanduiden, en bij middel van planteekeningen, kaarten, kunsttafereelen, algemeene, door de wetenschap aangenomene waarheden resumeeren, alsmede typen aanbieden, dienende tot eene methodische classeering; alles begeleid van aanteekeningen in beide landtalen. Het ware dus als een overgroot boek, waarvan ieder hoofdstuk eene zaal, - iedere bladzijde een muur zou zijn.
Het Museum zou zes afdeelingen bevatten, vereenigd rondom een amphitheater met vertoonplaats, welke geschikt zou wezen om, buiten de plechtige zittingen, ook voor leergangen en wetenschappelijke voorstellingen te dienen.

{==120==} {>>pagina-aanduiding<<}
- De eerste afdeeling wordt voorbehouden voor de aardrijks- en de sterrekunde; daarna komen de aardkunde, de plantenleer, de dierkunde, en de toepassingen der wetenschappen: werktuigkunde, statiek, enz. De afdeeling bestemd voor de voortbrengselen van het menschelijk genie biedt eene schikking aan, die gelijkt aan die welke in de Parijsische algemeene tentoonstelling van 1867 werd gebruikt, namelijk dat zij eenen waaier uitmaakt, waar de verschillige takken der kunst (zuivere, of op de nijverheid toegepaste kunst) op eene middelpuntige wijze gerangschikt en verdeeld worden door straalswijze geplaatste segmenten, in gelijk getal als de vertegenwoordigde tijdperken en landen.
Het geschetste plan, door den Schrijver bij zijne brochuur gevoegd, heeft gebrekkige zijden, die in de uiteenzetting zonder belang zijn, maar die gemakkelijk kunnen worden vermeden, mits eene andere schikking aan te nemen, welke dezelfde omwandelingen zou bewaren en die zou toelaten, niet alleen uitgangen aan het amphitheater, maar ook meer uitgestrektheid te geven aan de waaiervormige afdeeling, welke, in de onderstelling van den Schrijver, eene veel te geringe plaats aanbiedt, in aanmerking harer veelvuldige onderverdeelingen. Doch dat is de zaak van den bouwkundige.
Wij kunnen niet in al de bijzonderheden van de studie des heeren Buls treden: wij moeten ons bepalen, er de lezing en bestudeering van aan te bevelen, met de hoop dat de Schrijver het daarbij niet zal laten, maar zijne gedachte nog verder zal ontwikkelen, met de verbeteringen, welke de tijd hem aanwijzen zal. Zou het, bij voorbeeld, niet gepast zijn, in iedere zaal eene bibliographische tabel te plaatsen, melding makende van de boeken, die over het onderwerp handelen, ten einde de

{==121==} {>>pagina-aanduiding<<}
bezoekers te leiden, die de zaak grondiger zouden willen bestadeeren?
Wij sporen den heer Buls aan, in zijne onderneming te volharden: om haar ten uitvoer te brengen, zal het zeker noodig zijn velen uit hunne onverschilligheid wakker te schudden; doch zij zal ook aanhangers - en talrijke aanhangers - vinden. Mochten wij ons in onze vreeze bedrogen vinden, en binnen kort een monument als door den heer Buls wordt gewenscht, in eene of andere onzer nijverheidssteden tot stand zien komen!
Edm. D.V.


Dit zijn zonnestralen, gedichten voor onze Vlaamsche jeugd door J.A. Van Droogenbroeck. Brussel, 1873, Drie uitgaven.

Het verzenbundeltje, waarvan wij hierboven den titel opgeven, kwam vóór eenige maanden voor de eerste maal van de pers, en reeds is een derde druk noodzakelijk geworden. Zulks verwondert ons geenszins: de heer J.A. Van Droogenbroeck heeft ons in zijne Zonnestralen bewezen, dat hij den toon weet te treffen, die in de harten onzer Vlaamsche jeugd weerklank vinden moet. Het is nochtans geene gemakkelijke zaak voor kinderen te schrijven. Onze Nederlandsche letterkunde telt geen gering getal kinderdichters - wij hebben Van Alphen, K.W. Bilderdijk, Van Heyningen Bosch, Heye, Van Duyse, Dusseau, Gouverneur, om van geene andere noch van fabeldichters te gewagen; doch het is niet alles goud wat er blinkt. Menigeen onder onze beste zangers heeft tevergeefs gepoogd ook in dit dichtvak te gelukken, terwijl anderen, van welke men de verdiensten had overschat, later op nieuw gewogen en te licht werden bevonden. Wij zijn overtuigd, dat dit laatste niet het

{==122==} {>>pagina-aanduiding<<}
geval zal wezen met een groot getal der kindergedichten van den heer Van Droogenbroeck: vele toch zijn pareltjes van het helderste water. Men leze de Zonnestralen den kinderen voor, en men zal met genoegen zien, hoe elk vers, elk woord van de meeste stukken door de gretige ooren der lieve kleinen worden opgevangen, en hoe telkens bij het einde van een gedichtje door hen nog een ander wordt verlangd. Iedereen zal bekennen, dat voor kindergedichten de kinderen zelven de beste beoordeelaars zijn: dit begreep ook de Schrijver der Zonnestralen. Hij las nu en dan in zijne school ‘zijne jongens’ een gedichtje voor,

En als het hun behaagde. 
Dan zag hij op 't gezicht. 


Zoo ontstond het bundeltje, dat wij de lezers van het Nederlandsch Museum ten warmste durven aanbevelen.
De Zonnestralen van den heer Van Droogenbroeck bevatten drie soorten van gedichten, waaraan de Schrijver den naam geeft van ‘Liederen, Lesjes en Stukjes.’ In de achttien zeer aardige Liederen worden de Mei, de Zomer en de Herfst, de Leeuwerik en de Zwaluw, de Smid, de Ruiter en de Soldaat, en verder al wat bij de kinderen belang kan opwekken, bezongen. Wil men weten, hoe de heer Van Droogenbroeck het kinderlied verstaat, men leze, onder anderen, het Regenlied, waarvan wij hier een een deel laten volgen::

Het regent, regent, jongens, 
Nu is het weder frisch! 
Sa! roept maar door het venster, 
Dat regen welkom is. 
 
Hoe rolt hij van de daken; 
Hoe platst hij in de goot; 
Hoe spoelt hij langs de straten; 
Hoe schuimt hij in de sloot! 

{==123==} {>>pagina-aanduiding<<}

En alles wordt gewasschen, 
Gereinigd van het stof: 
Het haantjen op den toren, 
De bloemen in den hof. 
 
En alles wordt weer zuiver 
En blikkert om het meest, 
Tot zelfs daar, in de wolken, 
Viert men vandaag nog feest. 
 
Daar steekt men dan een vaan uit, 
Wel zeven torens hoog, 
Een vaan met zeven kleuren 
Den schoonen regenboog! 


Vier en twintig Lesjes, in een kunstigen vorm gegoten, welke in de school zeer goed te pas zullen komen, zijn door het verzenbundeltje verspreid, en wisselen de Liederen en de zes en twintig zoogenoemde Stukjes af, welke laatste van verhalenden of beschrijvenden aard zijn.
In de Stukjes is veel verscheidenheid: de natuur en het leven, zooals ze door de kinderen worden opgemerkt, leveren den dichter overvloedige stof voor keurige schilderijtjes of boeiende vertellingen. Eenige hebben ons bijzonder bevallen. Het eerste Stukje heeft tot titel de Molen en luidt:

Daar Btaat hij met zijne grijze kap 
Zijnen langen staart, zijnen steilen trap 
En vier roode wieken, hoog in de lucht, 
Die zwieren en zwaaien in volle vlucht. 
 
Aan eene koorde hangt een zak, 
Die langzaam gaat naar boven, 
En de molenaar, wit bestoven, 
Fluit een deuntjen op zijn gemak. 
Hij fluit een deuntje, blij van zin, 
En trekt den zak het venster in. 
De wieken zwaaien en zwieren; 
De wielen draaien en gieren; 
De steenen knarsen en ronken, 
Waar tusschen het graan is gezonken. 
Van boven was dit graan geheel; 
Van onder is het stuivend meel. 

{==124==} {>>pagina-aanduiding<<}

Zoo God het niet meer waaien liet, 
Hadde de molenaar veel verdriet; 
De man en wist niet wat beginnen - 
Hij moet met den wind zijn broodje winnen. 


Een lief tafereeltje inderdaad, dat naar de natuur geschilderd is! Doch er zijn er meer in de Zonnestralen, die voor de Molen niet hoeven onder te doen. Een ander stukje heet de Muis en is niet min verdienstelijk:

De muis, de muis, de kleine muis, 
Wat maakt zij toch voor een gedruisch 
Geheele nachten in ons huis! 
Ze ritselt, ze hippelt, 
Ze kwispelt, ze trippelt, 
Ze knaagt, 
Ze zaagt, 
Ze haalt en draagt, 
Ze krabt, 
Ze schrabt, 
Ze kleutert, 
Ze peutert, 
Ze plukt wol tot een bolleken, 
En rolt het op een rolleken, 
Recht naar heur holleken. 
Ze bijt lapjes en papierkens 
Tot kleine fijne zierkens. 
En maakt daarvan een nestje klaar, 
Zoo zacht, alsof het zijde waar. 
Zóó, van den avond tot den morgen 
Is 't aardig dier aan 't zorgen, 
Aan 't hutselen, 
Aan 't futselen, 
Aan 't knabbelen, 
Aan 't krabbelen, 
Aan 't schikken, 
Aan 't flikken, 
In alle hoeken 
Aan 't zoeken 
Hier in slippende, 
Daar uit glippende, 
Ginds weg wippende... 
En dan terug naar heur nest 
Want zij weet: Oost, West, 
T'huis best. 

{==125==} {>>pagina-aanduiding<<}

In pluimen, wolle, pluk en pluis 
Slaapt de familie van de muis. 
De jongskens zijn nog o! zoo klein! 
De muize houdt ze warm en rein; 
Want onze kruimeldief 
Heeft ze zoo lief! 
 
Daar heeft de kat de muis geroken, 
Ze kijkt in 't hol, zeer diep, diep, diep. 
Maar Knagelijntje blijft verstoken, 
En zegt van binnen: ‘piep, piep, piep!’ 


Het lief en leed der kinderwereld te huis, in de school, op de straat, op het land, wordt met eigenaardige kleuren gemaaid. In de Stukjes treft men nergens den preektoon aan, waar onze knapen en meisjes gewoonlijk zeer weinig behagen in vinden, en toch bevatten zij menig lesje, dat niet zal nalaten indruk te maken; maar het wordt aan de lieve kleinen gegeven met veel behendigheid, zonderdat zij het gewaar worden, terwijl de gebreken, waarop het meest in de kinderwereld moet worden gewaakt, met veel geestigheid worden aan de kaak gesteld. Het volgende, Vischjes vangen, schijnt ons niet slecht gelukt:

Hier, jongens! naar de beek! 
Daar zitten visschen in! 
Daar zitten er zooveel, 
Komt jongens, naar de beek! 
Ik heb een' lijn gemaakt: 
Een pier aan eene speld, 
De speld aan eenen draad, 
De draad aan eenen stok. 
Komt, jongens, gaat gij mee? 
 
- ‘Zeg, als gij visschen vangt, 
Zal ik er dan ook een' 
Van krijgen?’ Zeker Piet, 
En gij ook, Adriaan 
En Willem, Jan en Kees, 
En Karel, Joost en Frans, 
En Flip ook!... Klaasje daar 
Die mag met ons niet gaan; 
Want hij is nog te klein. 

{==126==} {>>pagina-aanduiding<<}

En Lodewijk ook niet, 
Hij is veel te vervaard! 
Komt, jongens, gaat gij mee? 
........... 
Het was een zondag noen 
Als Ivo aldus sprak; 
En Flip en Frans en Joost, 
En Karel, Kees en Jan, 
En Willem, Adriaan 
En Piet - ze liepen recht 
Met Ivo naar de wei. 
 
Het water was zeer klaar: 
Zij keken overal; 
Geen vischken was te zien, 
Alleen een stekelbak 
Schoot als een pijl vooruit 
En borg zich onder 't gras, 
Dat van den oever hing,.... 
 
‘Zij komen seffens hier’ 
Zei Ivo, ‘naar mijn lijn, 
Ze bijten aan den worm, 
En wip ze zijn er aan!’ 
De jongens keken strak 
Beneden naar den pier, 
Die daar aan 't krinklen was 
Met eene speld in 't lijf; 
Dat duurde een half uur lang; 
Plezierig was het niet; 
Ze werden 't wachten beu, 
En gingen op den zoek..... 
Daar schoot de stekelbak 
In eens van onder 't gras 
En slingerde vooruit. 
 
Maar Willem liep hem na, 
Den kant der beek in, dwars 
Door modder, lisch en riet. 
Piet lei zich op den buik 
En boog, zoover hij kon, 
Zich over 't water heen. 
 
En Ivo trok algauw 
Zijn schoenen uit en sloeg 
De broek op, die hij juist 
Voor de eerste maal nu droeg: 
Een splenternieuwe broek! 

{==127==} {>>pagina-aanduiding<<}

Hij waadde wanklend voort 
En bleef te midden staan, 
Terwijl het ander volk 
Met klei en klompen smeet 
Om onzen stekelbak 
Te jagen tot bij Piet. 
 
Daar is hij! pak hem! gauw! 
En Ivo pakte gauw 
Maar schoof zoo onderuit 
Tot over hals en kop 
In 't water!... 
................. plomp! 
............................ Ei Piet! 
Hij zag het vischken ook; 
Hij relde zich en greep.... 
En duikelde in de beek! 
Help! schreeuwden allen nu 
En staken Ivo's stok 
Hun toe... ze kwamen er 
Nog uit: maar slijk en vuil, 
't Was iets! 


Een tegenhanger van dit aardig stukje draagt den naam van het Vogelnest. De Ezel, de Eikel, Onze Kat, het Zieke Broerken, de Bron, Minnekepoes en Baron, de Brand en de Kraai hebben ons niet min bevallen.
Wij kunnen nauwelijks aan den lust weerstaan nog andere voortreffelijke Stukjes uit de Zonnestralen af te schrijven: wij moeten ons echter beperken. De lezer schaffe zich het bundeltje aan; en hij zal er zelf eenige aangename oogenblikken in doorbrengen, en met de voorlezing der gedichtjes zijne kinderen, zoo hij het geluk heeft vader te zijn, of zijne neefjes en nichtjes gelukkig kunnen maken.
Hebben wij op het verzenbundeltje van den heer Van Droogenbroeck nu niets aan te merken? Hier en daar schijnt ons de stijl al te gekunsteld. Men weet, dat de dichter voor eenige jaren, onder den naam van J. Fer-
{==128==} {>>pagina-aanduiding<<}
guut, eenen bundel Makamen en Ghazelen uitgaf, waarin hij eene groote meesterschap over den vorm aan den dag legde. De heer Van Droogenbroeck wil ook hier die meesterschap toonen: zulks kwam hier echter veel min te pas. In eenige gedichten wordt te vaak met rijmen, assonanties en alliteraties gespeeld, en aan dit spel het juiste woord ja zelfs de zin wel eens opgeofferd. De dichtvorm schijnt ons insgelijks niet altijd gelukkig gekozen. Waarom bijna al de Lesjes als trioletten, of gelijk het onze oude Rederijkers en Matthijs de Casteleyn in zijne Const van Rhetoriken noemden, als rondeelen bewerkt? Dit brengt eentonigheid teweeg. De Maleische dichtvorm, dien wij in de Lamp, de Scholier, het zieke Broerken, de ledige Plaats aantreffen, is mede, volgens ons, voor kindergedichten te gemaakt, en dus min geschikt: het telkens terugkeeren van het tweede en het vierde vers der vierregelige strophe als het eerste en het derde in de volgende is oorzaak, dat het stuk moeielijker door kinderen zal worden van buiten geleerd, daar zij licht de opeenvolgende strophen met elkander zullen verwarren. Eenige Brabantsche woorden, die in andere dialecten van Zuid- en Noord-Nederland, niet worden gehoord, hadden wij ook liever gemist: de Schrijver wenscht immers met ons, de Zonnestralen ook in handen van kinderen te zien van andere Nederlandsche gewesten, waar die Brabantsche idiotismen niet worden verstaan?
De Zonnestralen zijn versierd met eenige niet onverdienstelijke plaatjes en bevatten de bij den tekts ingevoegde muziek van een tiental liederen.

J.F.J. Heremans.








{==129==} {>>pagina-aanduiding<<}

Hoffmann van Fallersleben en de Nederlandsche letterkunde.

Ik wil in de volgende bladzijden eene welverdiende hulde brengen aan eenen man, die meer dan iemand heeft bijgedragen om bij ons weer smaak op te wekken voor onze zoo lang ten onrechte verworpen lettervruchten uit de Middeleeuwen, waarvan de meeste en de voornaamste op den Vlaamschen akker werden gekweekt: ik bedoel den vóór eenige maanden te Corvey overleden Duitschen philoloog en dichter Hoffmann van Fallersleben.
Ik zal het veel bewogen leven van den uitstekenden man, die ook op politiek gebied geene géringe rolle heeft gespeeld, in al zijne omstandigheden niet doen kennen: dit zon veel te verre leiden. Ik zal slechts herinneren, wat hij voor onze Nederlandsche letteren heeft gedaan, en alleenlijk dan het eene of andere feit, dat tot zijne staatkundige loopbaan behoort, vermelden, wanneer dit feit met zijne literarische bemoeiingen in onmiddellijk verband staat.
August Heinrich Hoffmann, die op den 2den April 1798 te Fallersleben, in het voormalig keurvorstendom Han-
{==130==} {>>pagina-aanduiding<<}
nover het eerste levenslicht zag, begon zijne studiën in zijne geboorteplaats. Hij zette die voort te Helmstedt en te Brunswijk, en legde zich met voorliefde op de Latijnsche en Grieksche letteren toe. Reeds zeer vroeg vertaalde hij in Hoogduitsche verzen eenige stukken uit zijne lievelingsdichters Horatius en Anacreon en vooral uit Juvenalis; doch weldra beproefde zijne Muze hare eigen krachten. Duitschland was in rep en roer: men wilde niet langer het juk van Napoleon dragen. Theodoor Körner, Ernst Moritz Arndt, Max von Schenkendorf hieven krachtige tonen aan, die iedereen in geestdrift voor de onaf hankelijkheid van 't vaderland deden ontvlammen. Ook Hoffmann zou zijne nog zwakke stem in het vaderlandsche koor mengen. Alras kwam echter de ontgoocheling voor den opgewonden jongen dichter: na Waterloo keerde ongelukkig de oude tijd met al zijne verkeerdheden, met al zijne misbruiken terug, - en de jeugdige bewonderaar van Juvenalis vervaardigde hekeldichten, waarin zetten voorkomen, die den zanger der Unpolitische Lieder niet geheel onwaardig zijn.
Intusschen was de Hertog van Brunswijk gestorven, en al de rijmers, die tot zijne onderdanen behoorden, stemden om strijd hunne snaren. Hoffmann liet zich door hun voorbeeld medeslepen: hij vervaardigde insgelijks eene elegie op den dood van zijnen landsheer, eene elegie in zestien groote strophen! Nooit heeft hij later een langer gedicht geschreven.
Toen Heinrich den ouderdom van achttien jaar bereikt en zijne Latijnsche studiën had geëindigd, verlangde zijn vader, dat hij zich op de theologie zou toeleggen. Hij zond zijnen zoon naar de hoogeschool van Göttingen. En hier begint een tijdperk van ontberingen van allen aard voor onzen student, die te voet zijne ge-
{==131==} {>>pagina-aanduiding<<}
boorteplaats verliet, om zich naar de academie te begeven. Hij kreeg twintig thalers van zijnen vader mede, die over niet meer beschikken kon. Ontving hij weinig geld, hij kreeg integendeel zeer veel goeden raad: vader Hoffmann hield zijnen Heinrich in het lang en het breed voor, hoe deze zich in de wereld hoefde te gedragen. Te Göttingen aangekomen, moest de jongeling zich als student laten inschrijven, en weldra bleef hem van de twintig medegegeven thalers geen enkele penning meer over: hij moest geld ontleenen. Van tijd tot tijd werd hem wel een goudstuk van huis ter hand gesteld, waar de zaken allengskens niet naar wensch gingen; maar wat hij kreeg, was niet toereikend om de door hem reeds gemaakte schulden te betalen, en zoo leerde hij het proza des levens op eene pijnlijke wijze kennen.
Hij had zich nochtans zooveel heerlijks van het verblijf aan eene academie voorgesteld; zijne lachende droomen echter werden in het geheel niet verwezenlijkt. De godgeleerde colleges werden te Göttingen op eene erbarmelijke wijze gehouden: zij gaven hem eenen afkeer van de theologie, en hoe langer hoe meer voelde hij lust voor de studie der letteren. De zoo voortreffelijk ingerichte als rijke boekerij der Göttingsche hoogeschool werd zijn toevluchtsoord.
De jonge student had eenen oom, die predikant was te Mühlhausen. Hij wilde dien oom eerst nog raadplegen over het vak, waaraan hij in het toekomende al zijne krachten wilde wijden. Te voet, zooals altijd, reisde hij naar Mühlhausen, en hij werd er hartelijk ontvangen: zijn oom bemoedigde hem in zijn voornemen, om zich voortaan uitsluitend met de philologie bezig te houden. Wel werd dit door vader Hoffmann niet dadelijk goedgekeurd, die zich niet veel van deze verandering in het studievak zijns zoons

{==132==} {>>pagina-aanduiding<<}
beloofde; de jonge Heinrich dacht nochtans bij zijn besluit te moeten volharden, en hij keerde naar Göttingen terug, waar hij zich nu met de borst op de kennis der oudheid toelegde.
De omstandigheden, waarin zijne ouders verkeerden, werden maar niet beter, en Heinrich ontving van hen geen geld genoeg om in de allernoodwendigste levensbehoeften te voorzien: hij leed honger en eenen tijd lang at hij 's middags niet, en mocht zijn avondmaal hem slechts twee groschen kosten. In den zomer leefde hij veertien dagen van woudaardbeziën en brood. Hij liet echter den moed niet zinken, en werkte onverpoosd. Den ganschen dag bracht hij in de academische bibliotheek over, en hij doorlas alles wat over Grieksche en Romeinsche kunstwerken werd geschreven. Tevergeefs wilden zijne studiemakkers hem eenige verstrooiing verschaffen: hij gunde zich geene rust. Zijn plan staat vast: hij wil een tweede Winckelmann worden. In Duitschland zal hij zich voorbereiden, doch zoohaast mogelijk naar Italië, en daarna naar Griekenland gaan, om er zijne philologische opzoekingen voort te zetten.
Een toeval was oorzaak, dat zijne ontwerpen niet werden uitgevoerd. Het was in 1818. Onlusten hadden te Göttingen onder de studenten plaats, en Hoffmann wilde er niet langer blijven: hij zou de universiteit van Jena bezoeken. Daarna zou hij Duitschland verlaten. Doch zijne beurs was niet genoeg voorzien om de reis naar Jena aan te gaan; hij schreef dringend aan zijnen vader, en ontving van hem twee gouden Louis: meer kon men hem niet zenden. Hij verliet Göttingen, en schikte over Kassel, door het Thuringer-Woud Jena te bereiken.
Zijn oogmerk was eenige dagen in het museum en de bibliotheek van Kassel te vertoeven. Den hofraad Völkel

{==133==} {>>pagina-aanduiding<<}
wilde hij den groet van eenen der Göttingsche professors brengen. Hij begeeft zich naar de bibliotheek, en meent, dat de hofraad, dien hij verlangt te spreken, aan eene schrijftafel zit. Hij gaat naar hem toe; doch de geleerde, die daar zit, is niet de hofraad Völkel, maar wel de onderbibliothecaris, de schepper der Germaansche taalwetenschap, de later wereldberoemde Jacob Grimm. Hoffmann maakte kennis met hem, en zette zich onmiddellijk aan het werk.
Meermaals bezocht hij de rijke boekerij van Kassel; Jacob Grimm voelde zich voor den ijverigen jongen man ingenomen, en noodigde hem ten zijnent. Volop bezig met zijn heerlijk gewrocht die Deutsche Grammatik, toonde hij aan Hoffmann de afgedrukte vellen van dit reuzenwerk, waarvan een nieuw tijdperk in de geschiedenis der taalwetenschap dagteekent, en de jonge geleerde was vol bewondering voor de diepe en uitgebreide kennis van den grootsten philoloog van den nieuweren tijd.
Hoffmann was niet geheel vreemd aan de Germaansche taalwetenschap: had hij zich tot dan voornamelijk in het Latijn en Grieksch geoefend, zoo was hij niet onverschillig gebleven voor de groote schrijvers van zijn eigen land. Ook Willem Grimm, den beroemden broeder van Jacob, leerde hij kennen. Hij deelde aan Jacob zijne plannen mede: hij zeide, dat hij naar Italië en Griekenland wilde reizen, om daar ter plaatse zelve de overblijfsels der oude kunst te bestudeeren. Jacob had gedurende de weinige uren, welke Hoffmann ter boekerij had overgebracht, dezes voortreffelijken aanleg opgemerkt: hij zou pogen den veelbelovenden jongen man voor de Duitsche wetenschap, op wier gebied te dien tijde nog zooveel lands braak lag, te winnen. Hij bezag Hoffmann met een liefderijk oog, en vroeg hem op hartelijken toon: ‘Gij

{==134==} {>>pagina-aanduiding<<}
wilt u naar Italië en Griekenland begeven, is uw vaderland u dan niet lief, en ligt Duitschland u niet nader aan het harte?’
Die eenvoudige woorden maakten den grootsten indruk op Hoffmanns gemoed. Hij had gedurende de korte stonden, dat hij te Kassel met Jacob Grimm had verkeerd, alles zooveel anders leeren inzien dan vroeger. Er was hem een nieuw licht opgegaan: hij wist thans, dat er nevens de Latijnsche en Grieksche, ook eene Duitsche philologie bestond; en de vurige liefde voor vaderlandsche kunst en letteren, die Jacob Grimm bezielde, had ook hem aangestoken. Voortaan zal hij leven voor de Germaansche taal en letterkunde, voor de geschiedenis van de kunst en de beschaving in Duitschland.
De ontmoeting van Hoffmann en Jacob Grimm op de bibliotheek te Kassel vormt een keerpunt in de loopbaan van onzen jeugdigen geleerde. In de volle bewustheid van wat hij wil, en met eene krachtdadigheid, die verbaast, zal hij het doel, dat thans helder voor zijne oogen staat, trachten te bereiken.
Hij vertoefde nog eenigen tijd te Jena, maar vertrok niet naar Italië noch Griekenland: hij gaat van Jena naar Bonn, doorzoekt de openbare en bijzondere bibliotheken, en de taaie ijver, dien hij op het gebied der Grieksche en der Latijnsche taal en letterkunde tot dan heeft aan den dag gelegd, brengt hij op de Duitsche taal en letterkunde over.
Hij liet zich niet terneerslaan, al had hij kommervolle dagen, al wist hij te Jena niet steeds, waar hij des middags het noodige voedsel zou hebben gevonden. Hij was immer vol hoop en levenslust, en in zijne jeugdige drift maakte hij de schoonste ontwerpen voor de toekomst. Die ontwerpen omvatten heel de Germaansche philologie.

{==135==} {>>pagina-aanduiding<<}
Alles wil hij zich eigen maken: Gothisch, Oud-, Middelen Nieuwhoogduitsch, Oudsaksisch, Nederduitsch en Nederlandsch, Friesch, Angelsaksisch, Engelsch en Skandinaafsch, letterkundige geschiedenis, sagen en volksgebruiken, Duitsch recht en Duitsche kunst. Over heel het Germaansche grondgebied laat hij zijne blikken weiden, en bleef met welgevallen bij de Nederlanden staan. Hij was er van overtuigd, daar moesten nog rijke, ongerepte mijnen zijn te ontginnen. Doch eerst zon hij onze taal moeten machtig worden.
Op ons volkslied vestigde hij van in den beginne zijne aandacht. Te Bonn reeds doorlas hij al de Nederlandsche liedjesverzamelingen, die hij kon vinden, en schreef er het merkwaardigste uit af. Zijn vurig verlangen was zich eens in de Nederlanden zelven te kunnen begeven, en daar ter plaatse zijne opsporingen te kunnen doen: in de bibliotheken niet alleen zou hij trachten verborgen schatten op te delven, maar ook uit den mond des volks wilde hij opvangen, wat daar in liederen, sprookjes en sagen sinds eeuwen voortleefde, maar tot dan bij onze classieke geleerden met de grootste minachting werd bejegend.
Door Hoffmann werden gedurende zijn verblijf te Bonn verschillende ontdekkingen gedaan, die veel belang hadden voor de letterkundige geschiedenis: onder andere legde hij de hand op fragmenten van Otfried en den Middelnederlandschen roman Renout van Montalbaen, die hij in het licht gaf 1 met eene uitvoerige lijst van al de alstoen bekende oude Dietsche gedichten.
Eindelijk - het was in 1821 - zou hij de reis naar de Nederlanden ondernemen. Waar zal hij eerst zijne

{==136==} {>>pagina-aanduiding<<}
stappen richten? Naar het Zuiden? Naar het Noorden? De Zuidelijke Provinciën waren op letterkundig gebied verre ten achter. Het is waar, vele oude handschriften berusteden in Brussel en Gent; doch buiten J.F. Willems, die te Antwerpen woonde en nog weinig had geleverd en aan zijne Verhandeling over de Nederduytsche tael- en letterkunde opzigtelyk de Zuydelyke Provintien der Nederlanden 1 werkte, bekreunde er zich schier niemand om de taal der vaderen.
In Noord-Nederland was het wel eenigszins beter gesteld: dichters van eersten rang en welsprekende kanselredenaars bezat men er; doch men vond er geenen smaak in de lettervruchten der Middeleeuwen, en over het algemeen wilde men er niet de minste aesthetische waarde aan toekennen. Een Middelnederlandsch dichter werd er al of niet veroordeeld, naar mate zijne taal door vele of geene basterdwoorden was ontsierd, en de rijmkronieken, waarvan er een tweetal waren gedrukt, werden er verre boven de romantische en didactische voortbrengsels der Middeleeuwen verkozen; van het volkslied, dat men met het platte, gemeene straatlied verwarde, was nergens spraak, en de stijve, eindelooze kunstliederen van de Maatschappij Tot Nut van 't Algemeen trachtte men de plaats van de verachte, maar frissche, naïeve, natuurlijke voortbrengsels onzer voorouderen te doen innemen.
Hoffmann had reeds in alle richtingen Duitschland doorkruist, en zeer vaak ondervonden, dat reizen veel geld kost, en indien hij vroeger in zijn vaderland dikwijls zijnen intrek had kunnen nemen bij gewezen studiemakkers of hunne bloedverwanten, zoo zou dit nu het geval niet wezen: hij kende geenen enkelen geleerde in de Neder-
{==137==} {>>pagina-aanduiding<<}
landsche steden, waar hij zich wilde begeven. Hij spaarde dan wat hij kon. Hij had eenige thalers verdiend met het geven van lessen, en een gering honorarium gekregen voor zijne Lieder und Romanzen 1, waaronder ettelijke vertalingen van Nederlandsche volkszangen. Eindelijk had hij zes gouden Louis kunnen overhouden! Hij ving moedig zijne reis naar Holland aan, ging van Bonn naar Trier, vandaar over Keulen, Krefeld, Xanten en Kleef, en bereikte op 't laatst de grenzen. Doch hij was van geen paspoort voorzien, en geld om er zich een aan te schaffen had hij niet te veel. Geheel gerust was hij niet, en hij wilde met omzichtigheid te werk gaan: zoo dicht bij het beloofde land, mocht hij niet gedwongen worden terug te keeren. Hij haalde op zijnen weg eene boerenkar in, die ledig was, en vroeg den voerman, of hij een eindje mocht mederijden: het werd hem toegestaan. Hij klom op de kar, en strekte zich zoo lang hij was uit, op het stroo, dat er lag; hij deed alsof hij sliep, en zonder door iemand bemoeielijkt te worden, kwam hij op Nederlandschen bodem.
Van Nijmegen reisde hij naar Utrecht: daar hoopte hij reeds het een of ander aan te treffen, dat hem voor zijn plan dienstig wezen zou. Hij wilde er eerst inlichtingen nemen over den toestand der literarisch-historische studiën in de Nederlanden.
Hij wist, dat er te Utrecht eenige Hoogduitsche studenten verbleven, die er als gereformeerde theologanten beurzen genoten. Hij zou ze opzoeken, en door hunne tusschenkomst misschien er in gelukken, om bij den Hoogleeraar in de Nederlandsche letterkunde en welsprekendheid te worden toegelaten. Hij slaagde er in. De jonge Duitsche geleerde deelde in zijn gebroken Hol-
{==138==} {>>pagina-aanduiding<<}
landsch den Hoogleeraar mede, dat hij eene letterkundige reize had ondernomen. ‘Eene letterkundige reize!’ zoo was de uitroep van den Professor, die de oogen wijd opensparde, en den jeugdigen man verbaasd aanstaarde, ‘eene letterkundige reize! zoo iets doet men bij ons niet.’ Hoffmann glimlachte, en ondervroeg hem verder over de oude Hollandsche literatuur. De Hoogleeraar wilde toonen, dat hij geen vreemdeling op dit zijn gebied was: hij wist er echter niet veel meer van te vertellen, dan hetgeen er iedereen te dien tijde van kende - en waarlijk dit woog niet zeer zwaar! Hij bracht eindelijk het gesprek op de rijmkroniek van Klaas Kolijn, en meende Hoffman te verrassen met hem te zeggen, dat dit broddel werk, met zooveel pracht door Van Loon uitgegeven, apocrief is. Hoffmann antwoordde hem droogjes, dat hem dit sedert langen tijd bekend was, en verliet zeer teleurgesteld den hooggeleerden heer.
Hij bleef niet langer te Utrecht, en spoedde zich naar Leiden. Hier trof het onze student oneindig beter. Aan Prof. Hendrik W. Tydeman voorgesteld door Prof. Van Swinderen, dien hij te Bonn had ontmoet, werd hij door hem met de meeste gulheid ontvangen. Hij genoot dadelijk de onbekrompenste gastvrijheid bij Dr Salomon, eenen zijner landgenooten, die zich als geneesheer te Leiden had gevestigd, en zoowel de bibliotheek der hoogeschool als die van de Maatschappij der Nederlandsche letterkunde, met hare kostelijke handschriften, werd hem geopend. Slechts weinige dagen had hij gedacht zich te Leiden te kunnen ophouden: zijne geldelijke middelen zouden hem geen langdurig verblijf veroorloven; doch het milde onthaal, dat hem overal mocht gebeuren, stelde hem in staat er van den 22 Juni tot den 6 October, dus meer dan drie volle maanden, te vertoeven. Hij arbeidde er met de

{==139==} {>>pagina-aanduiding<<}
meeste vlijt: vele handschriften werden door hem afgeschreven, onder anderen de schoone roman Floris ende Blancefloer van den klerk van Margaretha van Vlaanderen, Diederik van Assenede, en opdat hij niet in zijne werkzaamheden mocht worden gehinderd, werd hem de sleutel der bibliotheek van de Maatschappij der Nederlandsche letterkunde toevertrouwd.
Hij verkeerde er, behalve met Prof. Hendrik W. Tydeman, en Dr Salomon, met Bodel Nijenhuis, Clarisse, Siegenbeek, Hamaker, Van der Palm, Reuvens, Van Assen, Kemper, ja zelfs met Bilderdijk. Deze laatste leefde, gelijk men weet, zeer teruggetrokken te Leiden, en ontving bijna niemand. Zonderling genoeg, Bilderdijk die anders eenen diepen haat aan Duitschland en al wat Duitsch was, had gezworen, vond behagen in den Duitschen student: de gemelijke grijsaard-schonk hem zijn vertrouwen, en Hoffmann bezocht hem zoo dikwijls als hij wilde, en was immer welkom. Hij had telkens wat nieuws bij zich, dat Bilderdijks belangstelling opwekte: hij bracht hem zeldzame oude boeken en handschriften, toonde hem copiëen van merkwaardige oude volksliederen, en sprak met hem uren lang over letterkunde en kunst, en de grillige dichter verklaarde aan eenen zijner verwanten, dat hij den mof wel lijden mocht.
Bilderdijk echter beschouwde de literarische voortbrengsels der Middeleeuwen bijna uitsluitelijk van een taalkundig standpunt, Hoffmann leefde geheel in vroegeren tijd: het was hem niet te doen, om hier en daar bij dezen of genen schrijver eene oude eigenaardige taalwending te ontdekken; hij wilde uit de oude Dietsche schriften heel het leven onzer voorvaderen, hun lijden en strijden, hun wel en wee leeren kennen.
Hoffmann spoorde oude volksliederen op, en zoo diep

{==140==} {>>pagina-aanduiding<<}
was hij in de taal en den geest van dit eenvoudige, maar frissche dichtvak doorgedrongen, dat de gedachte bij hem opkwam, om te beproeven, of hij zelf er geene zou hebben kunnen maken. Hij schreef er een, dat aanvangt met de volgende strophen:

Vaer wel, vaer wel, mijn soete lief, 
niet langher en canicker beiden; 
ick ga er so ver, en so ver van hier, 
en also ver over der heiden. 
 
Wel over der heiden, wel over den sant, 
met droevigher hert ende sinnen, 
wel mach ic ghewinnen het vaderlant, 
maer trouwe liefde noit ghewinnen. 


Hoffmann noemde dit lied Scheideliet; hij las het Bilderdijk voor, en vroeg er zijn gevoelen over: hij verzweeg echter, dat hij het Scheideliet niet in een oud liedjesboek of eenen perkamenten codex had gevonden, en dat het hem zelven uit de pen was gevloeid. Hij vroeg aan Bilderdijk, of hij niet dacht, dat het wel tot de xv. eeuw behoorde, en Bilderdijk antwoordde, dat het nog ouder wezen kon. Een tweede lied ontstond, waaraan de naam van Jonc Gherrit ende moi Aeltje werd gegeven. Jonc Gherrit ende moi Aeltje luidt als volgt:

‘Wel op, wel op, mijn cnaepjes goet, 
en sadelt mi mijn paert! 
naer Cronenburch willewi riden, 
den wech is wel ridens waert.’ 
 
Als si wel over der heide quam en, 
beneven het groene velt, 
daer quam hem ontmoeten een ridder, 
het was er een jonghe helt. 
 
‘Och ridder, och ridder, hoe vaerje toch, 
wat isser de vaert van jou? 
en gaeje misschien opt jaghen, 
en latet alleen uw schoon vrou?’ 

{==141==} {>>pagina-aanduiding<<}

- Willecom, willecom, mijn vremdelinc! 
mijn vrou die isser so trou. 
daer staet er mijn slot, daer woont mijn vrou, 
gaet, haelt er den lone van jou! - 
 
Jonc Gherrit die ghinc er uut jaghen, 
uut jaghen den helen dach; 
hi keerder hem wel weder omme, 
den vremdelinc wast dat hi sach. 
 
‘En kenje ooc wel den gouden rinc 
en den rinc van roden gou? 
Jonc Gherrit, kenje den gouden rinc 
en daer op dat bloemtje so blou?’ 
 
- Mijn ridder, bilo! dat en is niet waer, 
dat en isser gheen rinc van mijn vrou! 
en ic sweer het al op mijn ridderwoort 
daer toe is mijn wijfje te trou! - 
 
‘Jonc Gherrit, kenje den gouden rinc, 
en daer op dat bloemtje so blou? 
en daer op met rode gheschreven 
den name al van uw schoon vrou?’ 
 
Jonc Gherrit warp hem den hantscoen voor, 
Jonc Gherrit street er te paert; 
hi sloech wel den vremden riddersman, 
dat hi nederseech ter aert. 
 
Jonc Gherrit reet opt hoghe slot, 
wel vlieghende op het slot; 
hi en dopte niet lanc met den poortenrinc, 
hi ranner de poorte op. 
 
‘Och moeder,’ seidese, ‘moeder, 
Jonc Gherrit comt er so fel: 
hoe brenghen wi hem wel te vrede? 
och moeder, wat raeje mi wel?’ 
 
Haer moeder nam uter wieghen, 
dat kintje so cleine si nam, 
si droech het so bli op haer armen, 
den vader teghen si quam. 
 

{==142==} {>>pagina-aanduiding<<}

‘Mevrou, wat salder het kindekijn? 
ten isser, bi God, niet mijn! 
mevrou, het en is niet mijn soontje, 
het moet er een bastaert sijn.’ 
 
Hi liep van trappe tot trappe 
en hi deder wel menighen ganc, 
tot dat hi op hogher tinnen 
 
moi Aeltje sijn huusvrou vant. 
Moi Aeltje quam hem groeten, 
gheen woordeken hi haer boot, 
hi troc het swaert uter scheiden, 
moi Aeltje sal sterven die doot. 
 
Wat sach hi aen haer handen? 
den vingherlinc root van gou. 
bilo! dat wasser den selven rinc, 
dien hi wilen ontfinc ter trou. 
 
Hi namse wel in sijn armen, 
hi custe haer roder mont; 
si dancten God van hemel, 
si dancten hem dusentstont. 


Toen tien jaar daarna, het tweede deel der Horae Belgicae verscheen, werden beide liederen er in opgenomen, en Hoffmann liet er in nota bij drukken, dat hij zich later over deze beide liederen, die in Holland werden vervaardigd, zou hebben verklaard. Van de Horae Belgicae gingen zij over in de verzamelingen van Kretzschmer, Talvj, en O.L.B. Wolff 1; en onze Willems en Snellaert wisten ze mede van geene echte oude liederen te onderscheiden en gaven aan de door Hoffmann nagemaakte gedichten eene plaats onder hunne oorspronkelijke Oude Vlaemsche Liederen 2.

{==143==} {>>pagina-aanduiding<<}

Gedurende zijn verblijf te Leiden deed Hoffmann uitstapjes naar Haarlem, den Haag en Amsterdam. Overal ontmoette hij de meeste hartelijkheid. Te Haarlem vond hij bij Enschedé op den zolder, onder andere kostelijke boeken, een handschrift van den Lekenspiegel van den Antwerpschen schepenklerk Jan van Boondale. In den Haag was hij zoo gelukkig niet als te Haarlem. Hij begaf er zich bij Clignett, en de geleerde uitgever van Van der Schueren's Teutonista en den Esopet, van wien Hoffmann zooveel hulp verwachtte, ontving hem met koelheid en achterhoudendheid, en deze viel hem dan ook niet langer lastig.
Veel beter onthaal vond hij in den Haag bij 's Rijks archivaris Hendrik Van Wijn, den schrijver van de Avondstonden en het Huiszittend Leeven. Van Wijn was de vriendelijkheid zelve: hij leidde Hoffmann in zijne bibliotheek, toonde hem allerlei schatten, en wanneer de jonge man luid zijne vreugde uitriep bij het zien van het een of ander zeldzame werk, van het een of ander hem onbekende handschrift, en het verlangen uitdrukte, dat het bestaan er van, aan de geleerde wereld mocht worden veropenbaard, dan nam de stokoude man hem het een na het ander bedaard uit de handen, en zette het weer voorzichtig op zijne plaats, en herhaalde telkens dezelfde woorden: ‘Ja, daar zal ik ook nog eene verbandeling over schrijven!’ De brave, maar ijverzuchtige grijsaard, zooals men het moest vreezen, had geenen tijd of lust om zijne belofte gestand te doen. Hij schreef geene enkele van de talrijke beloofde verhandelingen meer: het eenige wat nog van hem - en nog wel na fijnen dood verscheen -, waren zijne aanmerkingen op de rijmkroniek van Jan Van Helu.
Van wat Hoffmann op zijne literarische reize in de

{==144==} {>>pagina-aanduiding<<}
Noordelijke Provinciën, welke den Utrechtschen Hoogleeraar zoo verwonderd deed opkijken, voor onze letterkunde had ingeoogst, deed hij, bij zijn vertrek, verslag in Nr 39, 48 en 52 van 1821 en in Nr 6 van 1822 van den Algemeenen Konst- en Letterbode.
Hoffmann verliet met weemoed het land, waar hij zooveel hartelijkheid had genoten. Die hartelijkheid aan den nog onbekenden armen student bewezen, zou hij later beantwoorden met aan de Nederlandsche taal een eeuwig gedenkteeken te stichten in de twaalf deelen der Horae Belgicae 1.
Met de schoonste kleinodiën beladen, die men in de Nederlanden toen nog als strass of glas beschouwde, keerde hij naar Duitschland terug. Hij kwam te Berlijn, en verzocht eene plaats aan de eene of andere Pruisische openbare bibliotheek. Welke titels zal hij ter verkrijging van het verlangde ambt doen gelden? Hij had het eerste deel der Horae Belgicae afgewerkt, hetwelk een uitvoerig overzicht bevat van alles wat men te dien tijde van de Middelnederlandsche letterkunde kende en van wat verder door hem werd ontdekt: hij overhandigde er een afschrift van aan den Minister, die Hoffmanns arbeid op hoogen prijs stelde, en hem de plaats van custos aan de universiteits-bibliotheek van Breslau verleende.
Uit dankbaarheid voor Nederland zond hij het handschrift van 't eerste deel der Horae Belgicae aan de hoogeschool van Leiden, en deze wist de buitengewone verdiensten van den Duitschen geleerde naar waarde te schatten, en benoemde hem den 24 Juni 1823 tot philosophiae doctor honoris causa. Nooit werd die schoone onderscheiding door iemand beter verdiend!

{==145==} {>>pagina-aanduiding<<}

Nu dat hij zich onbekommerd aan de beoefening der Germaansche taalwetenschap kon wijden, gunde hij zich geene ruste meer. Berichten van zijne hand over door hem gedane ontdekkingen op het veld der Middelnederlandsche literatuur werden gedrukt in het oudheidkundig tijdschrift Antiquiteiten van Westendorp en Reuvens, evenals fragmenten van oude romans en leerdichten in de Werken van de Maatschappij der Nederlandsche letterkunde te Leiden en in de Taal- en dichtkundige Verscheidenheden van zijnen vriend Bilderdijk 1, terwijl hij daarenboven den tijd wist te vinden voor eene menigte opstellen over Oud- en Middelhoogduitsche letterkunde, over dialectologie en geschiedenis. Dit is nog niet alles: te midden van den droogsten philologischen arbeid zijn er dagen dat er een blijde zonnestraal van reine, frissche poëzie in zijn studeervertrek binnendringt, en dat zijne levenslustige Muze met heldere stem een vroolijk, opwekkend lied aanheft.
En nochtans leeft de Breslausche bibliothecaris in geene gezonde atmosfeer: hij heeft te worstelen met vele moeielijkheden, die hem door kleingeestige lieden worden berokkend; doch onder hunne speldeprikken verliest hij zijn goed humeur niet.
Hij is onvermoeibaar, en zijne werkzaamheden worden hoe langer hoe meer gewaardeerd. In 1830 wordt hij tot hoogleeraar benoemd, en hij begint aan de universiteit van Breslau zijne voorlezingen over de geschiedenis der Hoogduitsche letterkunde.
Terzelfder tijd verschijnt het eerste deel der Horae Belgicae, van hetwelk in 1857 eene geheel omgewerkte

{==146==} {>>pagina-aanduiding<<}
uitgave 1 het licht zag. Een paar jaren daarna kwam het tweede deel van die schoone verzameling onder den titel Holländische Volkslieder van de pers; dit deel vormt eene bloemlezing niet alleenlijk van de beste volkszangen, uit allerlei liedjesboeken en inzonderheid uit het eenig overgebleven exemplaar van de in 1544 bij Jan Roulans te Antwerpen gedrukte verzameling bijeengebracht, maar tevens van vele liederen, die Hoffmann op zijne reis in de Nederlanden bij het volk heeft afgeluisterd.
Ondanks de lage kuiperijen vanwege collegas, die den Vrijmoedigen man geen goed harte toedroegen, tot gewoon' hoogleeraar bevorderd, gaf hij weinig daarna, in 1836, den boeienden Middelnederlandschen roman Floris ende Blancefloer uit 2, en breekt hij te dier gelegenheid eene lans met den schrijver van het Biographisch, anthologisch en critisch Woordenboek der Nederlandsche dichters, Witsen Geysbeek, welke de zoo aandoenlijke geschiedenis van den Moorschen koningszoon, die zijne naar Babylonië weggevoerde geliefde gaat opzoeken en eindelijk terugvindt, een allerellendigst voortbrengsel uit de teedere kindsheid onzer letterkunde had durven heeten, dat niet eens, gelijk Melis Stoke, eenige historische waarde bezit, en die er zich om verheugde, dat, dank aan Willems en Visscher, welke er uittreksels van leverden, hij ‘zich de moeite niet moest geven, iets van dit walgelijk wanschepsel onder het oog zijner lezers te brengen!’
In 1836 kwam insgelijks het vierde deel der Horae

{==147==} {>>pagina-aanduiding<<}
Belgicae, het Middelnederlandsch verhaal Caerl ende Elegast 1 bevattende, van de pers.
Hoffmann hunkerde er sedert lang naar, om het schoone land weer te zien, waar hij als behoeftig student, in 1821, met zooveel gulheid werd ontvangen. Na vijftien jaar bezocht hij andermaal Noord-Nederland, en hij was gelukkig te zien, dat hier, en ook in Vlaamsch België, het zaad door hem en den Leuvenschen Hoogleereer F.J. Mone vroeger gestrooid, begon op te schieten. De belangstelling in de Middelnederlandsche literatuur was in beide deelen der Nederlanden zichtbaar aangegroeid. Een tijdschrift, bijna uitsluitelijk aan de letterkundige geschiedenis gewijd, het Belgisch Museum, was zelfs te Gent tot stand gekomen. Sinds Jacob Gbimm, in 1834 2, van de Belgen sprekende, met diepen weemoed zeide: ‘Wer hat bei ihnen seit jahrhunderten anhänglichkeit und theilname für ihre muttersprache getroffen? innerste sebstvergessenheit rächt sich allerenden: aus dieser schönen gegend, uo im mittelatter auch die poesie wohnte, ist sie lange schon fortgezogen und entwichen’, sinds dien tijd begonnen er allengskens de zaken eenen anderen keer te nemen. De liefde voor de moedertaal, vóór de omwenteling door J. Kinker, J.M. Schbant, L.G. Visscher en G.J. Meyer, bij de studeerende jongelingschap opgewekt, had men er nog niet geheel kunnen uitdooven: hier en daar werd weer een letterkundig genootschap gesticht, en daar zou men het nog smeulende vaderlandsche vuur van vroeger onderhouden. De sprankels zouden weldra tot eene heldere vlam opflakkeren.

{==148==} {>>pagina-aanduiding<<}

Reeds had Hoffmann van de wedergeboorte van Vlaamsch België gehoord, en hij wilde met eigen oogen zien, of Vlaanderen en Brabant dan niet wezenlijk en voor immer dood waren, en of er dan toch nog herstel van de verfransching, die de Zuidelijke gewesten sedert meer dan twee eeuwen uitmergelde, was te verhopen. Sinds lang was daarenboven zijn verlangen groot de bakermat der oude Dietsche poëzie te leeren kennen.
In de vacantie van 1837 vinden wij hem te Gent bij den vader der Vlaamsche Beweging, bij Jan Frans Willems, aan wien hij het vijfde deel zijner Horae Belgicae, Waarin Lantsloot ende die scone Sandrijn en Renout van Montalbaen 1 voorkomen, had opgedragen.
Willems ontving den Duitschen letterbroeder, wiens hart zoo harmonisch met het zijne klopte, met open armen; doch hij sprak hem niet alleenlijk over het glansrijk verleden, maar ook over de toekomst van het Nederlandsch sprekend gedeelte van België, die er omtrent dien tijd nog zeer somber uitzag. Hier en ginds verhieven er zich wel, in literarische kringen, stemmen voor de sedert de omwenteling verdrukte en verachte moedertaal: bij het eigenlijke volk hadden echter die stemmen, hoe krachtig ook, nog maar zeer weinig weerklank gevonden, en het Fransch, de vreemde taal, scheen bij de verschillende standen der maatschappij zelfs nog steeds veld te winnen. De toestand was hachelijk. Den moed zou men echter niet opgeven, en Hoffmann spoorde de jonge mannen aan, die zich rondom den standaard van Vlaanderens herleving, door Willems fier in de hoogte geheven, hadden geschaard, volstandig te wezen in den heerlijken, vaderlandschen strijd.

{==149==} {>>pagina-aanduiding<<}

Hoffmann arbeidde met de meeste vlijt in de aan Dietsche handschriften zoo rijke bibliotheek van Willems, die met de grootste dienstvaardigheid al zijne schatten ter beschikking van zijnen vriend stelde.
De Gentsche voorstanders der Vlaamsche Zaak, F.A. Snellaert, Ph. Blommaert, C.P. Serrure, F.A. Spijers, Pr. Van Duyse, K.L. Ledeganck en anderen, die Willems als hunnen aanvoerder erkenden, vergaderden meermalen te zijnen huize, om met Hoffmann in gezelschap te zijn. Daar werd dan vaak over onze schoone oude Vlaamsche liederen gesproken, en Willems, die in zijne geestdrift voor die volkszangen voor Hoffmann niet onderdeed, plaatste zich dan aan het klavier, en beiden wedijverden met elkander en zongen uit volle borst, en brachten de jongere Flaminganten in verrukking.
Op zekeren namiddag bevond zich Hoffmann met eenige Vlaamsche vrienden in de bibliotheek van den uitgever van het Vaderlandsch Museum, den Gentschen Hoogleeraar C.P. Serrure. Hoffmann schertste zooals altijd, en vertelde honderd lustige anecdoten. Men sprak einder lijk over het Lodewijkslied, dat de zegepraal bezingt door koning Lodewijk iii in 881 te Saucourt op de Noormannen behaald, en dat in de negende eeuw werd vervaardigd, maar te zoek was geraakt. Een der collegas van C.P. Serrure vroeg aan Hoffmann, waar hij zich, na zijn verblijf te Gent, schikte te begeven. ‘Weet gij dit niet?’ antwoordde Hoffmann met vroolijken overmoed, ‘ik ga naar Valencijn om er het verlorene Lodewijkslied op te sporen, en ik zal het wel weer te voorschijn halen’. Men lachte en Hoffmann lachte insgelijks, maar, zooals altijd, veel luider dan allen te zamen.
En inderdaad Hoffmann vertrok des anderdaags over

{==150==} {>>pagina-aanduiding<<}
Brussel naar Valencijn: wat anderen tot dan niet was gelukt, zou hem misschien gelukken.
Hij komt te Valencijn aan, en vraagt naar den bibliothecaris der stad: men noemt hem Monsieur Lemaire. Hoffmann meent, dat alles in Frankrijk mogelijk is, en dat de Maire van Valencijn wellicht tevens het ambt van boekbewaarder waarneemt; hij begeeft zich naar de Mairie. Doch daar verneemt hij, dat hij aan de woning van le Maire de la ville heeft aangescheld, en dat Monsieur Lemaire de la bibliothèque in eene andere straat verblijft. Hij zet zich weder op weg, en leest boven de deur van het aangeduide huis op een uithangbord: Lemaire, relieur et régleur. Hij treedt de woning binnen; maar hij meent toch weer den rechten man niet voor te hebben. Misschien, zoo denkt hij bij zich zei ven, heeft deze Lemaire als boekbinder ook eene leesbibliotheek, en heet men hem daarom hier bibliothecaris. Eene vriendelijke dikke vrouw kwam Hoffmann te gemoet, en toen hij haar het doel van zijn bezoek bekend had gemaakt, zegde zij, dat zij haren man zou roepen, die uit zijne werkplaats treedt in zijne hemdsmouwen en met een blauw voorschoot. Op de vraag van Hoffmann, of hij de bibliothecaris is, antwoordt hij gemoedelijk neen, en zendt hem naar zekeren heer Leroi, die gelukkig niet verre vandaar in de buurt woont. Hoffmann stapt dadelijk naar het huis van Monsieur Leroi, en hoort daar, dat de bibliothecaris Monsieur Leroi op reis is, maar dat, indien hij de bibliotheek zien wil, hij zich tot den onderbibliothecaris, Monsieur Lemaire, moet wenden.
Hoffmann keert op zijne stappen terug, en vraagt aan den boekbinder, of hij hem de bibliotheek wil toonen, en dit wordt hem dadelijk toegestaan. Op de bibliotheek drukt Hoffmann den wensch uit om eenen oogopslag op

{==151==} {>>pagina-aanduiding<<}
de handschriften te mogen werpen. Zulks kan echter niet geschieden: die zijn onder slot, en Leroi, de afwezige boekbewaarder, heeft den sleutel. Hoffmann is eenigszins teleurgesteld, en zal zich dan maar met de gedrukte boeken tevreden houden.
Op de bibliotheek treft hij vele werken met oude banden aan: hij vraagt de toelating om ze te doorbladeren, en Monsieur Lemaire heeft er volstrekt niets tegen. Tusschen de boeken staan vele handschriften. Als Hoffmann de drie eerste rijen, de folianten, heeft onderzocht, zegt de onderbibliothecaris: ‘het doet mij leed, Mijnheer, ik moet naar huis: het is etenstijd, en ik verwacht gasten,’ Hoffmann moet vertrekken; doch hij mag des namiddags terugkeeren. Op klokslag twee is hij weer aan de deur, en andermaal wordt hij bij de boeken gebracht. De onderste rekken zijn geheel overzien, en nu neemt hij eene ladder om hooger zijne nasporingen voort te zetten. Monsieur Lemaire zal hem eene behulpzame hand bieden, en haalt eene tweede ladder: hij klimt er op, en houdt de zware boeken vast, die Hoffmann verlangt in te zien. Nauwelijks heeft deze een tiental werken doorzocht, of hij gilt het uit van vreugde! Als buiten zich zelven geeft hij den onderbibliothecaris eenen duchtigen slag op den schouder, zoodat deze bijna het evenwicht verliest en van zijne ladder neervalt. ‘Voilà, Monsieur! voilà!’ roept Hoffmann jubelend uit. De oude buffelband met de werken van Gregorius van Nazianze heeft hem niet bedrogen. Op de keerzijde van het 141ste blad staat wel degelijk het beroemde Lodewijkslied!... Hij leest:

Einen kuning uueiz ih. Heizsit her hluduig. 
Ther gerno gode thionot. Ei uueiz her imos lonot. 
Kind uuarth her faterlos. Thes uuarth imo sar buoz. 
Holoda inan truhtin. Magaczogo uuarth her sin.... 



{==152==} {>>pagina-aanduiding<<}

Maar dit is nog niet alles: hij vindt er tevens het oudste Romaansche gedicht, eenen lofzang op de Heilige Eulalia, die tot dan geheel onbekend was gebleven.
Hoffmann nam dadelijk een afschrift van het wedergevonden Lodewijkslied, evenals van den lofzang, en fier als een veldheer na eene behaalde zegepraal trok hij naar zijn hôtel met den heroverden schat. In zijne geestdrift schonk hij een goudstuk van twintig frank aan Monsieur Lemaire, den onderbibliothecaris, die meende dat onze Duitsche Professor krankzinnig was geworden!
Het Lodewijkslied en het Cantica uirginis eulalie verschenen met eene Fransche vertaling van willems het eerst in het Belgisch Museum te Gent, en werden tevens afzonderlijk gedrukt. In 1845 kwam eene tweede uitgave van beide gedichten, insgelijks te Gent, van de pers 1.
Te Leuven hield hij zich nog eenige dagen op, om er eenen Vocabularius teutonico-latinus af te schrijven.
In 1838 verscheen het zesde deel der Horae Belgicae, onder den titel Abele Spele ende Sotterniën 2, waaruit wij leeren, dat de Nederlandsche letterkunde mag bogen op dramatische werken, zooals er in den tijd toen zij geschreven werden, nog nergens bestonden.
Een jaar daarna deed Hoffmann eene groote reis: Oostenrijk, Beieren, Zwitserland en eindelijk België ontvingen zijn bezoek. Hij mocht er zich in verheugen, dat in twee jaren de strijd voor de moedertaal in Zuid-Nederland reeds veel voortgang had gedaan. Wat hij tij-
{==153==} {>>pagina-aanduiding<<}
dens zijne eerste reis had gezien, was niet de laatste stuiptrekking van de zieltogende Vlaamsche nationaliteit. De kranke herstelde wel degelijk, en de blos der jeugd vertoonde zich weer op hare wangen. Het Staatsbestuur zelf scheen tot inkeer te zullen komen: men begon eindelijk het bewustzijn te krijgen, dat men met alles op Fransche leest te schoeien onvermijdelijk vroeg of laat de inlijving van België bij Frankrijk bewerkte. Hoffmann sprak zijn vertrouwen in de toekomst van Zuid-Nederland uit in zijne vier Gedichte aus Gent 1: An Vlaemsch Belgien, Tricolor, Gegen die Fransquillons en Vlaemsch Belgien in 1839. In dit laatste lied zingt hij:

Nein, du bist noch nicht verloren, 
Schönes, gottgesegnet Land! 
Ueber dir und deinen Thoren 
Ruht noch schirmend Gottes hand. 
 
Deine Sprach' und Sitte lebt noch 
Ueberal in Stadt und Land, 
Und der Vorzeit Ruhm erhebt noch 
Jedes Herz und jede Hand. 
 
Freiheit hat dir Gott gegeben: 
Sei dann frei, du freies Land! 
Frei zu edlem Thun und Streben! 
Frei von wälschem Lug und Tand. 


Toen hij te Breslau was teruggekeerd, pakten zich zwangere onweerswolken boven zijn hoofd te zaam. Op zijne reizen had hij dikwijls den staatkundigen toestand van andere landen met dien van het reactionaire Duitschland Vergeleken, waar het vrije woord aan banden lag: de oude bewonderaar van Juvenalis werd in hem weder wakker. Hij dacht, dat het ook de plicht van den dichter is mede te

{==154==} {>>pagina-aanduiding<<}
werken om de verkeerdheden en misbruiken van zijnen tijd uit te roeien. Hij vervaardigt geestige liederen op gekende Duitsche volkswijzen, waarin de vijanden van de vrijheid onbarmhartig aan de kaak worden gesteld. Hij zingt ze zijne verrukte letterkundige en politieke vrienden voor. Het zijn als zoovele mokerslagen, die het verouderde, vermolmde gebouw van Duitschlands staatsinstellingen op zijne verrotte grondvesten doen waggelen. Doch eenigen raden hem het uitgeven dier vinnige gedichten af, welke hij ondeugend Unpolitische Lieder heeft gedoopt, en voorspellen hem, dat zij stellig den Pruisischen ambtenaar, den professor aan de Rijkshoogeschool van Breslau, moeielijkheden zullen berokkenen. Hij laat zich niet afschrikken: zijn vaderland lijdt, de vrijheid ligt er aan banden; volgens hem moet ook de dichter zijne gaven gebruiken om dit lijden te doen eindigen, en om de banden, die de vrijheid omknellen, te verbreken.
Het handschrift gaat naar de pers, en de Unpolitische Lieder zien te Hamburg het licht. Aan zulke stoute taal was men niet gewoon: het Duitsche volk juichte uit ganscher harten toe. De geestige ironie van den dichter had de censuur verschalkt. Een oogenblik stond de Regeering verlegen; doch toen een tweede bundel verscheen, waarin met nog meer bitsigheid, maar met niet min talent tegen de reactie werd te velde getrokken, dacht de Minister niet langer de driestheid van den volksvriend met gekruiste armen te mogen aanzien. Hoffmann werd ter verantwoording geroepen, en de Professor, die met de Kerk en den Staat van dien tijd den spot had durven drijven, in zijn ambt opgeschorst en daarna afgezet. De Unpolitische Lieder werden in de meeste landen des Duitschen Bonds verboden en aangeslagen. Groot is de populariteit, die Hoffmann om die zoo wel gelukte hekelzangen

{==155==} {>>pagina-aanduiding<<}
overal ten deel viel: nergens mocht hij zich vertoonen, of er gingen bij het volk luide toejuichingen op. Hij verliet Breslau en reisde door heel Duitschland. Waar hij stilhield, werden banketten te zijner eere ingericht, en hem serenaden gegeven, waarbij eene opgewonden menigte zijne liederen aanhief.
Omtrent dien tijd heeft Duitschland vele staatkundige dichters opgeleverd: enkele hebben de alstoen heerschende verkeerdheden en misbruiken met hun vaderland zelf verward, en die verkeerdheden en misbruiken als onuitroeibaar beschouwd en als makende deel van het wezen van hun vaderland. Bij Hoffmann integendeel blijft Duitschland hem boven alles lief: alleenlijk diegenen, welke dit schoone land zoo diep hebben doen vallen, wil hij met zijne geeselslagen verdrijven, en hij verliest nimmer het vertrouwen, dat er eens een betere tijd zal komen, en de zonne der vrijheid en der gelijkheid voor de wet eindelijk zijn duurbaar vaderland met den heldersten glans zal beschijnen.
Geen dichter genoot in dien tijd in zulke mate de liefde van het Duitsche volk. Overal werd hij geëerd en gevierd: men vond zijne beeltenis niet alleenlijk in staatkundige kringen, maar zelfs modetijdschriften gaven zijn portret als eene buitengewone premie aan hunne lezeressen ten geschenke.
Sedert de uitgave der Unpolitische Lieder verloor de politie Hoffmann geen uur uit het oog, en waar hij zich in het openbaar vertoonde, stonden de ooren harer handlangers wijd open, en nog denzelfden dag werd van het minste, het onschuldigste woord van onzen liedjesdichter aan de hoogere overheid verslag gedaan. Hij werd alom verdreven, doch liet zich niet terneerslaan, en met de meeste kalmte en steeds met de scherts op de lippen ging hij

{==156==} {>>pagina-aanduiding<<}
van oord tot oord zijne oude vrienden de hand drukken die den afgezetten Hoogleeraar met open armen ontvingen.
Te midden van de duizend onaangenaamheden, die hij zich door zijne Unpolitische Lieder op den hals had gehaald, vergat hij niet nieuwe stof voor zijne Horae Belgicae te verzamelen. In iedere stad, waar hij doortrok, was zijn eerste bezoek voor de openbare boekerij, en de belangen onzer Middelnederlandsche letterkunde werden bij dit bezoek nooit verzuimd. In 1843 schreef hij, te Wolfenbuttel, het heele Jan Roulans' liedekens-boeck af, waaruit hij reeds in het tweede deel der Horae Belgicae verschillende liederen had overgenomen.
Om zich tegenover diegenen te verdedigen, welke het hem zoo euvel hadden opgenomen, dat ook hij, en nog wel op rijm, zijn woord op staatkundig gebied had willen spreken, gaf hij de Politische Gedichte aus der Deutschen Vorzeit 1 uit, waardoor hij bewees, dat de zangers in vroegere eeuwen in Duitschland steeds onbeschroomd en vrijmoedig hunne gedachten tegenover de machtigen dezer aarde hadden uitgedrukt, en voor de dichters van onzen tijd eischte hij hetzelfde recht.
Groot was zijne werkzaamheid in 1843, 1844 en 1845. In Zwitserland liet hij, onder andere werken, Deutsche Bieder aus der Schweiz, Deutsche Gassenlieder, Deutsche Salonlieder, Maitrank, Hoffmann'sche Tropfen en Diavolini, en in Mannheim Allemannische Lieder drukken. Eene derde uitgave zijner Gedichte zag te Leipzig het licht. Twee bundels Kinderlieder 2, eene dichtsoort, waarin hij

{==157==} {>>pagina-aanduiding<<}
bijzonder heeft uitgemunt, en die later nog door andere werden gevolgd, verschenen met piano-begeleiding van Ernst Richter; en dat de philologie niet werd vergeten, bewezen verschillende mededeelingen van oude glossen en van den te Leuven afgeschreven Vocabularius latinoteutonicus in het Zeitschrift für das deutsche Alterthum van Moritz Haupt, en het zevende deel der Horae Belgicae, dat uit Nederlandsche glossaria der XIV. en XV. eeuwen bestaat 1.
De stekelige Diavolini, gedurende eene reis in Italië geschreven, beleefden in 1848 eenen tweeden, met tien gedichten vermeerderden druk, waarin daarenboven nog tien dier aardige Duiveltjes, in een Nederlandsch pak door onzen voortreffelijken Vlaamschen liederendichter Frans De Cort gestoken, aan het publiek werden voorgesteld.
In 1848 werd voor de tweede maal de republiek te Parijs uitgeroepen: ook te Berlijn werd de schok gevoeld, die den troon van den eersten koning der Franschen omverre wierp. Toegevingen werden te Berlijn aan het volk gedaan. In die woelige dagen trad Hoffmann echter niet op het voorplan: voor den dichter scheen hem daar geene plaats, en hij vergenoegde zich met in eene reeks van nieuwe liederen, onder verschillende titels uitgegeven, de vrijheid en het vaderland te bezingen.
Toen Hoffmann, na het afschaffen der hatelijke censuur, als een vogel, voor wien men het deurtje zijner kooi heeft opengezet, de vrije vleugels weer repte, en de stem verhief om al wat hem steeds lief was geweest, in de schoonste, de welluidendste zangen te verheerlijken, vergat hij de taal van het land niet, waar hij eens zoo gastvrij werd ontvangen, en dat hij, met den besten uitslag met zijne uitmun-
{==158==} {>>pagina-aanduiding<<}
tende oude letterkunde had willen verzoenen. Voelde de zangef van zoo menig heerlijk lied zich weer vol geestdrift voor de liefde, voor het leven op de boorden van den prachtigen Duitschen Rijn en voor zijn geboorteland, mengde hij zelf zijne stem in het soldatenkoor 1, Nederland, Vlaanderen in het bijzonder, bleef hij mede trouw, en hij zou er den lof van verkondigen, niet in het Hoogduitsch,maar wel in onze oude taal, waaraan hij reeds als jongeling zijne liefde had gewijd, en wier zangerigheid hij, maar ongelukkig tevergeefs, had gepoogd te bewijzen, toen hij, vóór meer dan dertig jaren, het genoegen smaakte in de beste kringen van Holland te worden toegelaten, en daar bij Hollands schoonen genegenheid had trachten op te wekken voor de aandoenlijke geschiedenis der twee koningskinderen, die elkander zoo liefhadden, maar door het water van elkander waren gescheiden. Zijne in 1851 gedichte Loverkens, die allen op gekende voortreffelijke Duitsche melodiëen kunnen worden gezongen, maken het achtste deel der Horae Belgicae uit 2: ‘Vlaenderen,’ zoo luidt daar het lied, waarmede hij het bundeltje opent:

Vlaenderen, dach en nacht 
denc ic aen u. 
waer ic ooc ben en vaer, 
ghi sijt mi altijt naer. 
Vlaenderen, dach en nacht 
denc ic aen u. 
 
Beemden en velden staen 
overal groen. 
schoon is ons land gheheel, 
schoon als een lustprieel. 
Beemden en velden staen 
overal groen. 

{==159==} {>>pagina-aanduiding<<}

Overal vrolicheit, 
overal lust. 
maechden van fier gelaet, 
cnapen so vrom en draet 
Overal vrolicheit, 
overal lust. 
 
Vlaenderen, elders macht 
schoner wel sijn. 
herten soo lief, so teer 
vindic wel nerghens weer. 
Vlaenderen, elders macht 
schoner wel sijn. 
 
Vlaenderen, boven al 
hebbic u lief. 
ghi sijt mijn lust, mijn smert, 
ghi ligt mi diep int hert, 
Vlaenderen, boven al 
hebbic u lief. 
 
Vlaenderen, allen tijt 
blijfdi mijn lief, 
neemt van mi hert en hant, 
neemt mine trouw te pant! 
Vlaenderen, allen tijt 
blijfdi mijn lief. 


De dertig in de Pars octava der Horae Belgicae opgenomen oude Loverkens zijn bijna alle minneliederen. Zij moeten geenszins onderdoen voor het beste, dat de Middelneder landsche letterkunde in dit dichtvak heeft opgeleverd. Ik laat er hier een drietal volgen: men oordeele, of ik hunne waarde overschat:

	Het cranselijn.
Doen ic sach mijn minnekijn 
onder goner linde, 
boot si mi een cranselijn 
groen van wedewinde. 
groen is noch mijn cranselijn, 
toch mijn lieve minnekijn 
hebben clapperstonghen 
laetst van mi verdronghen. 

{==160==} {>>pagina-aanduiding<<}

Jonghe werelt, nu welaen, 
wilt u gaen vermeien! 
nu welaan, wilt spelen gaen, 
dansen ende reien! 
och, waer anderen blide sijn, 
vindic niet dan druc en pijn; 
die ic wilde groeten, 
sal mi niet ghemoeten. 
 
Waer is nu den soeten tijt, 
daer ic was in hoghen? 
alle vroude, al jolijt 
is nu heen ghevloghen. 
nu is al mijn hopen cranc: 
bi der werelt spel en sanc 
moetic rouwe driven, 
troostloos moetic bliven. 



	Het hexken.
Lief minneken, lief minneken, 
ghi doet mi groten smert! 
waerom, lief quackernelleken, 
bernooght ghi mi int hert? 
wat sal ic daervan denken? 
hoe sal ic dat verstaen? 
lief minneken, lief minneken, 
wat hebbic u ghedaen? 
 
Lief minneken, lief minneken, 
bernoocht ghi mi altijt, 
so moet ic houden over waer, 
dat ghi een hexken sijt. 
toch wil ic gherne doghen 
door uwe minne pijn, 
hebt ghi mi recht van herten lief, 
moocht ghi een hexe sijn. 



{==161==} {>>pagina-aanduiding<<}


	IC moet de minne draghen.
Twe vensterkens so hel en claer 
in ghener molen blinken; 
twe brune oochskens sie ic daer 
tis of si wilden winken. 
 
Maer si en winken mi niet toe, 
si winken enen anderen; 
ic modi met minen eselken 
stil miner straten wanderen. 
 
Waer ic mijn lieve eselken, 
ic sou mi so niet plaghen: 
hi draecht den sac ten aenberch op, 
ic moet de minne draghen. 
 
En wie dat liet ghesonghen heeft, 
was noit ghequelt van ghelde: 
hi drinct veel liever rijnschen wijn 
dant water uter Schelde. 


Vijf dezer Loverkens: Het Meiken, Vensterliedeken, Minnenclachte, Het Hexken, Mijn soete Lief is mijn, werden door W.F.G. Nicolaï 1 op muziek gebracht, terwijl aan het Scheide-liet en Ic moet de Minne draghen de toondichters J.C.M. Van Riemsdijk en G. Antheunis 2 hunne krachten beproefden.
Onder stoffelijk opzicht kwamen voor Hoffmann betere dagen: door de Pruisische Regeering werd hem een wachtgeld als professor verleend. Tot zijnen academischen leerstoel keerde hij echter niet meer terug. Later verbleef hij te Weimar, waar hij zich in de bijzondere vriendschap

{==162==} {>>pagina-aanduiding<<}
van den Groothertog en zijn kunstlievend gezin mocht verheugen. Hij verkreeg van den Groothertog eene aanzienlijke toelage voor de uitgave van een tijdschrift Weimarisches Jahrbuch 1.
Het volksleven in vroegeren tijd wekte steeds de belangstelling van Hoffmann: niet alleenlijk trachtte hij dit leven uit de schriften der Middeleeuwen te leeren kennen; maar de oude spreekwoorden leverden hem daartoe menige voortreffelijke bijdrage. Het negende deel der Horae Belgicae 2 met zijne oude spreekwoorden en samenspraken, is eene vrucht van zijne studie op dit gebied.
Doch telkens voelde hij zich opnieuw aangetrokken door een lettervak, waaraan hij het grootste deel van zijnen roem en de liefde van het Duitsche volk verschuldigd was, het lied, hetzij het zich op wereldlijken of op godsdienstigen bodem beweegt. Het tiende deel der Horae Belgicae 3 bevat menig pareltje van het helderste water, terwijl als elfde deel het Antwerpsche liedekens-boeck van 1544 4, die allerkostelijkste verzameling, waaronder zich zeer oude volksliederen bevinden, eindelijk in zijn geheel in 1855 het licht zag.
Driemaal bezocht Hoffmann sedert 1839 nog de Nederlanden: in 1854, 1855 en 1856. Hij vond er zeer veel veranderd; doch trof hij er niet meer de gulle vrienden aan, welke hem vóór meer dan het derde, eener eeuw met zooveel

{==163==} {>>pagina-aanduiding<<}
bereidwilligheid de deuren der openbare en bijzondere boekerijen hadden doen openen, maar tevens niet hadden kunnen nalaten met eenen glimlach neer te zien op hetgene zij de aardige liefhebberij van den Duitschen student noemden, een nieuw geslacht was opgestaan, dat het met de wetenschap veel ernstiger meende. De Vereeniging ter bevordering der oude Nederlandsche letterkunde had reeds eene gansche reeks werken uitgegeven, en onder de leiding van Dr W.J.A. Jonckbloet et Dr M. De Vries hadden de leden dier Vereeniging getoond, dat het goede voorbeeld door Hoffmann gegeven onder hen eenen edelen naijver had doen ontstaan. Een nieuw tijdperk was aangebroken: Nederland, dat zoolang was ten achter gebleven, had nu niets meer aan Duitschland te benijden; dankbaar zou het mogen verklaren, dat zijne eigene zonen, door mannen als Hoffmann en Jacob Grimm op den goeden weg geholpen, voortaan vreemde hulp konden ontberen. De Maatschappij der Vlaamsche Bibliophilen te Gent en de Koninklijke Academie van België hadden zich mede ijverig aan het werk gesteld. De goede dagen der liefhebbers weren voor altijd voorbij, en de strenge wetenschap had thans ook in Noord en Zuid hare tempels geopend, waarin zij door eene talrijke schare van priesters op eene harer waardige wijze werd vereerd.
Telken male dat Hoffmann het Noorden bezocht, deed hij ook een uitstapje naar Vlaanderens hoofdstad. Gedurende het leven van J.F. Willems had hij ondervonden, hoeveel dankbaarheid men er gevoelde voor den man, die aan de jongere Vlaamsche letterkundigen den historischen bodem had aangewezen, waarop zij het nieuwe gebouw hunner literatuur moesten stichten, die hun steeds met raad en daad had geholpen, en hun in hunnen strijd voor de moedertaal immer moed had ingesproken. Het langst ver-
{==164==} {>>pagina-aanduiding<<}
toefde hij er in 1856. Met hoeveel vreugde zag hij het iedermaal, dat wij Vlamingen eenige stappen nader bij ons vaderlandsch doel waren geraakt! Toen hij in 1837, voor het eerst na de scheuring van Noord en Zuid, den voet op Belgies bodem zette, sprak hij met zooveel bitterheid 1 over den kanker der verfransching, die zich van lieverlede over het Nederlandsch sprekend gedeelte van België had uitgebreid; hij zag met medelijden op het kleine getal der dappere vaderlandsche ijveraars, die gezworen hadden het kwaad te keer te gaan. De laatste maal, toen wij het geluk hadden hem in ons midden te bezitten, aanschouwde hij met bewondering den weg, dien wij sedert 1837 hebben afgelegd. Hij trof ieder maal nieuwe en wel gewapende strijders in het Vlaamsche leger aan, die de oudere, welke ons zijn ontvallen, waardig hadden vervangen. Hij woonde met ingenomenheid de vergaderingen onzer letterkundige maatschappijen bij, en hij moest het bekennen, wat in 1837 hem nog een droom van eenige enthusiasten scheen, was thans eene wezenlijkheid geworden. Eene letterkunde was ontstaan, waarop wij fier mogen wijzen. K.L. Ledeganck, Conscience, Th. Van Rijswijck, en anderen, hadden reeds getoond, dat in het zoogenaamd Vlaamsche patois, hetwelk in Zuid-Nederland wordt gesproken, en volgens onze 
verfranschers een hinderpaal is in den weg der beschaving, ook meesterstukken kunnen worden geschreven.
Hoffmann wilde zich nogmaals verzekeren, of de Vlaamsche Beweging geene voorbijgaande, kunstmatig verwekte beweging was: hij vond bij het volk liefde voor de moedertaal; hij woonde te Gent de vergaderingen der studenten bij, die vóór weinige maanden van het Staatsbestuur eenen cursus van Nederlandsche letterkunde aan

{==165==} {>>pagina-aanduiding<<}
da hoogeschool hadden geëischt, welke sedert 1830 niet meer werd gegeven, ofschoon hij op het programma, maar zonder titularis, nog steeds voorkwam; hij zag, hoe bij de verkiezingen der volksvertegenwoordigers voor de wetgevende Kamers de candidaten moesten beloven de geschonden rechten der moedertaal te handhaven, en diep overtuigd van de leefbaarheid van 't Vlaamsche volk, herhaalde hij met de Gentsche studenten hunne leus: ‘'t zal wel gaan’!
Hij was nog in Gent, toen hij de hand sloeg aan eene geschiedenis der Vlaamsche Beweging: Duitschland moest weten, welk nieuw krachtig leven Vlaamsch België, dat men geheel verbasterd waande, doortintelde. Zuid-Nederland zou niet verloren gaan: de voorpost tegen Frankrijk bleef pal staan!
Wanneer Hoffmann te Weimar was teruggekomen, herinnerde hij zich erkentelijk, hoe men hem om strijd in beide deelen van Nederland hoogschatte, en negentien nieuwe Loverkens, zoo frisch als ongekunsteld, ontsproten. Hij verleende hun eene plaats in de twaalfde en laatste aflevering der Horae Belgicae, benevens fragmenten van eenen ouden druk des Reinaerts, eene poëtische omwerking van het Hooglied en brokken van den later door Bormans uitgegeven Parthonopeus ende Melior 1. Die negentien nieuwe Loverkens, welke, zooals de in 1852 uitgegevene, in het Middelnederlandsch werden gedicht, en misschien de vroeger gemaakte nog overtreffen, droeg hij met de volgende verzen aan zijne talrijke vrienden in Noord en Zuid op:

Hoe lustich is den somer, 
den soeten somer ghedaen! 
de loverkens aen der heiden 
die wil ic plucken gaen. 

{==166==} {>>pagina-aanduiding<<}

Ic hebbe si gheplucket, 
ende synt maer loverkijn, 
si wilden gheern een meiken 
voor lieve vriende sijn. 
 
Ghi loverkens van der heiden, 
so brenct mine groet int lant, 
ende groenet ende bloeyet lustich 
in mijnre vriende hant! 


Men weet, dat Jan I, hertog van Brabant, de Dietsche lier bespeelde, maar dat, ongelukkig, de oorspronkelijke tekst zijner minneliederen niet tot ons is gekomen. Fried. Heinr. Von der Hagen nam die liederen in het Hoogduitsch in zijne Minnesinger (I, 15-17) op, en J.F. Willems beproefde ze in onze taal, waarin ze eerst werden gemaakt, weder over te brengen, en gaf aan de door hem vertaalde zangen eene plaats in zijne Oude Vlaemsche liederen. Hoffmann trachtte den oorspronkelijken tekst nog dichter te naderen, en deelde den uitslag zijner welgelukte pogingen in Fr. Pfeiffers Germania 1 mede. De vertaling van Hoffmann overtreft die van Willems op zeer vele plaatsen.
De laatste jaren van zijn veelbewogen leven bracht Hoffmann als bibliothecaris van den Hertog van Ratisbor over te Corvey aan de Wezer, waar hij op den 1sten April 1860 zich metterwoon vestigde. De Hertog, niet alleenlijk edel door geboorte, maar tevens edel door zijne liefde voor kunst en wetenschap, onthief den grijzen dichter en geleerde in zijnen levensavond van de zorge voor het dagelijksch brood, die hem zoo vaak op zijne lange en hobbelige wetenschappelijke loopbaan had gekweld.
En Duitschland - zou dit de diensten vergeten door

{==167==} {>>pagina-aanduiding<<}
Hoffmann aan het vaderland bewezen? In 1871 zou men 's Grijsaards verjaardag plechtig vieren, als van eenen man, aan wien men meer dan iemand verschuldigd was, dat Germanjes zonen het bewustzijn hunner eigen waarde hadden weer gekregen, en die de eenheid van het vaderland en tevens de zegepraal der vrijheid had voorbereid. Zijn borstbeeld in wit Carrarisch marmer werd in de Kunsthalle van Hamburg geplaatst en er den 21sten December onthuld. Vereerders van den uitstekenden geleerde en dichter, niet alleenlijk uit Duitschland, maar ook uit Noord- en Zuid-Nederland, hadden het hunne in de kosten bijgedragen.
Het borstbeeld, dat men aan den uitmuntenden beitel van Fritz Neuber had toevertrouwd, is buitengewoon wel gelukt. Het is van meer dan levensgrootte: het hoofd is een weinig ter zijde gewend; Hoffmann schijnt te luisteren; het golvende haar daalt tot op den breeden, onbuigzamen nek; het voorhoofd is glad, zonder rimpelen; een zachte glimlach speelt om den fijnen mond, en vroolijkheid spreekt uit de heldere oogen. Tusschen het voetstuk en het borstbeeld bevindt zich een eikekrans, en op den band, die dezen krans te zamen houdt, leest men het eerste vers van een van Hoffmanns schoonste liederen:

Deutschland, Deutschland über alles! 


Hoezeer hij Vlaanderen beminde, blijkt hieruit, dat hij in 1871 toen hij den ouderdom van 73 jaar had bereikt en hij er niet meer mocht aan denken, Nederland, waaraan hij naast zijn vaderland zijne liefde had gewijd, nog ooit weer te zien, den kunstenaar, die zijne beeltenis had vervaardigd bewoog, er een pleisteren afgietsel van naar de driejaarlijksche tentoonstelling te Gent te zenden. Het was zijn laatste groet aan de Vlamingen, die hij eenige maan-
{==168==} {>>pagina-aanduiding<<}
den vóór zijnen dood nog door zijne liederen in hun vaderlandsch streven heeft aangemoedigd. Bij het sluiten der tentoonstelling werd het borstbeeld, als een aandenken aan den grooten man, aan de Zuidnederlandsche Maatschappij van Taalkunde geschonken.
August Heinrich Hoffmann overleed den 20sten Januari van dit jaar te Corvey.
 
En nu nog een laatste woord! Het is niet alleenlijk een woord, dat uit een diep erkentelijk harte opwelt, en dat - ik ben er zeker van - bij allen weerklank zal vinden, het is tevens een woord van bewondering voor den smaakvollen kunstenaar, voor den onvermoeibaren geleerde, voor den dapperen strijder. Eere aan dien tweeden Walter von der Vogelweide, wier liederen alles hebben bezongen wat aan Duitschland dierbaar is, en die in zijne liefde voor zijnen geboortegrond ook Nederland, zusterlijk verbonden, heeft begrepen! Eere aan den evenknie van Jacob Grimm, die niet alleenlijk de Hoogduitsche letterkundige schatten van onder het dikke stof der bibliotheken heeft te voorschijn gehaald, waar zij sedert eeuwen begraven lagen, maar ons den rijkdom en de waarde van onze Dietsche letterkunde heeft geopenbaard! Eere aan den edelen kampioen, die stevig en sterk als een eik, te midden der orkanen, die de reactie op zijne kruin had doen losbarsten, onwankelbaar is gebleven in zijne liefde voor de vrijheid, voor Duitschland en de menschheid.
Wij zullen hem niet vergeten: het Vlaamsche, het Nederlandsche harte zal hem trouw blijven, zooals zijne kenspreuk luidt, heute und immer!

J.F.J. Heremans.







{==169==} {>>pagina-aanduiding<<}

De Gentsche Augustijnen en hun college van openbaar onderwijs.

IV.

In den loop der twee eeuwen, gedurende welke het Augustijnen-college in stand bleef, genoot het verscheidene malen de hooggeschatte eer eenen zijner gewezen leerlingen onder de Leuvensche primussen te mogen aantreffen. Met billijken trots stipten de paters zulke zegepralen aan in de jaarboeken huns kloosters, en onthaalden telkens met grooten luister de bekroonden bij hunnen terugkeer in Vlaanderens hoofdstad. De portretten der primussen lieten zij voor hun college schilderen.
Wij achten het niet overbodig de namen dier primussen met eenige bijzonderheden op te geven:
1o Martinus Steyaert, van Zomergem (1647-1701), primus te Leuven in 1665. Hij was doctor in de godgeleerdheid, werd deken der hoofdkerk van Leuven en bewaarder der privilegiën van de hoogeschool.
2o Hubertus Raellen (1658-1721), primus in 1677. Hij was leeraar in de godgeleerdheid te Leuven, en vervolgens bestuurder der Benedictinersen-abdij van Vorst,

{==170==} {>>pagina-aanduiding<<}
bij Brussel. Van zijne intrede te Gent vinden wij in het Memorieboek (IIIe Deel, blz. 268) een Latijnsch relaas, waarin wij lezen, dat de straten op den doortocht, (hij kwam langs de Dampoort binnen) prijkten met opschriften en zegebogen. De stad schonk hem eenen beker van 40 pond Vlaamsch waarde, en eene beurs met 60 pond Vlaamsch in geld.
3o Daniel De Clerck, van Lokeren, primus in 1678. Hij was advocaat bij den Raad van Vlaanderen.
4o Judocus Goethals (1661-1742), primus in 1681. Hij was hoogleeraar in de vrije kunsten aan de hoogeschool te Leuven, werd later kanunnik van St-Baafs te Gent, en vervolgens aartsdiaken. Goethals deed zijne zegepralende intrede te Gent, zijne vaderstad, op eene zeer schitterende wijze. De stoet werd geopend door eenen triomfwagen, de stad voorstellende, dan volgden de studenten der kleine scholen van de Augustijnen, te voet; de leerlingen der drie hoogste scholen (klassen) zaten op paarden met lauweren bekroond. De primus zat op het eerste paard, met eenen lauwerkrans om het hoofd en eenen palmtak in de hand. De Gentsche burgerij volgde te voet. Nog zag men drie koetsen, ieder met zes paarden bespannen, bevattende de ouders, bloedverwanten en vrienden van den gevierden leerling, en dan een aantal rijtuigen met vier of twee paarden bespannen. Zoodra de stoet in optocht was, hoorde men het gebrom der drie triomfklokken van het Belfort.
Aan de Augustijnenkerk gekomen, hield de stoet stil, en een Te Deum werd aangeheven. Goethals ontving van de stad een geschenk van honderd pond Vlaamsch, het bestond uit eenen zilveren schotel en bekken.
5o Adriaan Poelman, van Landegem, primus in 1686.
6o Jan-Baptiste De Smet, van Lokeren (1674-1741),

{==171==} {>>pagina-aanduiding<<}
primus in 1694. Hij werd in 1721 bisschop van Ieperen, en in 1732 bisschop van Gent.
De laatste primus van 't Augustijnen-college was J.B. Hellebaut, van Gent, (1774-1819) advocaat en professor aan de hoogeschool dier stad. Zijne inhuldiging had plaats in 1793, en was die zijner voorgangers ten volle waardig. Geheel de bevolking nam er deel aan, ofschoon de ernstige gebeurtenissen van den dag (1793!) iedereen bekommerden 1.
De blijde tijding van Hellebauts zegepraal had de Augustijnen in geestdrift vervoerd. Aan de overheid lieten zij weten, dat de primus zijne kleine scholen bij hen gedaan had, en dat zij de registers van hun college ter inzage aanboden om te bewijzen ‘dat den zeer geleerden heer J.B. Hellebaut twee volle jaren de fondamenten ofte grondregels der Latynsche taele heeft geleert, en voorders acht maenden lang heeft gehoord den Poësis, alwaer hy den eersten prys heeft bekomen.’
Van wege de hoogeschool van Leuven ontvingen de paters den volgenden, zeer vleienden brief:
Zeer eerweirde Paters,


Aengezien den uytmuntenden jongeling J.-Bte Hellebaut, geboortig van Gent, don welke in UI. Collegie d'eerste grond-regels heeft geleert en de schole van de Poësis heeft voltrokken, in het algemeyn Concours der vier Paedagogiën den eersten prys in de Konsten behaelt heeft, hebben wy geoordeelt onze plicht te zyn dezen behaelden zegenprael UI. kenbaer te maeken; emmers Zeer Eerw. Paters die het vernuft van onzen Eersten in de goede letterkunde gevormt, in zyn gemoed den drift der Godvruchtigheyd en studie ingeboezemt, en den grondsteen geleyt hebt tot hoogere wetenschappen, oordeelen wy, dat een groot deel van dezen zegenprael aen UI. met recht moet toegeschreven worden; wy betrouwen dau vastelyk, dat deze tydinge UI. aengenaem zal zyn; omdat zy UI. en UI. Collegie met dezen lof vereerlykt, en dat geeft ons een aldergrootste betrouwen, dat Gl. U zult geweirdigen te onthaelen dezen uwen gekroonden Leerling, den luister der letterkunde, zoo haest hy in zyn vaderland zal

{==172==} {>>pagina-aanduiding<<}
wederkeeren, met zulke teekens van eere en goedgunstigheyd, als de vergeldinge zynder verdiensten vereyscht, en de gemoederen der studeerende jongheyd tot naïver kan ontsteken; voorders wy nooden Ul. ernstelyk, dat gy Ul. geweirdigt met uwe tegenwoordigheyd te vereeren den plechtigen act der uytroepinge van den Primus, die den 20 dezer te Loven moet plaets hebben; ondertusschen noeme ik my met eerbied, Zeer eerweirde Paters,


Uwen oodmoedigsten en bereydsten dienaer,


P.J. Van Gobbelschroy,


Regent der Paedagogie de Lelie.


Loven, den 13 augusti 1793.
Hellebaut deed zijne intrede, den 25sten Oogstmaand, langs de Brusselschepoort, te midden van eenen langen en glansrijken stoet. Hij was te paard, naar ouder gewoonte. Op het banket, hem door het magistraat op het stadhuis aangeboden, zat hij tusschen Prins Lobkowitz, bisschop van Gent en den pauselijken Nuncius. Van de stad kreeg hij een zilveren lampet met schotel en 100 dukaten. Het kapittel van St.-Baafs schonk hem 100 pond grooten; de Staten van Vlaanderen, 150 dukaten, het Letterkundig Genootschap, 116 dukaten en een prachtexemplaar van het werk: L'Art de vérifier les dates. Een gezelschap van notabelen gaf hem een porseleinen thee-service, met 100 dukaten. Van andere genootschappen en van bijzonderen kreeg hij mede aanzienlijke geschenken. Wij spreken niet van de Latijnsche, Vlaamsche en Fransche lofdichten hem toegezonden door al wie maar te Gent het lieve rijm beoefende.
Na afloop van het feestmaal op het stadhuis, werd de gevierde jongeling door twee schepenen van beide banken, daartoe aangeduid, geleid naar het bal, te zijner eere gegeven op het tooneel van 't Gildehuis, 't Hof van St.-Sebastiaan, op den Kouter. Woensdag, 28sten Oogst, had op het theater van het Augustijnen-college een galaconcert plaats. Hellebaut werd binnengeleid door den

{==173==} {>>pagina-aanduiding<<}
Bisschop, en ontving meer dan eenen welkomstgroet; twee studenten boden hem in naam hunner makkers een ingebonden exemplaar aan van de Encyclopédie, in 36 boekdeelen 1.
Reeds hebben wij gezegd, dat het onderwijsgesticht der Augustijnen in de achttiende eeuw voortdurend in achting stond bij de bevolking, en vele leerlingen had. Dit blijkt ten overvloede uit het stout besluit, dat zij namen in het begin der eeuw, om een nieuw schoolgebouw uit den grond te doen verrijzen, ruimer en geschikter dan het oude, en prijkende met eenen monumentalen voorgevel. Dit gesticht was anders niet dan het tegenwoordig academiegebouw 2. In het jaar 1737, zegt het handschrift van Pater Desmet, hebben wij eenen allerkostbaarsten bouw begonnen voor ons college tot verwondering niet alleen van de geheele stad, maar ook van geheel het land. De Heere verleene zijnen zegen aan dit gebouw, voegt hij er bij, opdat uit dit nieuw college gelijk uit het oude, veel godvruchtige en geleerde mannen voortkomen! - Hij was er verre af, Pater Desmet, te denken, dat het nieuw schoollokaal slechts weinige jaren tot zijne bestemming zou mogen dienen, en dat het vreeselijk staatsorkaan, hetwelk op het einde der eeuw moest losbreken, en het oude Europa op zijne grondvesten deed schokken, niet

{==174==} {>>pagina-aanduiding<<}
alleen het geliefde college, maar ook het Augustijnenklooster met al de kloosterlijke inrichtingen moest vernietigen.
Wij mogen veronderstellen, dat de paters tot het opbouwen van hun college door de stad geholpen werden; in sommige werken over de geschiedenis van Gent lezen wij zelfs, dat het gebouw op kosten der stad gemaakt werd. Keelhoff bevestigt nochtans, dat het gebouw uit den grond rees bij middel van de geldmiddelen des kloosters. In oude registers van het klooster leest men, dat het hout aan 't college gebruikt, uit bosschen gehaald werd toebehoorende aan de Augustijnen, dat de steenen van Armentières kwamen en het metselwerk door leekebroers gedaan werd. De paters lieten de huizen afbreken staande in de Margareta-straat, om het college een sierlijk uitzicht op de straat te geven. Deze huizen waren in 1582, gezamenlijk met de andere kloostergoederen verkocht geweest, doch in den loop der volgende eeuw weder ingekocht. Het was een Augustijn, met name Frans D'Heessche, die de bouwwerken bestuurde.
Dat de Augustijnen vereerd bleven met het onverflauwd vertrouwen der schepenen, mag men gerust afleiden uit het feit, dat de geheele inrichting van het zevenhonderdjarige jubilé van St-Macharius, te Gent in 1767 gevierd, hun werd opgedragen. De Prior was gelast met het maken der plans en teekeningen van de afbeeldingen des ommegangs, alsook met het opstellen eener monographie van het feest.
Aan de toebereidselen van dit feest werd meer dan een jaar besteed, en de belangstelling van geheel het land was er door opgewekt 1.


{==175==} {>>pagina-aanduiding<<}

V

Wij naderen het tijdstip, waarop de wittebroodsdagen, welke het Augustijnen-college tot heden had mogen beleven, een einde moesten nemen. Het Oostenrijksch Staatsbestuur zag met leede oogen het diep verval der studiën in de Zuidelijke Nederlanden, en wendde ernstige middelen aan om die op te beuren. Voor de Leuvensche hoogeschool kwam eene nieuwe verordening in zwang; voor de colleges schreef men andere leerprogrammas voor, andere schoolboeken, ook nog de inrichting van openbare examina, onder het toezicht der wereldlijke overheden. Voor het lager onderwijs stelde men eene gansche hervorming vast, waarvan de toepassing aan alle gemeenten des lands werd voorgeschreven, doch zonder gevolg, daar de plaatselijke besturen weigerden er de hand aan te leenen. Voor de twee hoogere graden van het openbaar onderwijs werden de goede inzichten van den Staat in zekere mate met voldoende uitslagen bekroond. Het centraal bestuur worstelde met kracht tegen den stelselma-
{==176==} {>>pagina-aanduiding<<}
tigen onwil van geestelijkheid, overheden en leeraars, en week niet terug voor het nemen van strenge maatregels. Het had te Brussel een Koninklijk Onderwijs-comiteit ingericht, en Jan Des Roches, Secretaris der Academie van letteren en wetenschappen, tot Algemeenen Scholaster aangesteld. Comiteit en Scholaster legden veel ijver aan den dag in de vervulling der hun opgelegde taak. Talrijke omzendbrieven werden aan de bestuurders der colleges gezonden tot regeling van orde, schooluren, vacantiedagen, leerboeken, toezicht, enz. In zijne zucht om alles op goeden voet te zetten, daalde het Onderwijscomiteit tot de bijzonderheden af van het huishoudelijk leven der gestichten van middelbaar onderwijs: de inwendige orde, de minervalia, de devoirs en compositiën der leerlingen, de prijsdeelingen. De professors moesten het programma van de onderwezen leerstof gedurende het schooljaar in druk geven, en dit gedrukte programma uitdeelen aan 
overheidspersonen en notabelen, alsmede aan de ouders der leerlingen. Op het openbaar examen was het alleman toegelaten te ondervragen. De prijsdeeling moest luisterlijk zijn; een leerling der Rhetorica had eene Latijnsche redevoering te houden, en leerlingen van de Poësis moesten Latijnsche en Fransche verzen voordragen. De verzen zouden best geestesvruchten zijn van de professors zelven. ‘C'est donner aux professeurs qui ont du talent, le moyen de le faire briller, et aux écoliers celui d'apprendre à parler en public,’ zegt de circulaire. Een andere bevelbrief schreef voor geene prijzen meer te verdeelen, en de compositiën te herbeginnen, totdat er maar een enkele eerste, tweede, enz. meer overbleef. Wij schrijven dien brief hier af, om den geest, waarmede het Onderwijs-comiteit bezield was, te doen uitschijnen:

{==177==} {>>pagina-aanduiding<<}

Lettre Circulaire.


La Commission Royale des études.
Révérend Père. Le Gouvernement a trouvé bon de statuer comme une règle à observer invariablemente qu'à commencer du mois d'aoust de cette année 1780, il ne pourra plus y avoir de Pares dans l'assignation des places et distribution des prix, qui se font à la fin de l'année scholastique aux exercices du mois d'aoust. Le Gouvernement vous le défend par la présente Dépêche à vous, et à tous vos Professeurs, à qui vous communiquerez d'abord cette dépêche.
En conséquence toutes les fois que d'après les compositions ou examens de l'année, il se trouvera, qu'il y a de ces Pares, c'est-à-dire deux Premiers, deux ou trois seconds, quatrièmes, etc.: dans quelque classe que cela puisse être, vous les séparerez, en faisant subir à ces Pares de nouveaux Examens, en leur faisant faire de nouvelles Compositions, etc., jusqu'à ce que ces nouvelles épreuves, et le sort les différencient, de manière que finalement il n'y en ait point; mais que dans l'assignation annuelle des places et distribution des prix on ne compte dans chaque classe qu'un Premier, un deuxième, etc., et ainsi jusqu'au dernier.
Le Gouvernement ordonne en même temps, que dans tous les colleges où il y aura au moins trente écoliers, on imprime, ne fut ce que sur une demi feuille (qui pourra être jointe au programme des exercices) les Noms, et la liste de tous les écoliers, qui auront eu une place ou remporté un prix à la fin de l'année, et d'envoyer tous les ans cette liste en même temps que le Programme des exercices, à la commission Royale des études avant le 15 de septembre; vous enverrez en même temps et par la même occasion à la comm. Royale, tous les thèmes, versions, leçons ou

{==178==} {>>pagina-aanduiding<<}
instructions, en un mot généralement tout ce que chaque Professeur aura dicté dans sa classe pendant toute l'année. Vous prendrez à cet effet non les cahiers des Professeurs mêmes, mais un on plusieurs livres d'un écolier de chaque classe, en choisissant parmi les écoliers, celui ou ceux, qui écrivent le mieux, et tiennent le plus proprement leurs livres, ce qu'il est à propos au reste d'exiger, que tous les écoliers, autant qu'il est possible, fassent.
Fait à Bruxelles, le 26 juillet 1780.


J. Des Roches, Actuaire.
‘Nous voulons, luidde eene andere circulaire van de Keizerin Maria-Theresia, en gedagteekend van hetzelfde jaar 1780, que dans vos colléges, comme ailleurs, le principal soin soit pour les langues latine et grecque, et que cependant les autres connaissances subsidiaires, prescrites par nos ordres soient d'autant moins négligées, que suivant toute bonne éducation, il ne suffit point d'apprendre des mots aux enfants, mais qu'il faut tâcher de leur donner des idées, et que dans les mains de maîtres habiles, les connaissances subsidiaires dont nous parions, ne peuvent même que servir à l'objet principal, celui d'apprendre la langue latine.’
De Augustijnen onderwierpen zich aan de voorschriften van het Staatsbestuur. De Provinciaal J. Vollaert, schreef aan de regenten der colleges: ‘Mandamus ut in omnibus collegiis nostris praefata observentur.’ In 1777 had de Provinciaal verbod gekregen den historischen catechismus van Fleury te gebruiken, aangezien een andere catechismus op bevel van het Gouvernement gedrukt was, welke moest ingevoerd worden. In 1778 was een omzendbrief toegekomen, waarbij men gebood de vacantie den donderdag vóór Paschen te beginnen, en die den maandag van Belo-
{==179==} {>>pagina-aanduiding<<}
ken-Paschen te eindigen. De prefecten moesten zich verzekeren, dat de studenten hunne Paasch-plichten volbracht hadden.
Nog hetzelfde jaar liet Minister Starhemberg aan den Provinciaal weten, dat het koninklijk Comiteit ging overgaan tot een algemeen onderzoek, ten einde zich te overtuigen, in hoeverre de leeraars der bestaande colleges het vertrouwen van het Staatsbestuur verdienden 1.
Van de negentien Augustijnen-colleges, die in België waren, werden er twaalf door den Staat erkend. De professors van die colleges beschouwde men als ambtenaars, en zij genoten eene jaarwedde. De tooneelvertooningen waren zeer in de mode in de onderwijsgestichten, en hadden op den gang der studiën eenen schadelijken invloed, ter oorzaak van het overdreven belang, dat er aan gehecht werd. De prijsdeelingen van het Gentsche college der Augustijnen waren ook vanouds opgeluisterd door tooneelvertooningen 2.

{==180==} {>>pagina-aanduiding<<}
Het Oostenrijksch bestuur verklaarde aan die plechtigheden den oorlog. Eene circulaire van Des Roches beval de vertooningen te staken, en zich te bepalen bij de openbare oefeningen in de leervakken. In gevolge van dit bevel hielden de paters jaarlijks op hunne prijsdeelingen exercitatio scholastica tot aan de vernietiging der orde in 1796.


VI.

Deze voor de Augustijnen zoo rampzalige stond naderde met rasse schreden. Men kent de gevolgen van de overweldiging van ons land door de Franschen op het einde der eeuw. De overwinnaars maakten zich meester van Gent den 4 Juli 1794. De stad werd door hen met eene belasting geslagen van 12 millioen livres. De Augustijnen hadden daarin een aandeel te betalen van 150,000 livres. Zulke aanzienlijke som bezaten zij niet in klinkende speciën 1. Nu waren zij genoodzaakt het zilverwerk hunner kerk te doen smelten en zelfs goederen te verkoopen ten einde de opgelegde oorlogschatting te kunnen betalen². Bij die erge beproeving mocht het niet blijven: de Fransche republiek besloot weldra tot de onvoorwaardelijke opheffing der geestelijke orden, met inbeslagneming der kloostergoederen voor rekening van den Staat. De Augus-
{==181==} {>>pagina-aanduiding<<}
tijnen verkeerden in kommer en angst, in verwachting van het lot, dat hun beschoren was. In het begin van 1796 nam de commissaris der stad, op hooger bevel, al de registers van inkomsten en uitgaven des kloosters in beslag, welke stuks naar de departementale archieven overgingen. Op Allerzielendag van dit zelfde jaar, gedurende de goddelijke diensten, liep de kerk gevaar geplunderd te worden 1. Nauw was de lijkdienst geëindigd, of dienaars der openbare macht deden de kerk sluiten. Een republikeinsche commissaris, aan het hoofd van talrijke soldaten, kwam vooruit en gebood aan den Prior Lod. Bonus en aan zijne kloosterlingen, in den naam der wet, het klooster te ontruimen. De Prior protesteerde tegen het gepleegde 
geweld, tegen de onteigening der goederen en de vernietiging der gemeente, doch moest gehoorzamen. De schilderijen der kerk voerde men op eenen wagen naar de kerk der St.-Pietersabdij, in museum veranderd. De boekerij, ongeveer 10,000 boekdeelen bevattende, ging naar de kerk van Baudeloo over. De gebouwen werden verdeeld in negen loten voor de verkooping. Den 26 November werd het klooster verkocht; den 26 December de hof met de aanpalende huizen, en den 16 Januari 1797 verkocht men de meubelen en kerksieraden.
De paters kochten hunne goederen weder in. Daartoe diende hun een goedvind van 15,000 fr. aan den Prior door het Directorium als schadeloosstelling afgeleverd en hoofdzakelijk het geld, 't welk aan elken kloosterling behandigd was geweest. Ieder pater namelijk had 15,000 livres, en ieder leekenbroeder 5,000 livres ontvangen 2. Met dit geld, zegt Keelhoff, hebben wij klooster en kerk weder gekocht. Het was Pater Volbracht, die den last op zich

{==182==} {>>pagina-aanduiding<<}
genomen had alles in te koopen. Voor het klooster met de kerk betaalde hij 162,044 livres; voor den hof met de huizen 67,900 livres; totaal circa 230,000 frank. Het kerkmobilier kostte den paters 43,896 fr.
Reeds op 1 Februari 1797 openden zij hunne kerk, en hoorden biecht denzelfden dag; des anderdaags deed men goddelijke diensten als te voren. - Een belangrijk gedeelte der Augustijnen-goederen jvas niet openbaarlijk verkocht geworden, daar dit deel hoogst geschikt voorkwam tot lokaal voor stedelijke schilder- en teekenschool: het was het college, uitmakende het derde lot der te verkoopen goederen. Dit derde lot bleef ingehouden op het aandringen van de Toezichts-commissie van schoone kunsten. Deze commissie schreef aan het Departementaal Bestuur, dat het Augustijnen-college het eenige lokaal was in de stad, geschikt tot de inrichting eener teekenschool. Aan dit verzoek werd gehoor gegeven, en zoo ging het Augustijnen-college over tot zijne nieuwe bestemming van academie. Het officieel besluit der overheid luidde:
‘Vu par l'administration centrale du Département de l'Escaut, une lettre par laquelle le jury temporaire des arts et sciences demande que le collége du ci-devant couvent des Augustins soit réservé pour y établir une école de dessin.
Considérant qu'il conste d'un procès-verbal dressé par ledit jury, que le collége est le seul bâtiment national de cette commune qui convient pour l'établissement d'une École de dessin;
Ouï le Rapport de son 2e bureau et le commissaire du Directoire exécutif entendu,
Arrête: que le collége, ainsi que ses dépendances, formant le 3e lot du bâtiment des ci-devant Augustins, est

{==183==} {>>pagina-aanduiding<<}
provisoirement réservé; il en sera référé sur cet objet aux Ministres des finances et de l'intérieur.
Hopsomere, président; Van der Heeren, Troisoeufs, Forcade, Danneels; Du Bosch, commissaire du Directoire; Em. Piers, secrétaire en chef.’
Extrait du registre des procès-verbaux de l'adm. du Département de l'Escaut, du 6 frimaire au 30 nivôse, an V. -
Korten tijd na de verkooping hunner goederen, hadden de Augustijnen eene beproeving te onderstaan, die even smartvol was als de voorgaande; den lijdenskelk hadden zij nog niet geheel geledigd. In Mei 1797 werd afgekondigd, dat alle geestelijken eene verklaring van onderwerping aan de Fransche republiek hadden af te leggen, zoo niet dat het hun verboden was kerkelijken dienst te doen, op straf van 500 livres en een jaar gevangenis. Radeloos, legden de paters den geëischten eed af in handen van het bestuur. In November kregen zij bevel een Te Deum te zingen tot zegening van den gesloten vrede tusschen Frankrijk en Oostenrijk. Des anderdaags deden zij eene mis van Requiem ter gedachtenis van de helden die voor de vrijheid en de gelijkheid gesneuveld waren. Citoyen Volbracht had moeten beloven de kerk te versieren, overeenkomstig den aard der plechtigheid. ‘De kerke zal den eersten dag verbeelden eenen lusthof van vrede, en den tweeden een Rouwverblijf, in het midden van welk zal geplaatst zijn, een catafalk, omringd met oorlogstrophëen. Om deze plechtigheden te meer luister bij te zetten, zal de muziek uit meer dan zestig muzikanten bestaan, vermengeld met vredegezangen en symphoniën. Alles tot meerder eere van het Opperwezen, herkentenisse aan het republikaansch bestuur en tot vreugde der ware vrienden van vrede 1.’

{==184==} {>>pagina-aanduiding<<}

Toen de Augustijnenkerk in 1803 tot succursale van H. Kerstkerk verheven werd, was het pater Volbracht die door den bisschop tot eersten pastoor der ingerichte parochie-kerk benoemd werd. De paters voedden de hoop, dat er voor hen een tijdperk van rust en vrede zou opdagen, hetwelk hun mocht toelaten, in zekere mate den geleden onspoed te heelen. Doch neen: op het einde van Oogstmaand 1809 kwam de Meier van Gent hen verzoeken, in naam van den Prefect, het klooster te ontruimen voor eenige jaren, daar het moest dienen tot krijgs-hospitaal ‘voor de sieken die van Vlisseghem ende ontrent die kanten gebragt wierden.’ Er moest, om erger kwaad te vermijden, gehoorzaamd worden. Door zulke bestemming moesten al de muren des kloosters ‘doorgesmeten ende verwoest worden, ende vermits het klooster geheel aen de Paters en Broeders ende andere particuliere verhuert ende door de selve bewoont ende gebruykt was, en jaerlykx een somme van 442 ponden groote courant inbragt, synde den besondersten onderstant der Paters ende Broeders om by te leven, syn wy genoodsaekt geweest alle onze huyzen onder de weirde van diere te laten verkoopen, ook syn alle de particuliere, die in ons klooster woonden, vertrokken sonder ons de huere te betaelen 1.’ Op het einde van 1810 werd het hospitaal opgebroken en het klooster aan de Augustijnen teruggegeven. De paters wendden zich herhaaldelijk tot het Staatsbestuur om vergoeding te bekomen. Zij bevestigden dat hunne gebouwen voor 50,000 fr. schade hadden geleden. In 1812 kregen zij als schadeloosstelling de som van 4,000 fr. Wat de huizen betreft, welke zij hadden moeten verkoopen, Keelhoff verzekert, dat zij er 22,000 fr. minder voor ontvingen, dan zij er in 1796 voor gegeven hadden.

{==185==} {>>pagina-aanduiding<<}

In dat zelfde jaar 1812 viel er nog iets voor, dat vermelding verdient. De enge doortocht tusschen de goederen der Augustijnen van de Margar et ast raat tot de Molenaarstraat was tot dit tijdstip geen openbare weg, en zelfs aan beide uiteinden door eene poort gesloten. Het magistraat besloot dien bijzonderen doortocht voor het publiek toegankelijk te maken, en hem diensvolgens behoorlijk te verbreeden. Met dit doel moest er een gedeelte van den ruimen hof afgenomen worden. Het is de tegenwoordige Academiestraat, vroeger Zwaardstraat geheeten, en die onlangs door de voltrekking der stedelijke kostschool voor meisjes en de vernieuwing van het academiegebouw merkelijk verbreed is.
De Augustijnen hadden een deel des kloosters verhuurd, tot inrichting van tweekatoenfabrieken. Eene dezer fabrieken gestaakt zijnde in 1827, vestigden de paters zich in de verlaten gebouwen. De andere fabriek bleef in stand in den vleugel, welke zich langs de Augustijnenkaai uitstrekt. Het was in dien vleugel, dat in Januari 1838 de schrikkelijke brand uitborst, die zoo vernielend was, en waarin belangrijke archieven de prooi der vlammen werden. In min dan vijf uren tijds waren kerk en klooster vernietigd. De Augustijnen werkten ijverig om de gebouwen uit hunne puinen te doen verrijzen. Reeds in 1841 was de kerk genoegzaam voltooid om er de goddelijke diensten te hervatten. In 1844 kwamen de paters op het denkbeeld zich nogmaals met openbaar onderwijs bezig te houden. Het gesticht, dat thans in hun klooster ingericht is, en den naam voert van Institution Saint-Augustin, is echter geen college meer, maar eene lagere school.
L. De Rycker.


2 A. Keelhoff. Ibid., bl. 212.









{==186==} {>>pagina-aanduiding<<}

Repos ailleurs.

Een lied naar aanleiding van het feest der Rederijkkamer de Olijftak te Antwerpen, (16 en 17 Augustus 1874).


Ik groet U, Scheldekoningin, 
Antwerpen, in uw feestdos stralend, 
Met vlaggen en banieren pralend 
Van scheepsmast, pui en torentin. 
Ha! hoe herleeft Oud-Vlaandrens geest 
Op 't oude Vlaamsche jaarmarktfeest, 
Terwijl mijn geest op uw banieren 
Weer Aldegonde's leus ziet zwieren: 
Repos ailleurs! 
 
En wèl te recht blonk, Marnix, thans 
Den pelgrimsbroeder uit het Noorden, 
Bij 't groeten van de Scheldeboorden, 
Die leuze in 't oog met nieuwen glans! 
Of zoudt gij niet, op 't hoog festijn 
Der Rederijkren, koning zijn? 
Zou 't feest niet van uw' luister blinken? 
En jublend daar uw leuze klinken: 
Repos ailleurs? 
 
Ha! hoe het galmde in Noord en Zuid: 
‘Op, broeders! wie den krans begeeren, 
U door d'Olijftak te vereeren, - 
Hun mond roep' Marnix' glorie uit!’ 

{==187==} {>>pagina-aanduiding<<}

En ziet, daar klonken stem op stem 
En als om strijd verhieven hem! 
Ja, zelfs een trits van prijskamp-kransen 1 
Zag men om Marnix' lijfspreuk glansen: 
Repos ailleurs! 
 
Antwerp's Olijftak, eere aan U! 
Een straal van Aldegondes glorie 
Daalt ook op U, bij die victorie: 
Door U hergroent zijn lauwer nu! 
Door U weergalmt weer Antwerps wal, 
Door U de aaloude Stadhuishal, 
Waar hij den consulszetel drukte, 
Van 't woord, dat steeds zijn ziel verrukte: 
Repos ailleurs! 
 
O blijv' nu maar dat woord geen klank, 
Op vluchtige adems opwaarts strevend 
En luchtig op den luchtstroom zwevend, 
Maar stervend met ons feestgezang! 
Antwerpens Scheldekoningin, 
Druk U die les ten boezem in, 
Bij 't rustloos woelen, worstlen, draven 
Uws wereldhandels in uw haven: 
Repos ailleurs! 
 
Maar gij ook, Broedren, die de leus 
Van Aldegond' hier kwaamt verheffen, 
Moogt gij haar grootschen zin beseffen, 
Terwijl ge u zelven roemt als ‘Geus’ 
't Was 't licht der Waarheid, dat in 't woord 
Van God bij 't licht der Vrijheid gloort, 

{==188==} {>>pagina-aanduiding<<}

Een Dubbelster! waarvoor hij blaakte, 
Daar hij bij 't Geuzenvaandel waakte: 
Repos ailleurs! 
 
En gij ook, Vlaandrens dichterdrom, 
Mee naar den eigen lauwer dingend, 
Die Aldegondes kruin omringend, 
Hem om den bardenschedel glom: 
Gij allen, die der scheede 't staal 
Onttoogt voor 't recht der moedertaal, 
Volhardt dien schoonen strijd te strijden, 
Hem tot uw laatste kracht te wijden... 
Repos ailleurs! 
 
Wij allen, die uit Zuid en Noord 
Hier aan de groene Scheldezoomen 
Als feestgenooten samenstroomen 
Terwijl de hoogtijdszonne gloort! 
Vereenen we onze handen hier 
Ten eed op Marnix' feestbanier: 
Met God om 't Ware en Goede en Schoone, 
Totdat ons Marnix' eerloof krone!... 
Repos ailleurs! 


1874.
J.P. Hasebroek.






{==189==} {>>pagina-aanduiding<<}

Twee ghazelen.

I


Bemoediging.

Wohl ist dir's in der Welt, wenn wohl in deiner Brust.


Rückert.

Of ook de storm uw kiel bedreige 
en't noodweer om u henen woed', 
Zoo maar de Hoop uw leidster blijft, 
dan blijft ook gij steeds welgemoed! 
Wat u ontvall', wat ook verga, 
al valt de strijd u dikwijls zwaar, 
Vertwijfeling drukt u niet neer, 
blijft maar uw zin steeds welgemoed! 
Of, als bloeddorstige vampyr, 
de twijfel in uw harte wroet' 
En aan uw pijnen zich vermei', 
het hoofd omhoog, steeds welgemoed! 
Hoe menig bittre druppel ook 
in uwen levensbeker vloei', 
Een blijde zin zij 't tegengif, 
dat alle bitterheid verzoet; 
U trooste de onbestendigheid: 
de rustelooze stroom des tijds 
Voert alles, ook uw smarten mee 
en daarom wees steeds welgemoed! 




{==190==} {>>pagina-aanduiding<<}

II


O, zeg toch niet!

Wat zouden wij ouden?


Der jeugd voegt het lied.


Verstemmen, of brommen, Meer kunnen wij niet.


W. Bilderdijk.

O, zeg toch niet, ik bidde 't u, 
‘der jeugd alleen voegt Poëzij!’ 
En klaag niet met een wrevlig hart, 
‘voor mij is lang die tijd voorbij, 
De bloemen dorden op mijn paân, 
wat weelde ook anderen verrukk', 
Geen roos aâmt meer haar' geur mij toe, 
alleen de dorens bleven mij.’ 
Of gij ze ook niet der jeugd misgunt, 
uw klacht is wanklank in hun lied! 
Is daar geen blijdschap in uw hart, 
bij 't wederkeerend Lentetij? 
Baart u de hoop op Lente's schoon, 
geen vreugd, wanneer nog Winter heerscht? 
Dat zoo de erinring aan uw jeugd, 
uw grijsheid een verkwikking zij! 
Dat schoon verleên, waar menig uur 
in zoete mijmerij ontvlood. 
O, zeg dan niet, terwijl ge klaagt, 
die gulden dagen zijn voorbij! - 
De knaap, die zijne liefste kust, 
De liefste, die haar' mond hem biedt, 
Zegt niet uw hart met sneller' klop: 
ook eenmaal als dat paar waart gij! 
Geniet dan mee en trek voor 't oog 
des geestes 't heerlijk vizioen 
Voorbij, dat in uw grijsheid nog 
spreekt van der jonkheid Poëzij! 


C.L. Lütkebühl Jr.








{==191==} {>>pagina-aanduiding<<}

Kunstkroniek.

Tentoonstelling van Kunstnijverheid, te Brussel. - Vroeger en thans. - Oorzaak van het verval. - Wat moeten wij doen? - De geschiedenis der wording van een gewrocht onzer oude Kunstnijverheid. - Keizer. Karel en de tocht naar Tunis. - Jan Vermeyen. - Willem Pannemaker. - J. Houdoy. - Onze oude glasblazerij. - Albert Ilg. - Een Museum voor Kunstnijverheid. - Tentoonstelling van Oude Meesters, te Antwerpen. - Driejaarlijksche Tentoonstelling van Beeldende Kunsten, te Gent.
Deze reis heb ik van drie inlandsche tentoonstellingen te spreken: de Tentoonstelling van Kunstnijverheid, te Brussel, de Tentoonstelling van Oude Meesters, te Antwerpen, en de Driejaarlijksche Tentoonstelling, te Gent. Beginnen wij met het begin, dat is met de meest bezochte en meest opgehemelde dier drie tentoonstellingen, die van Brussel.
***
Voor sommige lieden, laat ik 't rechtuit bekennen, voor vele, zeer vele lieden, zijn de producten van Kunstnijverheid, in de nieuwe Brusselsche Hallen uitgestald, al wat men wenschen kan. Ook geven die lieden breed op van

{==192==} {>>pagina-aanduiding<<}
onze voortreffelijkheid in de verschillende vakken. Wilde men hen gelooven, wij zouden én voor de bronswerken, én voor de tapijten, én voor de kanten, én voor de meubels, én voor bijna al 't overige op eene verbazende hoogte staan, niemand iets te benijden, van niemand iets te leeren hebben, en veeleer aan al andere volkeren lessen van goeden smaak, sierlijkheid, kunstvaardigheid, deugdelijkheid, enz. kunnen geven. Ik ben geenszins van dit gevoelen, dat alleen het gevolg van oppervlakkige beschouwing kan wezen. Zeker, er bevindt zich in de nieuwe Brusselsche Hallen veel schoons, veel goeds, doch daarnevens veel middelmatigs, veel, dat oneindig te wenschen laat. Wat ons, volgens mij, inzonderheid ontbreekt, is karakter, oorspronkelijkheid. Wandel de gaanderijen der Tentoonstelling van Kunstnijverheid rond, beschouw alles, wat gij daar ziet, niet oppervlakkig, maar met aandacht, met studie, en zeg mij, de hand op het hart, of van de tien voorwerpen, hoe schoon, hoe sierlijk anders ook, niet voor het minst negen, naar vreemde modellen zijn vervaardigd of naar vreemd werk nagebootst, derhalve juist op dezelfde wijze, zoo niet schooner en sierlijker, door nijverheidskunstenaars van andere landen zouden kunnen worden voortgebracht, werkelijk voortgebracht worden.

***

Er was een tijd, dat wij Nederlanders inderdaad ook in de kunstnijverheid aan het hoofd, althans in de voorste rijen der Europeesche volkeren schitterden. Het was, toen zoowel de voortbrengselen onzer kunstnijverheid, als die onzer beeldende kunst, de oorspronkelijkheid van karakter en stijl vertoonden, welke, bij den eersten aanblik reeds, ze van al andere liet onderscheiden. Het was, toen wij die prachtige kanten en juweelen, die goud- en zilver-
{==193==} {>>pagina-aanduiding<<}
smidswonderen, dat uitmuntend glas- en gleiswerk, die heerlijke tapijten en andere stoffen, die kunstig gesneden en versierde meubelen, enz. wisten te vervaardigen, welke thans nog, niet alleen als kostbare oudheden, als onschatbare overblijfselen onzer vroegere grootheid, maar tevens als smaakvolle kunstwerken door verlichte liefhebbers gretig worden nagespoord en opgekocht.

***

Eilaas! die schoone tijd is lang voorbij. Wij hebben lang opgehouden zoo eervol eene plaats in de Kunstnijverheid te bekleeden; en al wat men van onze huidige voortreffelijkheid beuzelt, zal ons die plaats niet weergeven. De Zuid- en Noord-Nederlanders, eens zoo vermaard om de oorspronkelijkheid en de hooge waarde van de voortbrengselen hunner kunstnijverheid, spelen thans in die nijverheid eene zeer ondergeschikte rol, indien het al eene rol mag heeten, indien loutere nabootsing eene rol verdient genoemd te worden.
Wel verre van nog onder de toongevers van den goeden smaak te kunnen gerekend worden, bezitten onze kunstindustriëelen, dat is die onzer medeburgers, welke men met dien naam vereert, of die zich dien naam aanmatigen, op enkele uitzonderingen na, schier niets meer, dat aan onze vroegere oorspronkelijkheid, onze vroegere voortreffelijkheid laat denken.

***

Waarbij het komt?
Eenvoudig bij datgene, wat onzen landaard ook in andere vakken tot minderheid doemt. Bij het gebrek aan moed en krachtdadigheid, om ons aan vreemden invloed te onttrekken, om ons te toonen wat wij werkelijk zijn,

{==194==} {>>pagina-aanduiding<<}
om in het bewustzijn onzer eigene waarde, zelfstandig op te treden.
In andere woorden: wij sluiten ons in de kunstnijverheid, evenals veeltijds in de kunst, te eng aan Frankrijk en de Franschen aan.
Ook is het geenszins de kunstzijde, welke bij de Belgische nijverheidsvoortbrengselen de aandacht van het Buitenland vestigt. Het gaat zoo verre, dat lieden, welke anders ons niet ongenegen zijn en niets liever wenschen dan ons recht te laten wedervaren, zich verplicht zien weemoedig te bekennen, dat wij, die eens, ook onder die betrekking, zoo hoog stonden, heden ten dage ons zelfs met de landen, welker nijverheid slechts den derden en vierden rang bekleedt, nauwelijks kunnen meten.

***

‘Ongeveer in denzelfden toestand als Zwitserland,’ zegde onlangs Jacob Falke, in een der meest geachte kunstbladen van Duitschland, het Leipziger Zeitschrift für Bildende Kunst, ‘bevindt zich België, mede een hoofdzakelijk industriëel land, dat met zijne kunstnijverheid verre over de behoeften en de enge grenzen van het kleine land reikt. Deze toestand dagteekent in België niet van heden, als in Zwitserland; wij kennen ja de Nederlanden in kunst en kunstnijverheid tijdens vorige eeuwen als een der toongevende landen. Deze stelling, welke Vlaanderen en Brabant eene zoo voorname rol in de kunstnijverheid liet spelen, bekleedt België heden niet meer; toongeving in den smaak kan men het op geene wijze meer toekennen, nog nauwelijks eigenaardigheid. Het sluit zich veeleer te eng Frankrijk en de Fransche mode aan. Ook ligt de hoofdbeteekenis zijner industrie niet in de kunst. Op onze tentoonstelling - de Wereldtentoonstelling van Weenen,

{==195==} {>>pagina-aanduiding<<}
- was zij nog min gunstig vertegenwoordigd, dan zij het verdient. Zij toonde ons eigenlijk slechts drie takken: de kanten, de meubels en de kerkelijke goudsmidswerken, waarvan dan nog enkel de eerste eenigermate achtinggebiedend optraden.

***

‘Zonder als arbeid of in schoonheid voor de Fransche kanten onder te doen, volgen de Belgische toch geheel den Franschen smaak, die tegenwoordig de kanten naturalistisch met lichte bloemen en sierlijke ranken overlaadt. Men heeft, wel is waar, begonnen de oude kanten van Mechelen en Valencijn opnieuws na te bootsen, doch juist diegene, welke, wat de versiering betreft, de eenvoudigste en onbeduidendste zijn. In de kerkelijke goudsmidskunst stelt zich België, gelijk eenige voortreffelijke werken van A. Bourdon, te Gent, en J. Wilmotte, te Luik, die in de Kunsthalle te zien waren, bewijzen, op het standpunt dier hervorming, welke naar eene verandering der kerksieraden naar middeleeuwsche modellen streeft, doch, zulks geschiedt zonder vindingsgeest en met juiste nabootsing der oude stijlsoorten, zelfs met al hare zwakheden.

***

‘Kan de moderne Belgische kunstnijverheid, hoe achtingswaardig zij nog immer zijn moge, geenszins met haar verleden vergeleken worden, ontbreekt haar inzonderheid een frissche, levendige vindingsgeest, zulks geldt nog veel meer van het zusterland Holland. Er was een tijd, dat deze noordelijke provinciën der Nederlanden, machtig ter zee en in de staatkunde, ook met haren smaak het gansche Noorden beheerschten en de voortbrengselen harer kunstnijverheid verre naar het Zuiden

{==196==} {>>pagina-aanduiding<<}
uitvoerden, alwaar zij met veel meer oorspronkelijkheid en vinding in hoogeren graad de rol speelden, welke heden ten dage Zwitserland heeft overgenomen. Wij hebben zelfs in het tegenwoordige huisraad van Tunis den invloed van Ond-Holland herkend! Nog immer is Holland eene rijke bron voor den oudheidsvriend en den oudheidskundige, die bij voortduring aldaar gebeeldhouwde meubels, zilverwerken, geschilderd gleiswerk, kunstige ijzeren sloten en velerlei andere kunstwaren weet op te sporen. Maar wat levert het huidige Holland in denzelfden aard aan het buitenland? Wij weten nauwelijks iets anders te noemen, dan de schemerende nabootsingen van Chineesch paarlemoerlak, te midden van al het Chineesche met Kaulbachsche samenstellingen versierd, of vloertapijten, waarvan de Tentoonstelling ons uit Deventer eenige fraaie monsters van Smyrnasche soort bracht. Anders toonde ons Holland van eigen kunstnijverheid slechts eenige kasten met zilverwerk, ten deele van grootsche afmetingen, als b.v. een monumentaal middenstuk. Deze gewrochten van Boonebakket in Amsterdam en Van Kampen in Voorschoten (Zuid-Holland), lijden nog grootendeels aan naturalisme of laten ten minste geen streven naar edeler vorm bemerken.’

***

Zoo spreekt een bevoegd beoordeelaar. Gelijk men ziet, is ook hij van gevoelen, dat gebrek aan eigenaardigheid, aan oorspronkelijkheid, aan karakter, de zwakke zijde is van onze kuust-industriëelen, derhalve de ware, de eenige oorzaak van onze tegenwoordige minderheid, in zake van kunstnijverheid, minderheid, waarvan de Brusselsche Tentoonstelling, trots al het schijnschoone, dat de menigte verblindt, trots al de ophemelingen der Brusselsche bladen, andermaal het bewijs heeft geleverd.

{==197==} {>>pagina-aanduiding<<}

***

Willen wij opnieuws het hooge standpunt innemen, welk onze nijverheid in vroegere eeuwen bereikt had, dan moeten wij beginnen met al onze pogingen aan te wenden, om nogmaals eigenaardig en oorspronkelijk te worden, om ons van den vreemden, en in de eerste plaats van den Franschen invloed geheel los te maken.
Wat zullen wij echter doen om 't wederom te worden? Hoe zullen wij 't aanvangen, om ons van den vreemden invloed te bevrijden?
Wij zullen eenvoudig doen wat onze voorouders deden.
Wat deden zij?
Het antwoord op die vraag zoude mij veel verder leiden, dan het de ruimte toelaat, waarover ik in het Nederlandsch Museum beschik. Ik zal derhalve mij vergenoegen met de geschiedenis der wording van een gewrocht onzer Oude Kunstnijverheid te verhalen, dat ons vaderland wezenlijk tot eer moet hebben verstrekt. Die geschiedenis zal onzen kunst-industriëelen beter toonen wat zij te doen hebben, dan de breedvoerigste voorschriften en uitleggingen. Zij betreft overigens eene nijverheid, voor welke een onzer industriëelen - een Mechelaar, - op het denkbeeld kwam het rechte middel aan te wenden. Ik bedoel M. Braquenié en zijn wandtapijt naar eene schilderij van L. Gallait.

***
 
Onder de takken van kunstnijverheid, welke weleer in Zuid-Nederland den hoogsten trap van bloei bereikten, dient in de eerste plaats, de nijverheid van M. Braquenié, de tapijtmakerij vermeld te worden. Dat onze tapesiers tot de voornaamste van Europa behoorden, en dat hunne gobelins voor de schoonste en kunstrijkste van Italië en

{==198==} {>>pagina-aanduiding<<}
Frankrijk niet moesten onderdoen, bewijzen de prachtige gewrochten, welke ons uit de 15e en 16e eeuwen zijn overgebleven. Te Antwerpen was die tak in het begin der 15e reeds zoo bloeiend, dat het ambacht der tapijtwevers van dat der lakenwevers werd gescheiden, om een afzonderlijk ambacht te vormen. Volgens de getuigenis van den befaamden Guicciardini, waren de tapijten, inzonderheid de Turksche tapijten, welke te zijnen tijde te Antwerpen werden vervaardigd, een der voornaamste artikels van den uitvoerhandel. Men verzond ze naar al die landen, waarmede de Antwerpsche kooplieden in betrekking stonden, dat is nagenoeg naar al de landen der wereld, en overal werden ze gretig gezocht. Ook liet de gekende bouwondernemer Gilbert Van Schoonbeke, in 1550, ter plaatse, waar thans de Fransche Schouwburg zich verheft, een ruim gebouw oprichten, waaraan hij den naam van Tapesierspand gaf, en dat met zijne dubbelde galerij, van weerszijde met winkels en magazijnen voorzien, vooral tot het uitstallen en verkoopen van tapijtwerken moest dienen.
Het waren echter inzonderheid de Brusselsche tapijtwerkers, welke in het vervaardigen van gobelins uitmuntten. De Fransche en Duitsche kunstwereld heeft zich in den laatsten tijd met eene reeks voortbrengselen van hunne nijverheid bezig gehouden, die met de Vlaamsche schilderschool in zoo nauwe betrekking staat en nochtans zoo zelden bij ons ter sprake komt. Het is de geschiedenis der vervaardiging van die reeks voortbrengselen, welke, mijns dunkens, onzen kunst-industrieelen tot les en leer kan verstrekken, en welke ik op mijne beurt wil mededeelen.
***
Toen Keizer Karel V, in 1535, zijnen tocht naar Tunis ondernam, om den overmoedigen potbakkerszoon van

{==199==} {>>pagina-aanduiding<<}
Lesbos, den ge vreesden zeeschuimer Haïreddin of Cheïreddin Barbarossa, voor zijne rooverijen te tuchtigen, bevond zich in zijn gevolg een Nederlandsch schilder, met name Jan Corneliszoon Vermeyen.
Jan Vermeyen was, in 1500, te Beverwijk, bij Haarlem, geboren. Hoe of waar hij de kunst leerde, weet men niet. Evenmin weet men van zijn kunstwerk, behalve wat Van Mander daaromtrent vermeldt, veel met zekerheid te zeggen, daar het veelal in altaarstukken en andere kerkschilderijen bestond, die grootendeels door de beeldstormers werden vernield. Hij was, volgens denzelfden schrijver, een schoon en groot manspersoon en had zijnen baard zeer lang laten groeien, wat hem den bijnaam van Hans met den baard had verworven. Onder zijne voornaamste vrienden en gezellen telde hij den voortreffelijk ken meester Jan van Schoorl of Schoreel.

***

Vermeyen was hofschilder van Margaretha van Oostenrijk. Hij werkte voor haar aan drie grafmonumenten in de kerk van Brou. Hij schilderde de afbeeldsels van Keizer Karel, van de Keizerin en hunne kinderen, alsmede van talrijke prinsessen en andere voorname personen, wier portretten als geschenk aan vreemde hoven werden gezonden. Later vinden wij hem bij Maria van Hungarijë aan het werk en eindelijk in het gevolg des Keizers, dien hij opzettelijk naar Tunis vergezelde, om door zijn talent de roemrijkste feiten van den veldtocht te verheerlijken.
Karel de Vijfde wilde namelijk door de Brusselsche tapesiers eene reeks wandtapijten laten vervaardigen, de voornaamste gebeurtenissen van dien tocht voorstellende. Hierom was het, dat hij Vermeyen naar Afrika had medegenomen. De kunstenaar moest voor deze tapijten de

{==200==} {>>pagina-aanduiding<<}
cartons maken, waarnaar de vorst later voorname Brusselsche tapijtwerkers, in het vervaardigen der gobelins bijzonder bedreven, zoude laten arbeiden; en opdat hij getrouw de verschillende af te beelden tooneelen zoude wedergeven, had de Keizer hem de gelegenheid willen verschaffen die tooneelen als ooggetuige bij te wonen.

***

Men weet, hoe de krijgstocht van Karel V ten einde liep. Na ettelijke min of meer gewichtige gevechten, werd Barbarossa in eenen grooten veldslag overwonnen. De Keizer nam Goletta en Tunis in, bevrijdde 20,000 christen slaven en herstelde den verdreven vorst Mulei-Hassan op den troon. Vermeyen was bij de verschillige krijgsverrichtingen aanwezig, schetste en teekende, en verzamelde op die wijze de noodige materialen voor de cartons, waarnaar later de reeks tapijten zouden gemaakt worden.

***

Nadat zijne kleinere schetsen en ontwerpen door den Keizer waren goedgekeurd, begon de kunstenaar zijne cartons, op papier, ter grootte van de te vervaardigen tapijten, uit te voeren. Er werd hem nadrukkelijk aanbevolen ‘met de beste en levendigste kleuren’ te malen en zich bij dien arbeid ‘door de beste en duchtigste schilders’ - op zijne eigen kosten, wel te verstaan, - te laten helpen. Er zouden twaalf tapijten zijn; er moesten dus twaalf cartons wezen, waarvoor de Keizer eene totale somme van 1800 gulden - eene voor dien tijd vrij aanzienlijke somme, - beloofde te betalen. Doch Vermeyen moest van zijnen kant beloven van alle andere bezigheden af te zien tot aan de voltooing der cartons, die achttien maanden na de maand Juni 1546 - dagtee-
{==201==} {>>pagina-aanduiding<<}
kening van het contract te dier gelegenheid opgesteld, - zouden afgeleverd worden.

***

De patronen - zoo noemden destijds de kunstenaars, die voor tapijtwerkers en glasschilders arbeidden, hunne cartons, - werden op het gestelde tijdstip door Vermeyen voltooid. Met het vervaardigen der tapijten werd de Brusselaar Willem Pannemaker door Maria van Hungarijë gelast. Men meent, dat die Willem Pannemaker, de zoon van Pieter was, die in 1531 aan den Keizer eene prachtige tapitserije, van goud, zilver en zijde geweven, verkocht, welke 28 ellen omvang had en het Laatste Avondmaal voorstelde.
***
De twaalf tapijten werden in goud, zilver, zijde en sapette, zekere dunne wollen stof, uitgevoerd. Om een denkbeeld te geven van den hoogen prijs, welken men op de deugdelijke vervaardiging van soortgelijke voortbrengselen der kunstnijverheid stelde, en van de zorg, waarmede zij inderdaad werden vervaardigd, wil ik hier eenige bepalingen inlasschen van het contract, welk door Maria van Hungarijë met Willem Pannemaker werd gesloten. Zij zullen mede beter dan de breedvoerigste beschouwingen de oorzaken van de voortreffelijkheid onzer oude nijverheids-voortbrengselen betoogen.
***
Zoowel de karmozijnroode, als de overige zijdedraden moesten uit de Spaansche provincie van Grenade, toen om hare zijde beroemd, ontboden worden. Voor de wol moest men de fijnste nemen, die men konde vinden, en voor de ketting het voortreffelijkste garen van Lyons,

{==202==} {>>pagina-aanduiding<<}
hoeveel het ook mochte kosten. Den aannemer werd op het hart gedrukt de zijde niet te sparen. Zelfs werd het getal der zijdedraden bepaald, die over de goud- en zilverdraden en voqr het aanwenden der wol zouden gebruikt worden, zoowel in de randversieringen, als in de beelden en landschappen. De goud- en zilverdraden leverde de Keizer op zijne kosten. Pannemaker nam de verplichting op zich, zeven werklieden voor elk tapijt te bezigen en al de verbeteringen uit te voeren, welke de keurmeesters van het Hof zouden aanduiden, alsook de mislukte of gebrekkige deelen geheel te herstellen. Voor elke el van het weefsel ontving hij 12 gulden; voor elk tapijt op voorhand 400 gulden, bij het overleggen der patronen, evenveel zes maand later en het overige na de voltooiing van het werk. Eindelijk beloofde hem nog de Keizer, indien hij over den arbeid tevreden was, eene lijfrente van 100 gulden 's jaars.
***
Het was zekere Simon Parenty, welke de zijde verschafte. Uit eene nota van dezen blijkt, dat die zijde in 19 kluwens werd gebezigd, waarvan weder elk in 3 a 7 schakeeringen verviel. Het gewicht der zijde bedroeg 559 pond en de kosten voor dezelve beliepen tot 6637 gulden. Tot het vervaardigen dier zijde wendde men zich tot de Spaansche fabrieken, en Louis Chaussart werd in 1545 naar Grenade gezonden, om de vervaardiging te bewaken en te bespoedigen. Hij verbleef 2 jaar 7 maanden en 25 dagen in Spanje. Hij meldde onder ander den Keizer, dat 160 pond fijne zijde bij het koken in blauwe verve bedorven waren. Maria van Hungarijë liet aan Louis Chaussart voor zijne bemoeiingen 500 gulden betalen en verder 75 gulden voor kosten van vervoer uit Spanje. Aan een' Antwerpschen koopman, Jacob Melsen, was de

{==203==} {>>pagina-aanduiding<<}
levering der gouddraden toevertrouwd. Het gewicht der verwerkte goud- en zilverdraden was 500 pond, dus voor eene waarde van 8500 gulden, daar de zilverdraden zooveel als de gouddraden kostten.
***
Elk afgewerkt tapijt werd aan de keuring van gezworen meesters van het Brusselsche tapesiersambacht onderworpen. Die meesters waren: Frans Guebles, Huibrecht Van der Motte en Andries Mattens. - Het eerste tapijt hiet la Quarte. Het was 102½ vierkante ellen groot en verbeeldde een gezicht van het tooneel des oorlogs in vogelvlucht. Het tweede, la Navigation, mat 106 ellen; het derde, la Monstre, (de wapenschouw), 80 ½ ellen; het vierde, l'Escarmouche, 105 ellen; het vijfde, le Camp, 109 ellen; het zesde, le Fourage, 107 ellen; het zevende, zonder naam, 106 ellen; het achtste, la Bataille, 135 ellen; het negende en het tiende, le Sacq, 92¾ en 90¾ ellen; het elfde en het twaalfde van 109¾ en 103¾ ellen waren insgelijks beide zonder naam.
***
Het is bekend, dat Pannemaker, terwijl men aan de tapijten werkte, zich dikwijls nog al groote veranderingen moest getroosten. Zoo weet men, bij voorbeeld, dat hij op het tapijt la Navigation een schip moest wegnemen en door een ander met zeilen en vlaggen vervangen.
Op den 21 April 1552, zes jaar na de sluiting van het contract, was het grootsche werk voltooid. Op 2 Juli vertrok Pannemaker uit Brussel naar Engeland, om van daar de tapijten per schip naar Spanje te zenden.

***

{==204==} {>>pagina-aanduiding<<}

Al deze bijzonderheden, die, ik kan het niet genoeg herhalen, ten duidelijkste toonen, waaraan onze nijverheids-voortbrengselen van vroegeren tijd hunne oorspronkelijkheid en bijgevolg hunne voortreffelijkheid te danken hadden, zijn van de onbetwistbaarsto echtheid. Zij zijn voor het meerendeel ontleend aan een hoogstbelangwekkend oud werkje, getiteld: Tapisseries représentant la conqueste du royaulme de Thunes par l'empereur Charles-Quint, dat in den loop van het verleden jaar met andere documenten, de tapijten van Willem Pannemaker betreffende, te Rijsel door M.J. Houdoy werd uitgegeven.

***

Men sta mij toe hier eene parenthesis te openen.
Dezelfde heer Houdoy gaf, insgelijks in den loop van 1873, een ander niet minder belangwekkend werkje uit over onze oude glasblazerij. Wij zien daarin, dat die nijverheidstak in de 16e en in de 17e eeuw in Brabant en Vlaanderen al zoozeer als de tapijtweverij bloeide. De voornaamste zetel was Antwerpen, alwaar de kunstigste glaswaren met eene volmaaktheid werden vervaardigd, welke door de Venetiaansche glasblazers werd geëvenaard, doch niet overtroffen. Zelfs was het uit Antwerpen, dat de kunst van het glasblazen, onder koningin Elisabeth, naar Engeland werd overgebracht. Keizer Karel had veel bijgedragen, om dien nijverheidstak in de Nederlanden te verspreiden. Onder zijne regeering en die van Philips II, nam deze zoodanig in bloei toe, dat de Vlaamsche en Brabantsche glazen dreigden op sommige plaatsen de Venetiaansche van de markt te verdringen. In de 16e eeuw waren Ambrosio de Mongarda en Philips de Gridolphi, vermoedelijk Venetianen, de voornaamste glasblazers van Antwerpen. De opvolger

{==205==} {>>pagina-aanduiding<<}
van den laatsten was zekere Ferrante Morron. Na 1629 was echter de glasfabricatie hoofdzakelijk in de handen van den Antwerpenaar Van Lemmens, die ook te Brussel eene fabriek schijnt gehad te hebben.

***

Doch keeren wij tot onze tapijten terug.
Bestaan zij nog? Wat gebeurde er mede? Wat is er van geworden? Waar zijn zij gebleven? M. Houdoy weet het niet. Wel zegt hij ons, dat zij in de 18e eeuw nog in Spanje waren en dienden, om het paleis van Madrid, bij feestelijke gelegenheden te versieren; doch meer kan hij er niet van zeggen. Hij heeft naar Madrid geschreven, om te vernemen, of zij nog in wezen zijn. Tevergeefs. Hij heeft geen antwoord bekomen. Hij denkt met anderen, dat zij of wel hebben opgehouden te bestaan, of wel op ergens eenen zolder van het Madridsche paleis vergeten liggen. Reeds werd vroeger herhaalde malen van het photografiëeren gesproken der beroemdste tapijten, welke Spanje bezit. Komt men eindelijk daartoe, dan zullen wij - hij hoopt het, - eenmaal de vreugd beleven ons in staat gesteld te zien van de kunst van Jehan Vermay - zoo noemt hij Jan Vermeyen, - en van het werk van Willem Pannemaker ons een denkbeeld te vormen, iets wat hij vurig wenscht.

***

Met die hoop en die pia vota konde een Duitsche geleerde, de befaamde Albert Ilg, zich niet vergenoegen. Zonder nog in aanmerking te nemen, dat een land als Spanje, vooral in de tegenwoordige omstandigheden, wat anders te doen heeft en zeer waarschijnlijk nog lang zal moeten wachten, vooraleer er te kunnen aan denken,

{==206==} {>>pagina-aanduiding<<}
oude en vergeten tapijten, met vele andere op de zolders van het Madridsche paleis weggestopt, voor het genoegen der liefhebbers te laten photografiëeren, heeft hij onmiddellijk er iets meerders willen van weten. Hij heeft zich aan het werk gezet en is er in geslaagd zoovele aanduidingen te verzamelen, dat hij van nu af ons andere zeer nauwkeurige berichten omtrent den arbeid van Vermeyen en Pannemaker kan mededeelen. Die berichten, in de Kunst-Chronik van Dr C. von Lutzow opgenomen, komen hier op neder:

***

Vooreerst doet de heer Ilg aanmerken, dat M. Houdoy niet schijnt te weten, dat de twaalf oorspronkelijke cartons van Vermeyen (20' lang, 12' hoog) zich in het depot der galerij van het Weenensche Belvedere bevinden, en dat tien herhalingen van de tapijten, in de vorige eeuw, op last van Keizer Karel VI naar de cartons vervaardigd, in het bezit van het Oostenrijksche keizershuis zijn gebleven. Zelfs versieren twee van die tien tapijten de zaal der meubels en weefsels, in het Oostenrijksche Museum voor Kunst en Nijverheid. De acht overige worden te Schönbrunn bewaard. Van de twee in het Museum stelt het eene, 16' hoog, en 27'8" breed, den Kamp der Spanjaards met de Mooren voor, op de landengte tusschen Tunis en de puinen van Carthago; het andere, 16' hoog en 25' breed, de Inneming van de stad Tunis, waarop Vermeyen zelf met zijn schetsenboek voorkomt.

***

Zijn de tien herhalingen naar de cartons, of wel naar de oorspronkelijke tapijten vervaardigd? M. Ilg aarzelt niet het eerste aan te nemen en staaft zijn gevoelen met

{==207==} {>>pagina-aanduiding<<}
bewijzen, die alleszins de aandacht verdienen. De vervaardiger der Oostenrijksche tapijten was Judocus De Vos, van Brussel, wiens naam op enkele, met roodgele zijde, in den ondersten rand gewerkt is. In denzelfden rand bevinden zich Latijnsche opschriften, door den geleerden Heraeus, opziener der oudheden en keizerlijken raadsheer te Weenen, geleverd. Deze gobelins dragen nog het merk der Brusselsche manufacturen B.U.B. Uit een bericht van Heraeus meent men te mogen opmaken, dat vele der afbeeldsels van hooge of beroemde personages, welke in de cartons van Vermeyen voorkomen, door Titiaan aan dezen werden bezorgd, dat is naar portretten van dien grooten Italiaanschen meester door dezen geteekend.
***
Ik heb ook deze laatste bijzonderheden willen mededeelen, om te toonen, hoe hoog onze kunstnijverheid vroeger in andere landen stond aangeschreven, hoezeer hare voortbrengselen thans nog in andere landen, door bevoegde mannen worden geschat. Want Houdoy en Ilg zijn niet de eenigsten, welke zich met het in winnen van berichten omtrent onze oude kunstnijverheid hebben ingelaten en nog inlaten, welke gepoogd hebben en nog pogen de geschiedenis van sommige dier voortbrengselen te herstellen, zeker een bewijs, dat zij het wel verdienen. Thans blijft ons Belgen van den voormaligen bloei onzer kunstnijverheid nauwelijks het aandenken over; want al zijn hier te lande nog vele prachtige stalen van de oude kunstnijverheid overgebleven, omtrent dezer vervaardigers is weinig bekend, en die onzer industriëelen, welke verstandig genoeg zijn, om ze tot voorbeeld te nemen, zijn in geringen getale. Verreweg de meesten geven, in hunne vooringenomenheid met den vreemde, de voorkeur

{==208==} {>>pagina-aanduiding<<}
aan vreemde, vooral aan Fransche modellen en patronen. Zoo komt het, dat onze nijverheid geen eigen karakter bezit, wellicht in langen tijd nog geen bezitten zal. Zoo komt het tevens, dat zij nog in langen tijd, bij al het oppervlakkig schoon van sommige harer voortbrengsels, op den verheven rang niet zal mogen aanspraak maken, welken zij vroeger bekleedde.
***
Er bestaat nochtans onder ander een zeer geschikt middel, om dien toestand te verbeteren, om onze nijverheid te doen vooruitgaan en ze tenzelfden tijde opnieuws oorspronkelijk te doen worden. Dit middel, in verscheidene andere landen reeds met vrucht beproefd, is de daarstelling van een Museum voor Kunstnijverheid. Wel hebben wij te Brussel een Museum voor Nijverheid; maar dat het ontoereikend is, dat het niet in den geest werd opgericht, dien wij bedoelen, en dat het ten opzichte van de kunst zeer onbeduidend is, weet iedereen. Waarom niet, op veel kleinere schaal natuurlijk, iets aangelegd in den aard van het Londensche Museum van South-Kensington? Waarom ook elders geene verzamelingen gevormd, die voor onze Industriëelen zouden wezen, wat onze Museums van Schilder- en Beeldhouwwerken voor onze kunstenaars zijn? Groote moeilijkheden zoude de inrichting van dergelijke verzamelingen niet aanbieden. Er zijn, ik herhaal het, in het land nog overblijfsels van onze oude Kunstnijverheid genoeg voorhanden, om tien, twintig Museums van dien aard te vullen, die wat anders nut zouden stichten, dan het Museum van Oudheden op de Halle Poort, te Brussel, waaraan zoo groote sommen worden te koste gelegd, zonder ander nut dan het genoegen en de studie van enkele geleerden. In het Museum van Kunstnijverheid,

{==209==} {>>pagina-aanduiding<<}
dat ik verlang, zouden onze nijverheidslieden, zoo niet altoos modellen voor onze tegenwoordige behoeften, dan toch allernuttigste lessen en wenken vinden. Zij zouden er in leeren, hoe hunne voorgangers er in geslaagd waren zich tot toongevers van den goeden smaak te verheffen, en hoe zij moeten handelen en werken, om van bloote naäpers, gelijk zij thans voor de overgroote meerderheid zijn, insgelijks toongevers te worden.
***
Ter gelegenheid van de laatste gemeentefeesten had de Antwerpsche Kunstkring het gelukkige denkbeeld opgevat eene tentoonstelling van werken van oude meesters te openen. Hij heeft zijne pogingen met den gewenschten uitslag zien bekronen. Alhoewel de commissie van de afdeeling voor Beeldende Kunsten nauwelijks eenige dagen vóór de opening dier feesten tot die leden van het genootschap, welke in het bezit van oude schilderijen en beeldwerken zijn, het verzoek richtte ettelijke nummers van hunne verzameling voor weinige dagen te harer beschikking te stellen, werd haar oproep ijverig beantwoord. Zij verlangde enkel een veertig a vijftig werken te ontvangen. Het denkbeeld vond echter zoo ruimen bijval, dat haar viermaal zooveel werden aangeboden. Ware de oproep drie dagen vroeger geschiedt, zij hadde, gelijk ik 't reeds elders zegde, vijf a zes honderd gewrochten bijeengekregen.
***
Dat al de tafereelen, welke werden uitgestald, meesterstukken zijn, dat zij zelfs alle echt zijn en werkelijk door de meesters werden vervaardigd, wien het den eigenaren belieft ze toe te schrijven, zal ik niet beweren. Het is integendeel maar al te waar, dat zich tusschen

{==210==} {>>pagina-aanduiding<<}
de tweehonderd gewrochten nog al vele bevonden van twijfelachtig gehalte en andere, welke met hunne vermeende vervaardigers niets te stellen hebben. Wat zal ik zeggen? Het is de eeuwige geschiedenis van den liefhebber, die zich inbeeldt eene galerij van meesterstukken te bezitten, wanneer hij er enkel in geslaagd is eene reeks van middelmatige copijen en kunstwerken te verzamelen. Toch was de Tentoonstelling van den Kunstkring zeer merkwaardig. Rubens, Van Dyck, Frans Hals, Jordaens, A. Van Ostade, Jan Steen, de Breughels, Craesbeek, Teniers, S. Ruysdael, Pieter De Hooghe, C. Dusart, W. Van Mieris, W. Kalf, Rachel Ruysch, Heda, Hobbema, Brouwer, Weenix, A. Cuyp, Franck, C. De Vos, Terburg, Fyt, Quinten Massys en vele andere voorname Nederlandsche meesters waren op eene waardige wijze vertegenwoordigd, benevens enkele vreemde, als daar zijn de Spanjaards Velasquez, Ribeira en Murillo; de Italianen Mattei Roscelli, Parma Giovani, Sasso Ferrato, Pietro di Cortona, Guido Reni, Annibal Carrachi, Giorgio Barbarelli, Luca Giordano, Borgognoni, enz., enz. Er waren zelfs een paar oude Duitschers, een Hans Holbein en een Albert Dürer; een latere Franschman, baron Gros, en het gekende tafereel van Leys, De Wandeling rondom de Stadsmuren, waarmede die meester te Parijs de gouden eeremedalie won. Om kort te gaan, er was veel schoons, en de Kunstkring heeft alle reden, om zich met den verkregen uitslag geluk te wenschen.
***
Onder de kunstminnaren, die tot het welslagen der poging medewerkten, moet ik in de eerste plaats M. Jozef De Bom vermelden, die niet minder dan vijftig tafereelen leverde, waaronder een paar schoons Rubensen, een' Van

{==211==} {>>pagina-aanduiding<<}
Dyck, dien men voor een' Rubens zoude nemen, een' Frans Hals,' een' Teniers, een' Willem Van de Velde, een' verrukkelijken Breughel, een' G. Dow, een' W. Mieris, een' G. Netscher en andere prachtstukken, alles van de grootste echtheid. Koning Leopold zond den Leys, twee heerlijke Leeuwen van Rubens en een' Hobbema van de beste soort. Verder kwamen: M. De Braey, met een fraai portret van Van Dyck, den Gros en een Doodleven van Sneyders; M. Giebens met een overschoon Ecce Homo van Quinten Massys en een kostelijk stuk, de Tienden, van P. Breughel, een van de zonderlingste, meest karakteristische Breugelsche gewrochten, welke ik ooit te zien kreeg; M.P.J. Huybrechts met een' Paardenkop van Van Dijck, een portret van Velasquez, eene Markt en eene Jaarmarkt van P.V. Engelen, beide zeer geestig; M. Jos. Isenbaert met twee P. Breughels den Oude, eene H. Familie van Lambert Lombard, en een Dorpsgezicht van Jan Van Os; M. Jacobs-Beeckmans met een Grauwtje in een' krans bloemen van E. Quellyn en Daniel Seghers; M.V. Lagye met den Alchimist van P. Breughel en een portret van F. Porbus; M. August Michiels met een' Gekruisten Christus van den jongeren Michiel van Coxcyen; MM. H. Schuermans, E. Pulinckx, J. Pecher, J. Nys, Ed. Terbruggen, A. Van Bellinghen, M. Suremont, K. Verlat, Verhoeven-Ball, I. Van Montenaecken en anderen met tal van meer of min gewichtige gewrochten.
***
Het welslagen der onderneming van den Kunstkring heeft te Antwerpen door vele kunstvrienden den wensch doen uiten eene tentoonstelling van denzelfden aard te zien inrichten op grootere schaal. Ik voeg mijne zwakke stem bij de hunne. Antwerpen bezit in zijne bijzondere

{==212==} {>>pagina-aanduiding<<}
verzamelingen kunstschatten, die te weinig gekend zijn. Wil men de handen ineenslaan, willen al de bezitters van gewrochten onzer oude school en van andere scholen, zooveel het in hunne macht is, tot het vormen eener groote uitstalling bijdragen, dan kan eene tentoonstelling tot stand komen, die wellicht voor de beroemde Brusselsche van Wilson en Suermondt niet moet onderdoen. Die tentoonstelling, met een liefdadig doel ingericht, zoude dubbeld welkom, zoude nuttig en aangenaam wezen; en de commissie der afdeeling voor Beeldende Kunsten van den Cerkel zoude, indien zij zich wederom met die inrichting wilde gelasten, aan de kunst, de kunstenaars, de kunstvrienden en de hulpbehoevenden eenen even grooten dienst bewijzen.
***
De Driejaarlijksche Tentoonstelling van Gent is in de ruime zalen van het Casino zeer doelmatig ingericht. Zij bevat 1700 nummers, en overtreft, zoowel door het getal als het gehalte der tentoongestelde werken, vele der nationale tentoonstellingen, welke wij in de laatste twintig jaren bezochten. Ik vraag de toelating, om eenige van die gewrochten, welke mij het meest getroffen hebben, aan te duiden.
***
Aan het hoofd der historieschilders staat de heer Aalbrecht De Vriendt met zijn' Karel V te Yuste, een zeer schoon stuk, dat een' grooten en - wonder! - algemeenen bijval vindt. Wilt gij weten waaraan zekere personen, welke tot hiertoe den heer De Vriendt en zijn' broeder Juliaan hardnekkig weigerden recht te laten wedervaren, dien algemeenen bijval toeschrijven? Aan de concessies, welke de kunstenaar, volgens hen, der ware kunst - lees: den heerschenden smaak en

{==213==} {>>pagina-aanduiding<<}
der conventie - heeft gedaan. Ik wil niet loochenen, dat het coloriet en zelfs de teekening des schilders in het onderhavige tafereel eenige verandering hebbe ondergaan. Ik schrijf echter die verandering veeleer toe aan zijne prijsbare zucht, om waar te zijn, en geenszins aan het verlangen, om wie 't ook zij, te believen. Evenals voor den schrijver, is het voor den schilder regel, dat coloriet en stijl met het onderwerp moeten overeenstemmen. Indien dus de heer A. De Vriendt in zijn' Keizer Karel zijne kleur en zijn' stijl eenigermate gewijzigd heeft, dan is het zeer waarschijnelijk, wijl hij dien regel, op de natuur en het gezond verstand gegrond, heeft willen eerbiedigen. Wat mij nog meer die overtuiging geeft, is dat zijn broeder, de heer Juliaan De Vriendt, in zijn allerliefst Doornroosje en zijn niet minder lieve H. Elizabeth, mede twee perels der Gentsche Tentoonstelling, juist zoo gebleven is, als wij hem tot hiertoe kenden, als wij hopen hem altoos te kennen. Nu, iedereen weet, dat beide talentvolle broeders in zake van kunst, als in al 't overige, eenstemmig denken, eenstemmig handelen, zoodanig dat wij ons onmogelijk den eenen in tegenspraak met den anderen kunnen voorstellen. Dit zegt mijns erachtens genoeg, dat van concessies als die, welke men bedoelt en welke ik, voor mij, zoude betreuren, geene spraak kan wezen.
***
Tusschen de overige historieschilderingen stip ik aan: een groot stuk van M. Philippet, getiteld Terugkomst van de jacht onder Hendrik III, goed geschilderd, doch valsch van kleur, waarin lucht ontbreekt en verwarring heerscht; een' Kelder van Diomeed. Episode uit de verwoesting van Pompeï, door M. Stallaert, even stijf en onnatuurlijk als zijn Dido, van het Moderne Museum te

{==214==} {>>pagina-aanduiding<<}
Brussel; twee fraaie historische zeestukken van M.H. Schaefels, met verbazend gemak gemaaid; een veel belovend début van M. Lebrun, de Gentsche Algevaardigden voor Philips den Stoute, goed van kleur en samenstel; de Eedgenooten bij Margaretha van Parma, van M. Frans Vinck, welke wij reeds te Brussel en te Antwerpen gezien hebben; en eene herschilderde, doch niet veel verbeterende Weduwe van Oldenbarneveldt van M. Sunaert. De laatste heeft tevens eene prachtige studie. - Twee Drinkebroers, - die men bijna voor het werk eens ouden meesters zoude nemen, zoo krachtig van kleur, zoo flink gemaaid, zoo gelukkig is zij onder verschillende opzichten.
***
Er zijn tamelijk veel naaktheden in het Casino. Sommige zijn met onbetwistbaar talent, doch vrij moedwillig behandeld, zoo als de Siesta van M.J. Lefebvre en de Parijzenarin uit de IVe eeuw van M. Luminais, twee knappe Fransche kunstenaars. De eerste is al eene zeer zonderlinge Siesta, en de tweede lijkt eerder eene Parijzenarin der XIXe eeuw, met schoon ros, niet gekocht haar. De Woudnimf van M. Van Camp beviel mij beter, niet omdat zij beter geschilderd en geteekend, maar omdat zij veel waarder, veel minder moedwillig is.
***
Van de drie tafereelen van M.G. Doré, den genialen teekenaar en boek-opluisteraar, schijnt mij zijne Taveerne in Withechapel, te Londen, het beste. Zijne Zondares en zijne Schotlandsche Bergen zijn zoo valsch, als ze groot zijn. De Pensjagers van M. Simmler, een' Duitscher van de Dusseldorpsche school, worden terecht bewonderd. Het Jongsleen met den mof, en Aap! Aap! Aap! van M.J. Van

{==215==} {>>pagina-aanduiding<<}
Beers vinden veel bijval, zoowel als zijne Bianca en zijne portretten. Hetzelfde geldt M. Joors' Kunstenmaakster en Slangentemster, M. Van Kuyck's Voerlieden, Tooverheks en Hulp zijner Moeder. Men zal zich herinneren, dat ik in mijne vorige Kroniek van die heeren gesproken heb. Onder de genreschilders, die nog bijval vinden, noem ik: M.H. Bource met zijne Rijpe Kersen, twee levensgroote, frissche boerinnetjes, aanvallig en waar, om te stelen; MM. Jan en Franz Verhas met hunne kleine wereldburgers, wien niets ontbreekt dan een weinig meer relief, om alle harten te winnen; M. David Col met een' zeer vermakelijken Wijngaard des Heeren; M. Strays - mede een Antwerpenaar van de jongere school, - met zijne Twee Slachtoffers; M. De Keghel met zijne Kwâperterij - ik vraag den lezer om verschooning: 't is de Catalogus, de Vlaamsche, die spreekt - en zijn Breistertje; M. Tytgadt met zijne Herinnering uit Italië en zijn' Terugkeer van den Naoogst; eindelijk MM. Toulmouche, Richter, Th. Gerard, Cogen, Delvin, A. Dillens, Heyermans, C. Hübner, Wittkamp, F. Verheyden, Schreyer en vele andere met gewrochten in hun gewoon vak.

***

Aan het hoofd der landschapschilders staan nogmaals voor België M. Lamorinière, met een zeer waar effectvol gezicht, genomen in het eigendom van M. de Jonge van Ellemeet, op 't eiland Walcheren, en M. Van Luppen, met drie tafereelen vol poëzij: De Dageraad, De Morgen en de Avond. Het eerste beviel mij 't best. Daarna komen: M. Coosemans oneindig wijzer en schooner dan vroeger; MM. C. en X. De Cock, altoos een weinig te groen; M. Quinaux met een krachtig stuk; Mej. Beernaart met haar fijn en juist gevoel van de natuur; M. de Baerde-
{==216==} {>>pagina-aanduiding<<}
maecker, die veel voortgang maakt; M.R. Mols, met twee fraaie en breede Gezichten der Haven van Antwerpen en van Saksenhausen. De overigen moet ik onvermeld laten, dewijl de plaats mij ontbreekt. Onder de vreemden muntten uit: M.L. Munthe van Stockholm, met twee Wintergezichten; M. Mesdag van 's-Gravenhage, met eene Noordzee en een' Winter te Scheveningen, beide breed en meesterlijk gepenseeld; M.A. Achenbach met een heerlijk Zeegezicht en een Landschap van minder waarde, enz.
***
De goede portretten ontbreken niet. Die van MM. De Winne, Van Havermaet, Carolus Duran en Cogen vestigen vooral de aandacht. De eerste heeft een Kinderportret, zijn talent overwaardig, en een Mansportret zoo fraai, als ik ooit een van hem zag. De tweede gaat niet achteruit, doch voortgang maakt hij evenmin. Zijn portret van den heer A...M... M. is echter een van zijne beste. Wat den heer Carolus Duran betreft, die te Parijs als portretschilder eene groote befaamdheid geniet, hij zond het geschilderd afbeeldsel van zijn dochtertje en een bronzen borstbeeld. Het Kinderportret is met veel maëstria geschilderd en moet - men ziet het, - van eene treffende gelijkenis wezen. Toch heb ik er niet teenemaal vrede mede. Het is mij te gauw gedaan en met te veel chic. Zoo werkten onze oude portretschilders niet, zelfs zij niet, die den breedsten borstel voerden. Zoo werken evenmin diegene onzer portretschilders, welke er in geslaagd zijn zich door gewetensvollen arbeid een' duurzamen roem te verzekeren.
***
Ik heb uitstekende bloemstukken bemerkt. M. Capeinick heeft er een, dat door de Commissie voor de loterij

{==217==} {>>pagina-aanduiding<<}
werd aangekocht en onder de beste der tentoonstelling mag gerekend worden. De Veldbloemen van Mej. Van de Sande-Bakhuyzen, de Aardbeien en Pruimen van Mej. Haan en, de Mandarijnen, Azaleas en Rozen van Mej. Maria Molyn verdienen allen lof, zoowel als de Bloemen van M.H. Robbe, - niet te verwarren met M. Robbie. - M. Verlat's Schapen naar het Dorp terugkeerende stellen al de overige dieren der tentoonstelling in de schaduwe, die van Schreyer nochtans uitgezonderd.
***
De teekeningen, waterverven, gravures, etsen en lithographies zijn in geringen getale. Ik heb een paar geestige teekeningskens bemerkt van M. Bakkerkorf; gewetensvolle gravures van M. Taurel en Demauner; lithographies van M. Van Loo. - Onder de beeldhouwers hebben MM. P. De Vigne, Jaak Jaquet, Lambeaux, A. Peeters, De Kesel, Bouré, Wante, enz. zich bijzonder onderscheiden.
***
Ziedaar in weinig woorden wat mij op de Gentsche Tentoonstelling meest getroffen heeft. Ik betreur het oprecht niet breeder over deze te kunnen uitweiden; doch er blijft mij geene plaats over; en om, ik zeg niet alles, maar slechts het merkwaardigste naar den eisch te bespreken, zoude ik zeer veel plaats noodig, zoude ik niets anders moeten te bespreken hebben.
Lier, 6 October 1874.
Sleeckx.


    
        

{==218==} {>>pagina-aanduiding<<}

Staatkundig overzicht.

Onze tijd zou wel mogen de tijd der congressen genoemd worden. Ieder jaar zien wij inderdaad, gedurende de zomer- en herfstmaanden, een steeds klimmend getal dier groote vergaderingen houden, waar eene rechtstreeksche en mondelingsche gedachtenwisseling plaats grijpt onder personen, verbonden door dezelfde belangen, dezelfde studiën of dezelfde wenschen en vooruitzichten.
Vooral de internationale congressen vermenigvuldigen zich; ook nemen zij gedurig een grooter getal onderwerpen in hun gebied op, en mogen zich verheugen in de medewerking en deelneming van een immer grooter wordend getal volkeren. Een natuurlijk gevolg, zal men zeggen, van de uitbreiding en verbetering der gemeenschapsmiddelen. Ja; maar niettemin toch waardig van opgemerkt te worden, zooveel te meer daar de groote internationale tentoonstellingen, een andere vorm, waaronder zich voor eenige jaren, op periodieke tijdstippen, het gevoelen der intellectueele en stoffelijke solidariteit onder de volkeren uitte, zichtbaar in verval geraakt zijn.
Van de congressen echter mag men zeggen hetgeen van andere zaken eveneens eene waarheid is, dat niet zij, die zich onder de schoonste kleuren aanbieden, altijd de degelijkste vruchten afwerpen. De deelneming van een groot getal belangstellenden, en de welsprekendheid, waarmede het opgegeven onderwerp behandeld wordt, zijn niet altijd waarborgen voor het onmiddellijk, practisch en

{==219==} {>>pagina-aanduiding<<}
waarneembaar nut, dat uit de vergadering spruiten moet.
Onder de congressen, die in deze laatste tijden, in meerdere of mindere maat, de aandacht tot zich geroepen hebben, noemen wij hier enkel: het Internationaal Congres van Brussel, waar wij ons reeds in de vorige aflevering van dit tijdschrift mede bezighielden; het Congres der Internationale Arbeidersvereniging, insgelijks te Brussel gehouden; de vergadering van het Instituut voor volkerenrecht, te Geneve; het Congres der sociale wetenschappen, vóór eenige dagen geopend te Glascow; het Congres der Oud-katholieken, te Bonn; dat der Kathedersocialisten, dat zijne zittingen houdt te Eisenach, waarbij wij dan nog niet eens spreken van de congressen, die een zuiver wetenschappelijk doel hadden, zooals dat van Stockholm, waar de beoefenaars der voorhistorische aarden oudheidkunde, en dat van Weenen, waar de beoefenaars der taalkunde bijeenkwamen, noch van de congressen, die zich meer op het gebied van nijverheid, handel of persoonlijk stoffelijk belang bewegen, en waaronder het Internationaal Congres van het Postwezen, te Bern, het Internationaal Congres der geweefsels, te Brussel, dat der Belgische gemeente-secretarissen, insgelijks in onze hoofdstad gehouden, en dat onzer onderwijzers, waarbij zich eenigen hunner collega's uit Frankrijk en Noord-Nederland gevoegd hadden, en dat te Namen plaats greep, enz., kunnen genoemd worden.
Jammer dat wij bij deze lange lijst het Nederlandsch Taal- en Letterkundig Congres niet mogen voegen, dat dit jaar zijne zittingen te Leiden moest houden, en waar menig taal- en volksvriend uit Zuid en Noord reeds met gretige oogen naar uit zag!

Het zal wel onnoodig zijn te doen opmerken, dat wij

{==220==} {>>pagina-aanduiding<<}
zelfs geene vluchtige schets kunnen geven van het doel, de werkingen of den uitslag der verschillige congressen, die wij opgesomd hebben, zelfs niet van al die welke eenig staatkundig belang opleveren, de eenige, waar het hier de plaats is om over te spreken.
Wij zullen ons derhalve bepalen tot een paar der voornaamste. Wat betreft het Internationaal Congres van Brussel, zoo achten wij het gevoeglijk onze opmerkingen over de werkingen der commissie dezer vergadering uit te stellen, tot wanneer de uitgave der verslagen der zittingen, door den Moniteur dezer dagen begonnen, volledig zijn zal. Het zij ons toch toegelaten hier reeds te doen uitschijnen, dat de resultaten, die men van het Congres verwachtte waarschijnlijk min talrijk en min belangrijk zullen zijn dan velen het zich bij den beginne voorgesteld hebben, maar dat integendeel andere gevolgen, waar zeker weinigen aan dachten, er zouden kunnen uit voortvloeien. De eerste kan men nog niet goed voorzien; want zij zullen afhangen van de beraadslagingen, die zullen plaats grijpen in de Wetgevende Lichamen en in de diplomatische kabinetten der landen, die aan het congres deelgenomen hebben. Maar ons dunkt, dat de gedachtenwisseling der zittingen der commissie, waar sommige der plannen en wenschen eeniger groote mogendheden aan het licht gebracht zijn, wel, al ware het dan ook maar in eene meer verwijderde toekomst, invloed zouden kunnen hebben op de inwendige staatsregeling van kleinere landen, van het onze, bij voorbeeld.
Onze lezers kennen ongetwijfeld door de dagbladen de opmerkingen, in den schoot der commissie voorgedragen door eenen der Belgische afgevaardigden, den heer Baron de Lambermont, en waar de vertegenwoordigers van andere kleine mogendheden: Zwitserland, Portugal, Holland, enz.

{==221==} {>>pagina-aanduiding<<}
zich bij aangesloten hebben. Tijdens de bespreking der voorwaarden, onder welke eene gewapende massa als oorlogvoerend leger kan beschouwd worden, en aanspraak maken op de voorrechten, die, volgens de wetten van den oorlog, aan die hoedanigheid verbonden zijn, kwam genoemde heer de Lambermont, in eene opwelling van vaderlandsliefde - eene vreemdsoortige vaderlandsliefde, waarvan wij ons den aard niet goed verklaren - protesteeren tegen het plan van sommige andere afgevaardigden, om alleen het karakter van oorlogvoerder toe te kennen aan het regelmatige leger, en dit, onder meer andere redenen, omdat in België het leger bij middel van loting aangeworven wordt, en dus een groot gedeelte der bevolking ongewapend en ongeoefend blijft, dat nochtans in oorlogstijd ook eenen plicht zou te vervullen hebben, met mede te werken aan de verdediging des lands. Vergissen wij ons wanneer wij in de verwachting leven, dat die verhandeling van dit onderwerp door de internationale commissie, - alhoewel de afgevaardigden van Rusland zich verhaast hebben te verzekeren, dat het inzicht hunner regering niet was de kleinere mogendheden in het aanwenden hunner defensiemiddelen te belemmeren, - wel zouden kunnen eenen weerklank hebben in ons land en vroeg of laat, krachtige argumenten leveren aan degenen die willen onze legerinrichting gewijzigd en het stelsel van den algemeenen dienstplicht in onze wetgeving zien ingevoerd? Wij gelooven het niet; maar verwonderen ons integendeel er over, dat onze dagbladen, behoudens weinige uitzonderingen, het vraagstuk onder dit opzicht, hoe belangrijk en treffend het ook zij, niet beschouwd hebben.
Zooals wij het reeds zegden, zullen wij later eene natuurlijke gelegenheid vinden om meer breedvoerig op deze quaestie terug te keeren.

{==222==} {>>pagina-aanduiding<<}

Wij vermeldden ook reeds met een enkel woord het Congres der Internationale. Er hier niet verder over uit te weiden ware echter geen groot kwaad; want deze vergadering is er slechts in zeer geringe maat in gelukt de onverschilligheid te overwinnen, waarmede sinds eenigen tijd de handelingen der eens al te beruchte Associatie door het gezond verstand onzer bevolking bejegend worden. Men heeft bemerkt, dat de Internationale weinig aanhangers telt in ons land, dat zij geenen enkelen man van talent tot haar overgehaald heeft, dat zij er niet in gelukt is tegenover hare aanranders eenige persoonlijkheid te stellen, die iedereen dwingt met hare redeneeringen af te rekenen, - in een woord, dat zij slechts eenen zeer geringen, niet noemenswaarden invloed oefent; en zoohaast dit voor iedereen bewezen was, heeft niemand er zich veel meer om bekreund wat de heethoofden dier onaanzienlijke meening bedrijven mogen; ja, de Internationale zou reeds vergeten zijn, indien men zich de treurige en misdadige rol niet herinnerde, die zij in een naburig land vóór weinige jaren vervuld heeft, en indien de vervolgingen, waaraan zij nog gedurig blootgesteld is vanwege de regeeringen van andere landen, niet kwamen bewijzen, dat zij niet overal eenen zoo weerbarstigen grond tot voortplanting harer denkbeelden vindt als in België, en dat zij elders nog aan de maatschappij gevaren kan berokkenen, die wij hier nauwelijks te duchten hebben.
Het schijnt overigens, dat de leiders zelven dier partij het bewustzijn hunner onmacht hebben. Zoo zouden, volgens men bericht, de afgevaardigden van België, Spanje, Zwitserland, enz., op het Congres van Brussel, zich bitter beklaagd hebben over de weinige ondersteuning, die zij bij de werkende klas aantreffen en over den slechten toestand der zaken van de Associatie. De vertegenwoordiger der

{==223==} {>>pagina-aanduiding<<}
Zwitsersche afdeeling moet zelfs eene bekentenis afgelegd hebben, die verdiend aangeteekend te worden. In Zwitserland, zegde hij, kan men er niet ingelukken eene vijandschap te doen ontstaan tusschen de groote kapitaalbezitters en de proletariërs, aangezien de meerderheid der bevolking bestaat uit burgers, die terzelfder tijd tot de beide klassen der eigenaars en der werklieden behooren. Ook meende hij, dat het wenschelijk was het kleine eigendom te zien verdwijnen, indien men wilde den strijd tusschen de verschillige sociale lagen aanvuren.
Die woorden bevatten een zeer helder inzicht van de werkelijke voorwaarden, waarin de Internationale kan bloeien en gedijen. Het ontbreekt onzen laagsten klassen van werklieden aan de noodige intellectueele en zedelijke kracht om, wanneer zij niets bezitten dan hunnen arbeid, zich te verheffen tot het collectieve eigendom en dit te stellen tegenover de groote geconcentreerde kapitalen. Daarom vallen zij gemakkelijk tot verkeerde daden uit en geraken licht op eenen doolweg, wanneer eenige uitzonderlijke staatkundige of andere verwikkeling hen van hunne eenige bron van broodwinning berooft. Onder die voorwaarden, zijn zij eene gemakkelijke prooi voor alle verspreiders van utopiën, ook voor de Internationale.
Reeds in 1869, toen op het Congres van Basel, de partij van Karl Marx, Bakunin, Blanqui e.a., de zegepraal behaalde op de meer gematigde partij, die zich tot dan nog min of meer had weten te doen gelden, kon men voorspellen, dat de gansche beweging moest uitloopen, indien zij eenig gevolg had, op eenige geweldige omwenteling, waar de gansche maatschappij en de werkende klassen wel in de eerste reeks zouden bij verloren hebben. Gelukkig echter dat die maatschappij sterk ge-
{==224==} {>>pagina-aanduiding<<}
noeg is om aan eenige schokken te wederstaan, en dat de werkersbevolking beter begint hare belangen te begrijpen dan de dwepende omwentelaars, die haar zouden willen leiden naar eene toekomst, waarvan zij zelven geen klaar begrip hebben.
Toen de Internationale, twee jaar daarna, deelnam aan de beweging der Commune, alhoewel - dit moet ter harer eer gezegd worden - zij de minst geweldige en de ernstigste rol speelde in die bloedige klucht, kon men voorzeggen, dat hare loopbaan niet ver meer zou strekken; want wie zich buiten den grooten weg der wettelijkheid stelt, loopt ras verloren. Toen zij vooral later, in plaats van zich van de Commune af te scheiden, zooals het eenige oprechte mannen deden, die eerst in de beweging niets gezien hadden dan eene wedereisching der gemeentelijke autonomie, toen zij zich gansch solidair maakte van al het slechtste, wat de Parijsche heetkoppen bedreven hadden, en de schelmstukken, die gepleegd waren, ging ophemelen, verloor zij alle aanspraak, niet alleenlijk op de sympathie, maar zelfs op de achting der ernstige democraten.
De toenemende verdeeldheden in den schoot der Internationale kwamen aan den dag te Londen en in den Haag, en bevorderden mede den val der beruchte vereeniging, die voor niemand een geheim kon zijn, noch betwijfeld worden sedert het Congres van Brussel.
Niet echter dat zij reeds van heden volkomen machteloos of argeloos geworden zij. In landen waar de politieke toestand nog onzeker is, waar vooral geen voldoende evenwicht onder de verschillige klassen der bevolking bestaat, kan zij nog opschuddingen teweegbrengen en kwaad veroorzaken. En men begrijpt derhalve, dat sommige regeeringen nog meenen te moeten

{==225==} {>>pagina-aanduiding<<}
maatregelen nemen om haar te beteugelen. Maar in ons land kunnen wij haar gerust haren natuurlijken dood laten sterven, en ons vergenoegen met dien door onze vrije redevoeringen wat te bespoedigen.
En eens dat de Internationale verdwenen is, wat zal er van haar in de gedachtenis der menschen overblijven? Eenige bladzijden met bloed bevlekt in de geschiedenis der volkeren, en eene verkeerde theorie te meer in de geschiedenis der wetenschap..... voor zoover de aanhangers der arbeidersvereeniging zich lieten leiden door gedachten, en niet voortgestuwd waren door wilde driften en lage bijbedoelingen. Deze theorie, waaraan men eene treffende en opmerkenswaardige gelijkenis met de staathuishoudkundige beginselen der kerkvaders en conciliën niet ontzeggen kon, is ontwikkeld in Karl Marx' werken en vooral in zijn boek das Capital.
Zij is de stelselmatige overdrijving van deze gedachte, die zeer verspreid is onder de Engelsche economisten, (voor welke men echter aannemen kan, dat zij de socialistische gevolgtrekkingen hunner theorie niet voorzien hadden en ook niet zouden billijken), en volgens welke alle voortbrenging slechts rust op twee factoren: arbeid en natuurlijke krachten, zoodat de rol van het kapitaal, en vooral zijne productiviteit gansch over het hoofd gezien wordt. Ricardo, J. Stuart Mill en anderen hebben door slecht afgemeten uitdrukkingen dit onvolledig begrip gesterkt, en de Internationale, dezelfde orde van gedachten verder volgende, heeft het recht op het kapitaal uitgeroepen, waardoor zij verstaat de loochening der rechtmatigheid en wettelijkheid van het cijnsnemen, en het recht aan den werkman toekent om, in ruiling van zijnen arbeid, kapitaal te verkrijgen, ja, zelfs hem den titel geeft van schuldeischer tegenover de gezamenlijke maatschap-
{==226==} {>>pagina-aanduiding<<}
pij, die schuldenares is voor al de opgehoopte voortbrengselen harer besparing.
Dit is het eenige in alles wat uitgaat van de mannen der Internationale, waar men eenige redeneering, eenige aaneenschakeling der gedachte in aantreft. Al het overige is duisternis en onzin: op eene andere plaats hebben wij reeds gelegenheid gehad te doen zien, dat er, in de uitgaven dezer vereeniging, in ons land namelijk, niets te vinden is dan onvolledige, onsamenhangende, verwarde begrippen en opstokingen tot ruw geweld en onrechtvaardigheid.

Terwijl de Internationale zich dus schuldig maakte aan onwettigheid in hare handelingen en waarheidverdraaiing in hare gedachten, zagen wij van eenen anderen kant, de ware democratie zich zeer langzaam, wel is waar, maar toch onafgebroken verheffen onder eenen min aanmatigenden, zedigeren en eerbiedwaardigeren vorm, onder den vorm van inrichtingen van onderwijs, volksbanken, samenwerkende genootschappen, en andere coöperatieve vereenigingen tot verbruiking of voortbrenging, of tot verleening van crediet, waarvan wij de opkomst en de gedeeltelijke ontwikkeling begroeten als den dageraad van betere tijden, als een voorteeken van eenen beteren economischen toestand, als een onderpand van staatkundigen vooruitgang, als eenen waarborg van hooger beschaving.

Benevens de Congressen, waarmede wij ons hierboven bezig hielden, vond de openbare opinie nog stof tot overdenking in eenige andere gebeurtenissen, waar wij in korte woorden zullen van gewagen, aangezien ons geene ruimte genoeg overblijft, om er lang stil bij te staan.

{==227==} {>>pagina-aanduiding<<}

Een gedeelte van het jonge koninkrijk Italië verkeerde bij voortduring in eenen anormalen toestand, treurig overblijfsel der vroegere verbrokkeling, waar de macht van het wettelijk gezag tegenover de toomelooze pogingen der onruststokers was in verloren gegaan. De Clericalen van alle landen juichten bij de storingen der orde in Sicilië, waarin zij meenden ‘het gekraak te hooren, dat de ineenstorting van het gebouw der Italjaansche eenheid voorspelt’, in de hoop van wederom op de puinen van dit gebouw een bolwerk voor hunne macht te kunnen doen verrijzen.
Die gebeurtenissen deden de quaestie bespreken der mogelijkheid en wenschelijkheid eener opschorsing der grondwettelijke vrijheden in de gedeelten van het rijk waar het gezag der wet niet erkend wordt. Landen aan meer vrijheid gewend en die beter de voordeelen van de vrijheid weten op prijs te stellen, hebben in dergelijke omstandigheden soortgelijke maatregelen genomen; Engeland bij voorbeeld, toen de Fenians in het voorjaar van 1866, de rust van het land bedreigden, aarzelde niet de habeas-corpus-akte op te schorsen, zonderdat die tijdelijke afwijking der constitutioneele beginselen de noodlottige gevolgen van eenen staatsaanslag na zich sleepte.

Eene andere gebeurtenis van vrij meer algemeen belang was de erkenning der regeering van maarschalk Serrano in Spanje door de Europeesche mogendheden. De wensch, dien wij in ons laatste nommer daaromtrent uitspraken, werd kort daarna volbracht. Groote opschudding bracht echter de weigering van Rusland teweeg, om zich bij de andere gouvernementen aan te sluiten in de erkenning van het gezag, dat feitelijk in het grootste ge-
{==228==} {>>pagina-aanduiding<<}
deelte van Spanje heerscht en het eenige is, dat kan gepaard gaan met eene vreedzame verhouding tusschen dit land en de overige landen van Europa. Dat Rusland zich hierin reeds afscheidde van Duitschland, met welke mogendheid en Oostenrijk het pas vóór een paar jaren een driedubbel verbond had gesloten, was eene omstandigheid, die voor velen onheilspellend scheen.
Ons echter bevreemdde die houding van het groote rijk, dat het oostelijk gedeelte van ons werelddeel beslaat, niet. Wij wisten wel, dat Rusland steeds getrouw blijft aan de politiek der legitimiteit, die haar vroeger aanspoorde om de Belgische Revolutie van 1830, door gansch Europa reeds erkend, en inderdaad hare tegenstrevers sinds lang overwinnend, slechts in 1853 als een wettig gouvernement te beschouwen; wij wisten, dat er ginder nog iets van den geest der Heilige Alliantie der Vorsten is overgebleven, die eens onverdeeld overal heerschte, en slechts door den vooruitgang der vrijzinnige gedachten allengs is uitgeroeid geworden.

Nog grooter opzien dan deze houding van het kabinet van Petersburg, baarde eene reeks behendig rondgestrooide telegrammen, volgens welke de quaestie der Sleswijksche provincien de oorzaak geweest was dezer scheiding tusschen de beginselen, die de buitenlandsche staatkunde van Rusland en Duitschland beheerschten. Volgens het zeggen der Duitsche bladen zou de gansche zaak slechts een louter verzinsel wezen; hopen wij, dat dit waar zij, en dat de vrijheid der Oostzee geen voorwendsel worde voor eenen oorlog tusschen de twee machtigste rijken van Europa. Wij kunnen daarmede ons hier niet verder ophouden; want wij willen in dit overzicht enkel de feiten bespreken, die tot het gebied der hedendaagsche

{==229==} {>>pagina-aanduiding<<}
geschiedenis behooren, terwijl de zaak, die wij hier bedoelen, nog niet opgeklaard is, en wij dus de gevolgen moeten afwachten, die zij later kon hebben, of de ophelderingen die haar in het licht zullen komen stellen.

Aan de handelingen van andere regeeringen, zooals de Fransche - die zoo juist afpast wat zij aan de Republikeinen, (de eenigen die zich aan de bestaande wetten en inrichtingen onderwerpen), kan toekennen zonder Bonapartisten en Legitimisten te misnoegen, zoo scherp afmeet wat zij voor het door haar erkende Spaansche gouvernement doen kan, zonder te veel kwaad te veroorzaken aan de Carlisten, en zoo behendig uitrekent, hoe zij aan de eischen der Italjaansche Regeering kan voldoen, zonder den Paus en zijne aanhangers te kwetsen, - en ons eigen Belgisch ministerie - dat zoo weinig teekenen van leven geeft, alsof het vreesde zijné leefbaarheid te verliezen, zoohaast het ze bevestigt, - hebben wij geenen lust onzen tijd te wijden.
De aanstaande heropening der Kamers in ons land en bij onze naburen zal ons welhaast eene stof geven, denken wij, waardiger om behandeld te worden, waardiger ook de openbare aandacht te vestigen dan de ontsnapping van Bazaine en de inhechtenisneming van graaf von Arnim, die haar tot nu toe zoo bijzonder gaande maakten.
18 October.
A.C.







{==230==} {>>pagina-aanduiding<<}

Boekbeoordeelingen.

De la propriété et de ses formes primitives, par Emile de Laveleye, membre des Académies royales de Belgique, de Madrid et de Lisbonne, correspondant de l'Institut de France, etc., etc. - Paris, Germer Baillière, 1874. - 1 boekd. gr. in-8o. (Bibliothèque de philosophie contemporaine.) XXIV en 396 blz.

De eigendom, waarvan spraak is in dit nieuw werk van den onvermoeibaren schrijver, is enkel de grondeigendom. Dat deze laatste, in tegenstelling van den eigendom van roerende goederen, het onderwerp eener afzonderlijke studie uitmaken kan en moet, zoowel onder theoretisch als historisch oogpunt, zal zeker heden, niet licht meer betwijfeld worden. Immers, het meerendeel der economisten zijn het eens om te erkennen, dat de gewone argumenten, waardoor het bestaan, van den persoonlijken, vrijen eigendom gewettigd wordt, niet zonder nauwere beperking en bijzondere toelichting op den grondeigendom toepasselijk zijn, en dat deze, in den loop der tijden, zijne eigenaardige ontwikkeling heeft gehad, volgens zekere speciale wetten, die de hedendaagsche wetenschap zich tot doel gesteld heeft op te sporen.
Reeds vroeger, in zijn werk De Landbouwkunst in

{==231==} {>>pagina-aanduiding<<}
Noord-Nederland, had de heer De Laveleye de verschillige vormen van den grondeigendom en de verpachting en hunnen invloed op de ontginning van het land niet alleenlijk, maar op het geheele van het staathuishoudkundig en politiek leven van het volk, in oogenschouw genomen, ten minste voor zooveel die vormen in Holland nog bewaard gebleven zijn; en de landhuishoudkunde bij onze Noorderbroeders levert juist deze merkwaardige omstandigheid op, dat de verschillige tijdperken, waardoor zij zich ontwikkeld heeft, tot in onze dagen, nog min of meer volledig vertegenwoordigd zijn.
In onderscheidene artikels der Revue des Deux-Mondes, bestudeerde hij nog andere vormen van grondeigendom, die men bij de vroegere of hedendaagsche volkeren ontmoet. (Nrs van 1 Juli, 1 Oogst en 1 September 1872.)
Nu geeft hij ons in zijn laatste werk, waar hij eene zeldzame bekendheid met alle bronnen en werken, over het onderwerp geschreven, aan den dag legt, een volledig overzicht van hetgeen de wetenschap onzer dagen ontdekt heeft, aangaande de voorstellingen, die onze voorouders en de verschillige volkeren in alle werelddeelen, zich van den grondeigendom maakten of nog maken.
Dat deze studie overigens een overgroot actueel belang oplevert, springt in het oog van al wie eenigszins bekend is met den togenwoordigen economischen toestand en de hedendaagsche staatkundige gebeurtenissen. Want, zooals het de schrijver zegt, ‘opdat de vrijheid in eenen democratischen staat behouden blijve, moet de gelijkheid door de instellingen bevorderd worden; onze Europeesche maatschappij, waar de democratie en de ongelijkheid gelijktijdig aangroeien, is dus zeer bedreigd,’ en de schrijver twijfelt er aan, ‘of zij wel de noodige wijsheid, kracht en wetenschap zal weten te vinden om hare

{==232==} {>>pagina-aanduiding<<}
instellingen te veranderen.’ Hij toont aan, dat het de ongelijkheid is, die de oorzaak werd van den ondergang der Grieksche democratieën, en in de geschiedenis van Rome vindt hij in hetzelfde feit de reden der opkomst van het despotisme. ‘Hetzelfde vraagstuk,’ zegt hij, ‘waar de volkeren der oudheid zich voor bevonden zonder dit te kunnen oplossen, stelt zich voor ons, zonderdat wij er schijnen de belangrijkheid van te begrijpen, en dit in omstandigheden, die onzen toestand hachelijker maken dan dien van Grieken en Romeinen. Twee oorzaken dragen er toe bij de moeielijkheden te verzwaren: terwijl in de oudheid het werk door slaven verricht werd, konden de twisten tusschen armen en rijken de voortbrenging der rijkdommen niet storen; maar heden zijn het de werkers, de voortbrengers zelven, die in het strijdperk treden, zoodat een langdurige sociale strijd noodzakelijk de maatschappij moet verarmen en ontbinden. Voorts zijn er heden onder alle klassen der maatschappij gedachten van gelijkheid verspreid, ook is de gelijkheid grootendeels verwezenlijkt onder staatkundig opzicht, en niets is natuurlijker dan de beweging, die er naar streeft dezelfde gelijkheid onder het opzicht der rijkdommen insgelijks te verwezenlijken.’ ‘Volgens mijne meening,’ zegt de schrijver verder, ‘zullen de moderne democratieën slechts aan het lot der antieke democratieën ontsnappen, indien zij wetten aannemen, die voor uitwerksel hebben, den eigendom in een grooter getal handen te verdeelen, en eene groote gelijkheid in de levensvoorwaarden daar te stellen.’ Om eene betere verhouding te verwezenlijken tusschen het deel door ieder individu genomen in de voortbrenging en in het genot der goederen, wil de heer De Laveleye aan de oude stelsels van grondeigendom der Germaansche en Slaafsche stammen het

{==233==} {>>pagina-aanduiding<<}
grondbeginsel ontleenen van het natuurlijk en individueel eigendomsrecht, om onze tegenwoordige begrippen, zooals ons Burgerlijk Wetboek die bepaalt, en die een erfdeel der Romeinsche beschaving zijn, te hervormen.
De geleerde schrijver stelt zich eigenlijk voor in zijn werk te toonen, dat in de primitieve maatschappij overal de gemeenschappelijke eigendom van den bodem en van de door gemeenschappelijken arbeid voortgebrachte vruchten heerschte. Wij zullen hem hier in zijne bewijsvoering en de bespreking der talrijke feiten door hem aangehaald niet volgen. Met zijne gewone helderheid van taal, zijne zaakkennis, en de breedte der gedachten, die den talrijken lezeren zijner veelvuldige werken zoo wel bekend is, heeft de heer De Laveleye bewezen, dat de grondeigendom overal eene langzame evolutie heeft ondergaan, die, om zoo te zeggen, bij alle volkeren, dezelfde opvolging van verschijnselen vertoont. In het herderlijk stelsel, en in de eerste tijden van den opkomenden landbouw, behoort het gansche weid- of landbouwgebied aan den stam of het ras. Het vruchtgebruik wordt tijdelijk aan enkele personen en aan hunne huisgezinnen toegestaan. Dit stelsel onzer voorouders de Germanen is bewaard gebleven in het Russische mir, in de dorpgemeenschappen van Java en Indië en bij andere volkeren, waar men tot heden toe het systeem der oude marke kan waarnemen.
Later zijn de gedeelten van den grond overgegaan in de handen van familiën, die een slag van natuurlijke gemeenschap vormden, en die in de Middeleeuwen zeer verspreid, namelijk in Frankrijk en Italië, zich voor ons oog opdoen bij de Zuiderslaven, namelijk in de druzina der Serviërs.
Uit dien toestand heeft zich allengs de persoonlijke eigendom ontwikkeld, door de verschillige banden heen.

{==234==} {>>pagina-aanduiding<<}
die hem nog in het leenroerig stelsel min of meer omklemden, en waarvan merkwaardige overblijfselen in onzen tijd kunnen waargenomen worden in het beklemrecht der Groningers, het aforamento van de Portugeesche provinciën benoorden den Taag en het contratto di livello van Lombardije en Toscanen, een stelsel van erfpacht, ook niet onbekend in sommige gedeelten van Frankrijk en Duitschland.
Slechts langs die verschillige trappen, waarvan ieder overeenkomt met een verschilligen graad in de landbouwkunst, verheft zich de grondeigendom tot het begrip, dat zijne uitdrukking gevonden heeft in ons burgerlijk recht.
Men moet het werk van den heer De Laveleye zelf lezen, om zich een duidelijk gedacht te kunnen vormen van die onderscheidene stelsels, waarvan de voornaamste door den schrijver grondig in hunne economische gevolgen, voor- en nadeelen bestudeerd worden. Geholpen door de geschiedenis en door de berichten bij vreemde schrijvers en reizigers ingewonnen, teekent hij de gansche ontwikkeling van den eigendom, de eerste oorzaken der tegenwoordige ongelijkheid, waarvan Engeland waarlijk een schrikverwekkend voorbeeld levert.
Geen enkel stelsel wordt door den heer De Laveleye met meer voorliefde behandeld dan de Zwitsersche allmend; hij is er zelf in gelukt een gedeelte van zijn betrouwen in de deugdelijkheid van dien vorm van eigendom aan den onlangs overledenen Stuart Mill te doen deelen. De allmenden zijn weiden, bosschen en bebouwde velden toebehoorende aan de gemeenten, en waarvan al de inwoners der gemeente vruchtbruikers zijn; de vorm, waarin het recht van een deel der allmend te genieten mag uitgeoefend worden, verandert van de eene plaats tot de andere.
Aan de landverhuizers uit Europa, die in een ander

{==235==} {>>pagina-aanduiding<<}
werelddeel, in de nog niet ontgonnen streken van Amerika en van Australie eene nieuwe maatschappij gaan stichten, raadt hij aan, niet uitsluitend het ‘harde’ persoonlijke recht van grondeigendom uit te roepen, maar van gedeeltelijk terug te keeren tot de oorspronkelijke overleveringen van onze voorouders, en een gedeelte van het grondgebied van iedere gemeente in onverdeelden eigendom tusschen de inwoners te laten.
Wellicht komt die welgemeende, met warme overtuiging en welsprekendheid uitgedrukte raad nog tijdig om in die verre landen gevolgd te worden, en die nieuwe maatschappijen onder eenen anderen hemel te bevrijden van de gevaren, die ons bedreigen.
Maar wat ons Europa betreft? ‘Op het gevaar af van als reactionair uitgemaakt te worden, aarzel ik niet te verklaren,’ zegt de heer De Laveleye, ‘dat er eertijds twee instellingen bestonden, die men hadde moeten bewaren en verbeteren, om er den grondslag der moderne democratie van te maken: de gemeentelijke zelfstandigheid en den gemeentelijken eigendom. De staatsmannen hebben de eerste ingekrimpt, de economisten trachten den laats ten te doen verdwijnen, groote misslag die overal de vestiging der democratische instellingen zal beletten, indien men geen redmiddel vindt.’
Met droefheid stelt de schrijver vast, dat de oudere vormen van gemeenschappelijken eigendom langzaam verdwijnen, zooals de patriarchale druzina; de allmenden blijven beperkt tot de stammen, die ze tot nu toe in hunne afgezonderdheid bewaard hebben; de beklemming breidt zich onder gunstige voor waarden uit tot nieuw ingedijkte polders, maar op vele plaatsen ontaardt zij in eene bijzondere soort van tijdelijke pacht, veel nadeeliger dan de gewone.... Niets schijnt in staat te zijn die ontwikkeling, welke in

{==236==} {>>pagina-aanduiding<<}
de meeste landen, tot den verst gevorderden persoonlijken eigendom en ook tot de scherpste afteekening tusschen landbezitters en arbeiders geleid heeft, tegen te houden. Ook de heer De Laveleye bekent:
‘Ik heb gemeend, dat het een nuttig werk is, de aandacht op die oude vormen van den eigendom in te roepen, omdat, naar ik meen, de moderne maatschappijen nog geene volmaakte en duurzame landbouwinrichting bereikt hebben. De sociale toekomst is zwart genoeg, opdat men overal, ook in het verleden, de middelen zoeke om er de gevaren van te verdrijven. Ongetwijfeld zullen die instellingen van vroeger tijden niet opnieuw ontstaan; de noodwendigheden, de gedachten, de gevoelens van het patriarchaal tijdperk hadden ze voortgebracht en konden ze ook doen voortbestaan. En dit alles is voor altijd verdwenen. De broederlijkheid en de innige vereeniging, die er uit ontsproot, hebben zich eerst teruggetrokken uit het dorp, dan uit het huisgezin. Heden blijft het individu alleen tegenover de naamlooze maatschappij en het klooster, die de plaats innemen der gemeenzaamheden en patriarchale huisgezinnen. En wie zal de beslissende zege behalen, de kleine onafhankelijke eigenaar, zooals men het in Frankrijk sinds de omwenteling ziet, of de latifundia, zooals te Rome en in Engeland?’
Eene vraag, die moeielijk te beantwoorden valt, en die wellicht niet voor eene algemeene oplossing vatbaar is. De heer De Laveleye vreest meer of min, dat de latifundia den kleinen eigendom zullen dooden, en hij werpt ‘eenen oogslag van melancholisch spijt’ op de vroegere tijden van broederlijkheid, gemeenschappelijk werk en gemeenschappelijken eigendom. Een gevoelen van spijt, dat ons geer verklaarbaar schijnt, ook omdat de vroegere instel-
{==237==} {>>pagina-aanduiding<<}
lingen doelmatige hinderpalen waren voor de te rasse Mangroeiing der bevolking. De heer De Laveleye heeft nochtans eenigen twijfel aangaande het lot, dat aan den kleinen eigendom beschoren is. ‘In den landbouw,’ zegt hij, ‘is de zege der groote ondernemingen zoo beslissend niet,... omdat de beperkte oppervlakte der voortbrengende landen voor gevolg heeft, den prijs der landbouwwaren te doen afhangen van die voortbrengingskosten, welke het hoogst stijgen.’ Ons dunkt integendeel, dat dit eene reden is, die den twijfel zou moeten helpen verdrijven, en die de overwegende macht der latifundia zou verzekeren, daar waar zij reeds den strijd tegen den kleiden eigendom begonnen hebben. De groote landbouwondernemingen zullen in veel gunstiger voorwaarden voortbrengen dan de kleine afgebrokkelde goederen; zij ook dus zullen het meest voordeel trekken uit de gestadige verhooging van den prijs der voortbrengselen en verlaging van de kosten der productie, terwijl voor de kleine ondernemingen die kosten gelijk blijven. De winst opgeleverd door de exploitatie van uitgebreide eigendommen zou dus betrekkelijk veel hooger zijn dan voor andere, en er toe bijdragen om de latifundia allengs de kleine ondernemingen te laten opslorpen.
Men ontmoet overigens in het werk van den beroemden schrijver, op sommige ondergeschikte punten, redeneeringen, die ons min beslissend schijnen. Zoo beweert de Duitsche staathuishoudkundige Roscher, dat het pachtstelsel een voordeel bezit boven elk ander stelsel, waar de eigenaar van den grond zelf de bebouwer is, en dit omdat de pachter een groot kapitaal kan aanwenden, en zijne ontginning intensiever maken dan de eigenaar, die den koopprijs heeft moeten betalen.
Reeds in zijne Landbouwkunst in Noord-Nederland be-
{==238==} {>>pagina-aanduiding<<}
streed de heer De Laveleye die zienswijze, en in zijn laatste werk herhaalt hij, dat hij ze ‘spitsvondig, maar niet gegrond’ oordeelt, aangezien het gemak, dat den eigenaar heeft om kapitalen te leenen, ten einde noodzakelijke verbeteringen in te voeren: hij zou dus onder den vorm van rent betalen, wat hij anders moest betalen onder den vorm van pachtprijs, maar zonder gevaar van zijne verbeteringen tegen hem te zien keeren door de verhooging der pacht. Nochtans haalt de heer De Laveleye op bdz. 41 een merkwaardig voorbeeld aan, waaruit blijkt, dat, in Engeland, kleine grondeigenaars hunne goederen verkoopen, om den prijs er van te besteden aan de bebouwing eener groote hoeve, die zij in pacht nemen, en waaruit zij groot voordeel trekken, door het gebruik van een betrekkelijk groot kapitaal, dat hen toelaat eene intensiever landbouwmethode toe te passen. Bewijst dit feit niet, dat de opmerking van Roscher, in zekere mate ten minste wel gegrond, en niet spitsvondig is? In zekere mate, zeggen wij; want wij willen niet vergeten, dat het hier aangehaalde voorbeeld getrokken is uit een land, waar de wetgeving gansch onvoldoende is om den eigendom van onroerende goederen op doelmatige wijze te beschermen, waar geene openbare registers bestaan, waarin de overdrachten, leeningen, enz. behoorlijk aangeteekend kunnen worden: een toestand waar alle Engelsche economisten bitter over klagen. Maar men zou dienen te bepalen, in hoeverre het feit, door den heer De Laveleye aangeduid, afhankelijk is van die bijzonder ongunstige omstandigheden, in hoeverre het ook als natuurlijk en algemeen gevolg van het princiep van Roscher mag beschouwd worden.
Met het ondankbaar werk der opzoeking van punten van minder belang, die min of meer duister mogen schijnen, willen wij ons echter niet ophouden, om onverdeeld

{==239==} {>>pagina-aanduiding<<}
hulde te brengen aan de degelijke geleerdheid, die overal in La propriété et ses formes primitives doorstraalt, en aan den volbslievenden geest, waarvan het werk gansch doordrongen is, aan het staatkundig en economisch denkersen schrijverstalent, waarvan de heer De Laveleye eens te meer doorslaande bewijzen heeft gegeven.
En echter, eene opmerking kunnen wij niet onderdrukken. Wij meenen het besprokene boek niet onjuist noch onrechtvaardig te beoordeelen, wanneer wij zeggen, dat het in zijne strekking eenen revolutionairen geest ademt, volgens de ware beteekenis van dit woord, zooals de heer von Bismarck er eene kernachtige bepaling van gegeven heeft in eene zijner Parlementsredevoeringen: niet de zucht naar toepassing van het geweld is de kern van het revolutionaire, of althans dit is slechts een bijhoorig karakter; maar de ware grondslag dezer strekking ligt in een rechtsbegrip, dat afwijkt van het bestaande en erkende recht; dat is het ware standpunt van al degenen die, ontevreden met den bestaanden aard der zaken, er eene omwenteling willen in zien brengen.
In dien zin nu is het laatste werk van den heer De Laveleye wel revolutionair. Zich steunende op de geschiedenis der vroegere tijden van ons geslacht, ziet de beroemde publicist, met andere schrijvers, zooals F. Huet en Herbert Spencer, die hij met welgevallen aanhaalt, het oogenblik te gemoet, waarop het recht op den grondeigendom weder als een natuurlijk recht van den mensch zal erkend worden, ook gedeeltelijk ten koste van het erfrecht.
De theorie der rechtsgeleerden, volgens welke het recht op den eigendom van den bodem afstamt van het jus primo occupanti, bestrijdt hij zoowel als de theorie der volgelingen van Locke, waar het meerendeel der economisten zich bij aansluiten, en die den arbeid als grondslag

{==240==} {>>pagina-aanduiding<<}
van het eigendomsrecht beschouwt. Andere stelsels, die een verdrag of de wet als philosophische basis van dit recht aannemen, vinden evenmin genade in zijne oogen. De theorie van Fichte alleen, waarin het eigendomsrecht van het menschelijk individu gehuldigd wordt, schijnt hem overeen te komen met de rechtvaardigheid zoowel als met de ontwikkelingsgeschiedenis der eerste perioden van den eigendom.
Dit stelsel is strijdig met ons burgerlijk recht. Wel is waar, sommige schrijvers, zooals Portalis en Dalloz, hebben, onvoorzichtig genoeg, om den eigendom zooals hij door het Burgerlijk Wetboek bepaald wordt, op wijsgeerigen grond te steunen, min of meer dit natuurlijk recht aangenomen; maar, en de heer De Laveleye bewijst het zelf op voldoende wijze, men zou licht uit hunne woorden logische gevolgtrekkingen kunnen afleiden, die zeker tegenstrijdig zijn met den geest van het bestaande recht en met onze gansche sociale inrichting. Niets gemakkelijker dan wanneer de heer de Laveleye, om de theorie van Locke te bestrijden (die wij overigens niet genegen zijn te verdedigen), vraagt: ‘Indien de arbeid de bron van den eigendom ware, hoe zouden de Instituten en het Burgerlijk Wetboek daar niets over gerept hebben?’ - niets gemakkelijker, zeggen wij, dan hem dezelfde vraag te stellen: ‘Indien de eigendom een natuurlijk recht van den mensch is, indien ieder mensch als dusdanig het recht op den eigendom, en wel op den grondeigendom te zijnen voordeele inroepen kan, hoe zouden de Instituten en het Burgerlijk Wetboek dit recht niet erkend hebben?’
Dat er eene school van staathuishoudkundigen bestaat, die dit recht uitroepen wil, daarover beklagen wij ons nochtans niet. Volgens Fichte kan de ontleding in den eigendom twee elementen ontdekken, een individueel en

{==241==} {>>pagina-aanduiding<<}
een sociaal bestanddeel. In onze eeuw echter is dit sociaal element tot op een minimum gezonken. ‘In geene goede theorie van den bijzonderen eigendom, kan de bezitter van een land ooit aangezien worden als een sinecurist, die ten koste van hetzelve leeft’, zegt J. Stuart Mill. Maar dit gevoelen, indien het voorhanden is, openbaart zich maar in zeldzame en uiterste gevallen, wanneer b.v. de landelijke inrichting zoo slecht is, dat de voortbrengst enkel voldoende is, om aan den eigenaar een rijk bestaan te verschaffen, en verder de bewerkers in ellende laat, zooals het in Ierland het geval is. Voor het overige, beschouwt men gewoonlijk volgens den geest onzer wetgeving, den eigendom als gansch vrij en aan geene sociale beperkingen of voorwaarden onderhevig. Eene terugwerwerking tegen die gedachten, onder den invloed der theorie, waar de heer De Laveleye zich bij aansluit, kan dienvolgens eenen zekeren heilzamen invloed hebben.
Wij echter stellen wat meer betrouwen dan de beroemde schrijver in de vatbaarheid voor ontwikkeling van den mensch, en onze levensbeschouwing is wat min pessimistisch dan de zijne, alhoewel wij er verre van af zijn, de oogen te sluiten voor de wezenlijke staatkundige gevaren, die onze tegenwoordige inrichting medebrengt, en die hij zoo welsprekend heeft aangeduid.
Liever dan onzen blik op het verledene vastgeketend te houden, nemen wij de hedendaagsche inrichtingen als ‘de beste, waarvoor de menschelijke natuur onzer eeuw vatbaar is,’ om de woorden van Spencer in een zijner laatste werken te gebruiken, en houden ons daarbij verzekerd, dat het tegenwoordig bestaande niet het laatste woord der maatschappij is, dat de toekomst nog vele, wellicht onbekende vormen in haren schoot bewaart, die zich uit den vorm onzer dagen zullen ontwikkelen,

{==242==} {>>pagina-aanduiding<<}
al brengen wij ook geene algeheele omwenteling in onze rechtsbegrippen teweeg.
Zoo vinden wij reeds een schoon ideaal in de samenwerkende landbouwinrichtingen, waar de heer De Laveleye, wel is waar ook van spreekt, maar slechts, schijnt het ons, om der Volledigheid wille, en met een zeker scepticisme. Wij meenen niet, dat de samenwerking in het algemeen, en vooral de vrije samenwerking in de landontginning, de moeielijkste van allen, zich als bij tooverslag zal daarstellen in eene weinig verwijderde toekomst. Wij deelen daaromtrent de meening van Spencer (in zijne Inleiding tot de sociale wetenschap), dat de samenwerking, en zelfs de participatie, deze eenvoudigste vorm en noodzakelijke tusschentrap der coöperatie, zeer bedenkelijke hinderpalen ontmoet, vooral bij degenen die er het voordeel zouden moeten uit trekken, hinderpalen ontstaande uit den lagen ontwikkelingsgraad der mindere volksklassen, uit hun gebrek aan vooruitzicht, uit hunne onwetendheid, uit hunne gewetenloosheid; welk gezegde genoemde publicist staaft met veelbeteekenende feiten, getrokken uit de geschiedenis van het Engelsche volk, dat nochtans het rijkste is aan practisch genie en geest van initiatief. Maar dit juist is in ons oog een voordeel der samenwerking, dat zij niet te verwezenlijken is, zonder eene gunstige verandering in de zeden, in den geest en in de moreele vermogens des volks.
Met Rossi, L. Reybaud, M. Chevalier, Wolowski en andere schrijvers, door den heer De Laveleye aangehaald, zien wij gedeeltelijke de oplossing van het sociaal vraagstuk liever dus in eene trapsgewijze toenadering tot het coöperatief stelsel, dat de gewenschte verzoening zal teweegbrengen tusschen de staatkundige voordeelen van den kleinen eigendom en de staathuishoudkundige voordeelen

{==243==} {>>pagina-aanduiding<<}
van den grooten landbouw. Maar eerst moet de eigendom, zooals hij nu ingericht is, al zijne heilzame vruchten voor de beschaving afgeworpen, en ook zijne nadeelen nog duidelijker in het licht hebben gesteld.
En kan dan, in den nieuwen staat van zaken, dien wij te gemoet zien, het recht op den eigendom niet als een feit bestaan, ook al werd het niet in de wetgeving als een natuurlijk recht uitgeroepen? Het stelsel van den heer De Laveleye, dat hierop uitkomt ‘aan iedereen den wettigen eigendom te waarborgen, die hem toekomt’, schijnt ons gevaarlijk, omdat het eene omwenteling vergt in onze rechtsbegrippen, zonder die te doen voorafgaan door eene gunstige wijziging onzer zeden. Het onze kan integendeel, na eene lange reeks van jaren, vervuld met moeielijkheden, in de wezenlijkheid tot denzelfden gewenschten uitslag leiden, dat niemand meer als een onterfde zal moeten beschouwd worden; maar als grondslag van de streving naar dit doel, neemt het aan: eerbiediging van het bestaande recht en verstandelijken en zedelijken vooruitgang des volks.

Dit is dus de eindindruk, dien de lezing van het merkwaardige boek van den heer de Laveleye ons gelaten heeft: hoe boeiend en leerrijk de inhoud van het werk, hoe uitmuntend de inzichten van den schrijver ook zijn, zoo kunnen wij onze bezwaren tegen de strekking niet onderdrukken. En die bezwaren komen in een enkel woord hierop neder: verschrikt door de schaduwzijde van den hedendaagschen toestand heeft de schrijver zijne oogen gewend naar het verleden, en gemeend de redding gevonden te hebben in de heropbeuring van oude, verdwenen of verdwijnende, en dus veroordeelde vormen, zonder rekening te houden van den weg, dien wij sedert de lande-
{==244==} {>>pagina-aanduiding<<}
lijke inrichting onzer voorvaderen afgelegd hebben. De toekomst kan ons echter geene herhaling bieden van het vervlogene, maar wel de ontwikkeling van het beste wat in onze eeuw ontkiemt. Verdroogde takken, ook al zijn zij vruchtdragend geweest, zijn voor het vuur bestemd: de ontluikende bloemen alleen beloven ons eenen nieuwen oogst.
A.C.

    
Een Zaaier. Studiën over Multatulis werken door C. Vosmaer. Amsterdam, G.L. Funke.

Men schreef het jaar onzes Heeren 1860. Mei was in 't land gekomen en met haar de hoop op zonneschijn en bloemen, na den regen en de knoppen van Maart en April. Het winterseizoen, ook wat de lectuur betreft, maakte plaats voor het zomergenot met de kennismaking met menschen van vleesch en been buiten, op 't land, aan 't strand, in de badplaatsen. Maar aan Nederland, met zijn ongestadige temperatuur, en met zijn herfstdagen midden in den zomer, bracht die Meimaand een boek, dat ook spijt bad- en reistijd zou gelezen worden.
Nederland, tot dien tijd - en ook nog - trotsch op zijn Oost-Injes, in wie het de melkkoe zag, die de tekorten van het (stief)moederland (soms) door wat zij opleverde, hielp dekken, werd wakker geschrikt uit den droom van 't goed-gaan, daar in de Oost. De grondvesten van het geloof aan het recht der blanken, om in zwarten enkel te

{==245==} {>>pagina-aanduiding<<}
zien koffieplantmachines, suikerrietsnijders en rijststampers, werden geschokt. Er werd geschud aan de pilaren die ‘vaderlijk gezag’ en ‘hooger beschaving’ en ‘beter doorzicht’ heetten. Een stem - die eens roependen in de woestijn - kwam in dat boek van dáár en noemde die steunsels bij hun waren naam. Dat ‘vaderlijk gezag’ was de tirannij van een stiefvader, die zijn kinderen ook onverdiend kastijdt. Die ‘hooger beschaving’ was in haar sluw gebruik van meerdere - en toch vaak mindere - kennis, misdadig, omdat ze niet tot waardeering leidde, maar middel werd om te verguizen. Dat ‘beter doorzicht’ van wat goed was voor de zwarten, was berekening alleen, enkel bedacht op eigen voordeel.
Dat alles en nog veel meer, leerde Nederland, leerde Europa uit een boek met den titel ‘Max Havelaar of de Koffij-veilingen der Nederlandsche Handelmaatschappij’.
Misschien wel een boeiende roman of zoo iets?
Want, hoe juist gekozen, bij nader kennismaking, die titel blijken mocht, hij scheen bedrieglijk. Onze Duitsche buren vonden er zooveel over die koffieveilingen niet in! En hier te lande misschien ook menigeen niet.
Maar, - dat ‘of’ van den titel vestigde de aandacht van nog anderen dan ‘koetsiers en dienstmeisjes’, die, zooals de Auteur profeteerde, dat zouden lezen - van nog anderen werd de aandacht getrokken, vooral wellicht door de anti-Handelmaatschappij-mannen.
Dat boek was bovendien een inleiding. Zoo zei de schrijver, die Multatuli heette. Een anonymus dus of iemand die 't wenschte te blijven voorloopig althans.
Waarom dat masker van pseudo- of anonymiteit? Die vraag ruste even.
Multatuli! - Het boek liet geen twijfel wie de schrijver wezen kon, en - Gouverneurs-Generaal in ruste

{==246==} {>>pagina-aanduiding<<}
grepen vol woede de pen tot weerlegging der beschuldigingen, hen in den Max Havelaar naar 't hoofd geslingerd!
Multatuli! - Geheel de schaar van volksvertegenwoordigers rees verontwaardigd van de makkelijke stoelen in de Kamer op, en de specialiteiten in gevoel riepen, dat hun 't hart bloedde, en de specialiteiten in feiten en cijfers, verbaasd over wat ze hadden gelezen en de specialiteiten in 't zwijgen - allen hadden maar één vraag op de lippen aan den Minister, de vreeselijke, dreigende, ernstige vraag: Is dat waar?
Multatuli! - En de Koning, Groothertog, Prins,..... meer dan Prins, Groothertog en Koning,..... Keizer van het prachtig rijk van Insulinde, aanvaardde de opdracht, en de eerste plaats naast den troon was voor zúlk een raadsman, dáár behoorde hij!
Multatuli! - En het volk verbolgen en geërgerd over het beheer daar ginds, ontnam den vertegenwoordigers hun mandaten en voerde den schrijver rond in triomf, als de oude Batavieren hun groote veldheeren deden....

Niets van dat alles is geschied!
De rustige rust van den Gouverneur-Generaal in ruste was onverstoorbaar, en de pen deelde in die rust en verroestte.
De Kamer zou - onderzoeken?
Het volk deed? - niets!
De opdracht werd - niet aanvaard!
Want - en dat antwoord is in de eerste plaats op mijn waarom? - want de schrijver was ambtenaar!! geweest, en die luî zijn altijd lastig. Van die ambtenaren als Multatuli zeer zeker! ook te onrechte? of zijn zij de besten, die erg goed op de hoogte zijn van de beteekenis der gewichtige uitdrukking ‘ten fine van dit of dat’? of wie

{==247==} {>>pagina-aanduiding<<}
niet is geworden een wandelende agenda, is die niet misschien te veel van die soort van menschen, die met Faust moeten klagen ‘zwei Seelen wohnen, ach! in meiner Brust!’
Dat was de eerste misdaad! Mooi mocht het boek zijn, maar kon de man, kan ieder schrijver niet dubbel en dwars tevreden zijn, als men 't kocht of huurde en las en mooi vond?
Toch, om mooi-schrijven deed hij 't niet!
Wie een beetje zielkunde rijk is, een heel klein beetje, die weet, die kan weten, dat miskenning kan ontmoedigen en ontzenuwen en karig in woorden maken; doch ook, dat enkelen door teleurstelling de zenuwen gestaald worden, dat dan snaren trillen in 't gemoed, te krachtiger naarmate ze zeldzamer zijn aangeroerd, dat gevoel voor beleedigd recht van medemenschen welsprekend maakt!
Want - de man was ambtenaar en geen specialiteit die nooit ‘den Oost’ had gezien en dáárom de zaken beter kende!
Dat was een andere misdaad.
Toch, ondanks dat, er werd gezegd, misschien door één enkele maar, dat er in den Max Havelaar niets overdrevens was. En toch - men berustte!

Maar ik zal toenemen in kracht en scherpte van wapenen, naarmate het zal noodig zijn.
God geve dat het niet noodig zij!....
Dus sloot het ‘Koninklijke boek’ als Busken Huet het noemde.
Hij is toegenomen in scherpte, in kracht van wapenen. Waar men aanvankelijk zou hebben kunnen denken aan overdrijving in zijn aanvallen tegen bepaalde personen, bewees het vervolg, dat er waarheid en ernst was geweest

{==248==} {>>pagina-aanduiding<<}
van den beginne af. Zijns ondanks wies hij in meesterschap over taal en vorm, en met een onverbiddelijke logica bleef hij snijden in de wonden van den zieke, die heet ‘het volk van Nederland.’
En altijd weer was het ‘mooi!’ en nog eens ‘mooi!!’ Dat was zijn streven niet.
Waarheid was van zijn program de A en de Ω.
Bitter soms en door de vervoering onrechtvaardig ook wel - de brief aan Post bewijst dit laatste.
Maar........ de grimmigheid, waarmede hij elke, de meest verdiende lofspraak afwees, van bevoegden zelfs, schrikte de meesten af.
't Was of hij dat prijzen beschouwde als een satire, 't had bij sommigen iets van het ‘ge hebt ons zoo goed geamuseerd, geef nog zoo iets!’ En, wie ooit één regel schrifts heeft geschreven, waarin hij zich zelven gaf, die weet dat, als 't dan ‘mooi’ is, die hoedanigheid op het toeval veroverd is. Ook dat is zielkundig waar! De bezieling die zich meedeelt aan zijn woorden, is levenskracht die van hem uitgaat, en zulke kracht laat zich niet als stoom condenseeren. Doch ook dat hoeft niet! Dezelfde stroom, die hier rustig voortrolt in zijn bedding en opfrischt wat verdorren zou, is ginds de woeste reus, wiens macht niets weerstaan kan. En die stroom voert, zoo goed als kiezelsteentjes, die men de snoevende Goliaths naar 't hoofd werpen mag, stofgoud mee, dat zuiver is van gehalte als geen goud ter wereld.
En ongestoord voortgaande als zulk een stroom, geboren in een vergeten hoek soms, toch, spijt zooveel hij ook meevoert en wegsleurt, machtig en aantrekkende is Multatuli in zijn werken. De dammen, hinderend op zijn weg geworpen, vernielende of zijn bedding verplaatsende, toch altijd dezelfde stroom, grootsch, levend, levenwek-
{==249==} {>>pagina-aanduiding<<}
kend, opfrisschend. Zóó gaat het waar een schijnbaar nietig iets, binnen den kring zijner ‘Ideeën’ gekomen, hem trekt. Aanstonds wordt dat onderwerp behandeld en - eentonig noch dor, gaat hij voort.

Intusschen, niettegenstaande dat alles, is er een tijd geweest, dat niemand zijn werken durfde behandelen, 'tzij dan tot prijzen of laken.
Er zijn er teruggeschrikt door zijn afwijzend antwoord op hun bewondering, omdat hij niet zocht zijn eigen eer, maar het recht der bloohartigen te verdedigen, de lafhartigen en laaghartigen te ontmaskeren. En de zwakken bleven vaak getrapt en zij, wier kleinheid hij ontdekte, zwegen.
De Rotterdammers hebben op den naam van een zijner zwijgende tegenstanders, een naam dien ook een stoomboot draagt, een aardige variant. Niet slecht gekozen schijnt die, verwisseling ook voor anderen, want velen hebben een hart alsof 't van katoengaren was gemaakt, 't mist alle veerkracht. Nog anderen hebben geen - lust misschien?
Een gunstige en voor Nederland gelukkige uitzondering maakt op allen de heer C. Vosmaer.
Toen van dien Auteur in ‘de Spectator’ een beoordeeling van ‘de Vorstenschool’ voorkwam, werd deze de-hand-boven-'t hoofd-houderij schamper teruggewezen. Die weigering was onverdiend en hard van Multatuli.
Evenwel, 't ontmoedigde den heer Vosmaer niet. Multatuli bleef hem een voorwerp van studie en de verzameling beschouwingen onder den titel: Een Zaaier het publiek aangeboden, was daarvan de vrucht.
Betere naam kon haast niet gegeven worden aan een bundeltje studiën van een schrijver, wiens motto van

{==250==} {>>pagina-aanduiding<<}
‘een zaaier’ sprak, die ‘uitging om te zaaien’ en wel moeielijk zou het vallen den heer Vosmaer te willen verbeteren.
Van hooge waardeering getuigen ze en dat is er de groote verdienste van. Waardeering, omdat zonder een breed uitmeten van des schrijvers deugden, daaraan de juiste hulde wordt gebracht, terwijl bij 't wijzen op de fouten die hij als ieder mensch noodzakelijk heeft, daarover niet streng gericht wordt gehouden, als van een betweter die ter verantwoording roept.
Een welkome verschijning voor de kenners, dat is de lezers die niet enkel ‘met de oogen lezen’, wie 't aangenaam zal zijn schoone gedeelten aan de hand van dezen beoordeelaar nog eens te beschouwen, te lezen, te genieten; is 't een gids voor de velen, die hem niet overal konden volgen, die de schoone punten wijst zonder bluf of orakeltaal en niet knorrig kijkt, als ge een poos u neerzetten wilt om 't geheel te óverzien; is 't een gezellig vriend die voor een zijner lievelingsauteurs vrienden zal verzamelen zonder dwang of kunstmiddelen.
Wel is waar, de heer Vosmaer beklaagt zich eenigszins er over, dat men in Multatuli alléén den litterator wil zien en dus de litteratores van beroep zich hoofdzakelijk met hem bezighouden, hem kennen en waardeeren. Dat bezwaar - want die klacht is toch een bezwaar tegen heel het lezende publiek? - zal kleiner worden, en ga 't ook langzaam en Hollandscher dan het meest Hollandsch sleurgangetje, zijn doel bereiken zal hij: recht voor die allen wie door al de anderen 't recht wordt ontzegd of onthouden hun recht te doen gelden of voor te dragen maar. En kan ook niet alles worden toegestemd wat hij zegt, is hij niet altijd, ook jegens zich zelven, zóó rechtvaardig als waar hij die schoone verklaring aflegt ‘zijnen kinderen nooit

{==251==} {>>pagina-aanduiding<<}
anders te hebben geleerd dan wat hij voor waarheid hield’ van een jonger geslacht is veel te verwachten, waar 't op de vervulling aankomt van de wenschen, 't eerst neergelegd in den Max Havelaar en sinds diens verschijnen als de roode draad door al zijn werken heenge we ven, de Vorstenschool niet buiten gesloten.

Als de geest der Droogstoppels en der Slijmeringen zal zijn uitgedreven en - gestikt in koffie of in den gorgel dier aterlingen; als het middeneeuwsch principe van het recht des sterksten, dat nu nog in sommigen leeft, en in stede van de menschen hun gedachten kruisigt, maar toch in die gedachten den denker, is geweken; als door grootere ontwikkeling verdrongen is de kastengeest, en niet ter greffie van Kamers of Ministeries worden gedeponeerd de gegronde klachten van ambtenaren, die ook menschen zijn en als mensch 't recht hebben moeten en den moed hebben mogen op te komen voor vertrapt recht van medemenschen, 'tzij ze ambtenaren zijn of niet; als men meer heeft leeren inzien, dat een dichter-denker-satiricus-taalvorscher-zielkundige, zooals Multatuli, niet schrijft om mooi te schrijven, maar dat die mooiheid noodzakelijk gevolg is van het wáár-zijn, dan zal de achting ook van andersdenkenden dan hij, ook zijn deel worden en in het tot stand komen van wat hij eischt, bewijs zijn geleverd van die achting en daarin zijn loon!

Wanneer Nederland?
L.
Amsterdam 13 October 1874.



{==252==} {>>pagina-aanduiding<<}

Het verplichtend onderwijs. Lier, E.-J. Van Mol. 1874.

In deze brochure, die een zeventigtal bladzijden beslaat, wordt eene krachtige pleitrede gehouden ten voordeele van den schoolplicht. De ongenoemde schrijver toont er in aan, hoe de schoolplicht niet strijdig is met het vaderlijk gezag, noch met de persoonlijke vrijheid, noch met de Belgische grondwet. Hij wijst op de noodzakelijkheid van den schoolplicht voor de samenleving in het algemeen en voor den huisvader en het kind in het bijzonder, en weerlegt, bij middel van welsprekende cijfers aan officieële bronnen ontleend, de door de katholieke drukpers telkens herhaalde bewering, dat in België de toestand van het onderwijs niets te wenschen overlaat. Hij verklaart zich op nadrukkelijke wijze tegen de wet van 1842 over het lager onderwijs wat de tusschenkomst der geestelijkheid als overheid in de school aangaat, alsook tegen de zoogenoemde conventie van Antwerpen.
Wij wenschen, dat iedereen, die belang stelt in het groote vraagstuk, waarvan de oplossing door het tegenwoordig Ministerie wel vertraagd is, maar dat toch steeds aan de orde van den dag blijft, zich de merkwaardige brochure zal aanschaffen: zij is bestemd om menig vooroordeel tegen den schoolplicht, welken wij ook uit ganscher harten verlangen in onze wetgeving te zien invoeren, uit te roeien.
H.









{==253==} {>>pagina-aanduiding<<}

Het Darwinisme en het rechtvaardigheidsbegrip in hunne betrekkingen met de staathuishoudkunde.

De heer A. Cornette in zijn artikel Darwinisme en Kathedersocialisme 1 heeft met helderheid en op grondige wijze het vraagstuk behandeld, dat alle geschillen aangaande onze maatschappelijke inrichting overheerscht, en hetwelk hij in de volgende, aan de schrijfster van The true history of Josuah Davidson ontleende woorden samenvat: ‘Indien Christus gelijk had, dan hebben zijne moderne volgelingen ongelijk; maar indien de sociologie wetenschappelijke waarheid bevat, dan waren de leering en het leven van Jezus van Nazareth niet alleen nutteloos, maar tegenstrijdig met onveranderlijke wetten.’ Moet men in de maatschappelijke wetenschappen naar een ideaal streven of moet men zich eenvoudig onderwerpen aan de noodwendigheden, aan de wetten, die uit de feiten voortspruiten?
De heer Cornette schijnt deze laatste zienswijze aan te nemen; en daarin is hij het eens met de voornaamste economisten, die, gelijk Josuah Davidson zegt, ‘op de menschelijke maatschappij zoowel als op planten en

{==254==} {>>pagina-aanduiding<<}
dieren de wet van den strijd om het leven en de overwinning der geschiktste elementen willen toepassen.’
Wat mij betreft, ik neem niet aan, dat de staathuishoudkunde eene ‘onmenschelijke wetenschap’ zij, en ik ben overtuigd, dat, wanneer de economisten hebben gesproken van ‘natuurwetten’ en ‘onverbiddelijke wetten,’ die op de maatschappij toepasselijk zijn, zij zich ten volle bedrogen hebben, en zelfs menigmaal niet duidelijk wisten, wat zij wilden zeggen. Zoo, bij voorbeeld, drukt zich de heer H. Passy, een der minst stelselmatige economisten, volgenderwijze uit: ‘De staathuishoudkunde is de wetenschap der wetten, volgens welke de rijkdom wordt gevormd, verdeeld en verbruikt; welnu de staathuishoudkunde hoeft alleen die wetten vast te stellen en er de toepassing van te eischen.’ De heer H. Passy neemt aan, dat het te bereiken doel is: het grootste welzijn van allen; ‘maar de bekwaamste economisten twijfelen er niet aan, dat de natuurwetten er toe leiden, en er alléén toe leiden, en dat het den menschen onmogelijk is hunne eigene denkbeelden in de plaats der goddelijke wijsheid te stellen.’ 1
‘De staathuishoudkunde dringt niets op,’ zegt Bastiat; ‘zij raadt zelfs niets aan; zij beschrijft, hoe de rijkdom wordt voortgebracht en verdeeld, evenals de natuurleer de bewegingen onzer organen beschrijft.’
‘De economische verschijnselen,’ zegt de heer Cherbuliez, ‘zijn degene, die zich in alle regelmatige staatkundige maatschappijen, onder den invloed van een aan die maatschappijen gemeenschappelijk beginsel, verwezenlijken.’

{==255==} {>>pagina-aanduiding<<}

Ik vraag, welke die overal gelijke natuurwetten zijn, waarvan Passy, Cherbuliez, Bastiat en het meeste deel der economisten gewagen? Men kan, het is waar, natuurwetten aannemen, wanneer het de levenswijze der dieren geldt, omdat hetzelfde geslacht zich overal schijnt op dezelfde wijze te voeden en te gedragen; maar geheel anders is het gesteld met den mensch, een bij uitstek volmaakbaar wezen. De rijkdom wordt in de verschillige tijdperken en in de verschillige landen op eene gansch verschillende wijze voortgebracht, verdeeld en verbruikt. In de eerste tijden leven de menschen in gemeenschap, en verschaffen zij zich hun voedsel bij middel der jacht. Heden integendeel heerscht de persoonlijke eigendom, vereenigd met de groote nijverheid, het gebruik der mekanieken en den intensieven landbouw. - Bij de vergelijking alleenlijk der beschaafde landen, stelt men de grootste tegenstellingen vast. In Engeland bij voorbeeld zijn de voortbrengselen van den grond het monopolie van een betrekkelijk zeer gering getal rijke familiën. In Frankrijk zijn zij verdeeld onder millioenen eigenaars. De rijkdom wordt in België en in Rusland volgens gansch verschillende wetten voortgebracht en verdeeld. De economische inrichting der maatschappijen, die zich sinds de eerste tijdperken zoo grondig gewijzigd heeft, zal zich noodzakelijk nog wijzigen, en men mag gelooven, dat zij zal verbeteren, naarmate de menschen de nijverheid zullen ontwikkelen en rechtvaardigere wetten zullen invoeren. De heer Passy wil niet, dat ‘de menschen hunne eigene denkbeelden in de plaats stellen der goddelijke wijsheid.’ Maar is het Burgerlijk Wetboek, dat in Frankrijk de grondslag der huidige verdeeling van den rijkdom is, aldus een rechtstreeksch uitvloeisel der ‘goddelijke wijsheid’? Is het niet veeleer het gevolg der juridische

{==256==} {>>pagina-aanduiding<<}
‘denkbeelden’ van de Fransche wetgevers? Is het verboden te onderzoeken, of het verleden, andere landen of zelfs de rede ons geene betere wetten aanduiden?
Men kan door natuurwet eene noodwendigheid verstaan, welke de natuur ons oplegt, en waaraan wij ons niet kunnen onttrekken. De mensch, gelijk alle bewerktuigde dieren, moet zich voeden om te bestaan. Ziedaar eene natuurwet. Het zou dus ook schijnen, dat de menschen, om zich hunne bestaanmiddelen te verschaffen, moeten jagen, visschen, vruchten plukken, werken en zich moeite geven, gelijk alle dieren en zelfs de planten doen. En nochtans, in onze maatschappijen, welke de heer Cherbuliez en de economisten als natuurlijk en normaal beschouwen, zien wij geheele klassen zich aan de natuurwet van den arbeid onttrekken. Krachtens maatschappelijke schikkingen, die vele wijzigingen hebben ondergaan - slavernij, lijfeigenschap, quiritarische eigendom, verovering, uitsluitende erfopvolging - hebben de bevoorrechte familiën werkeloos van de opbrengst des arbeids der mindere klassen geleefd. Is dat overeenkomstig met de goddelijke wijsheid, waarvan de heer Passy spreekt?
Adam Smith, J.-B. Say, Rossi, Macculoch en de hedendaagsche orthodoxe economisten volgen nog de gedachten van de vaders der staathuishoudkunde, de physiocraten. - De physiocratie wilde de regeering der natuurwet. Vandaar het beruchte ordewoord: Laat doen, laat begaan! (Laissez faire, laissez passer!)
Men ging uit van de gedachte, dat de belangen altijd overeenstemmen. Het was dienvolgens genoeg alle hinderpalen weg te nemen om de orde te doen heerschen. Op dien grondslag heeft Bastiat zijn befaamd boek les Harmonies économiques geschreven. Gelijk de heer Van

{==257==} {>>pagina-aanduiding<<}
der Kindere 1 zeer wel zegt: ‘het liberalisme der oude school is in volkomene overeenstemming met het Hegeliaansche optimisme. Het heeft geloofd, dat de vooruitgang zich van zelf verwezenlijkt op eene voorop bestemde wijze, gelijk Hegel had geloofd in het heelal niets anders te zien dan de noodzakelijke ontwikkeling der gedachten bestuurd door de rede. Men kent de beruchte formule: alles wat wezenlijk is, is redelijk. Indien er niets onredelijks bestaat, of liever indien het onredelijke slechts eene vergankelijke gedaante is, die zelve de bestanddeelen des vooruitgangs behelst, waarom zou de mensch dan tusschenkomen in het goddelijke processus? Men moet aan de toekomst niet twijfelen; men mag zich de armen kruisen en wachten: de geschiedenis wordt van zelf gemaakt.’
Dit begrip der natuurwet, - der physiocratie - op de maatschappij toegepast, is strijdig met alle onze instellingen, met alle maatschappelijke wetenschappen, in één woord, met alle onze verzuchtingen, met het doel en het wezen der beschaving. Gelijk zeer wel wordt gezegd door den wijsgeer Saint-Martin: ‘alle verrichtingen, in hare ware beteekenis genomen en gelouterd van de misbruiken, die ze verlagen of ze bederven, bieden onophoudelijk ongerechtigheden aan, die moeten verbeterd, en kwalen, die moeten genezen worden.’
Alles in onze maatschappijen is het voortbrengsel der kunst, bestemd om tegen de noodwendigheden der natuur te strijden. Het bestaan der menschen berust meer en meer, naarmate zij zich beschaven, op kunstmatige middelen, uitgevonden door de rede, die worstelt tegen de strengheid der natuurwetten, dat is te zeggen tegen de physiocratie der economisten. Het zijn de geneeskunst

{==258==} {>>pagina-aanduiding<<}
en de goede gezondheidsleer, die, de ziekten voorkomend of bestrijdend, den gemiddelden duur des levens van 20 op 40 jaar hebben gebracht. Het is door de kunst van regeeren, dat de hoofden der Staten, de orde onder de menschen handhavend, hun toelaten te werken en aldus in hunne behoeften te voorzien, in stede van hunnen tijd door te brengen met zich te verdedigen of zich te wreken, gelijk in het tijdperk der barbaarschheid. Het is door eene goede inrichting van het gerecht, dat de eerbiediging des eigendoms en des levens is gevestigd. Het is aan de kunst van voortbrengen, dat wij onze rijkdommen verschuldigd zijn. De natuurmensch kent alleen de macht en alle geschil wordt beslist ten voordeele van den sterkste. Ziedaar het waar regiem van het ‘laat begaan’ en de niet-tusschenkomst van den Staat. De economisten, die de regeering der natuurwetten willen, moeten de barbaarschheid aanbevelen. - Daartoe immers leidt het physiocratische stelsel.
In de natuurlijke orde der zaken gebeurt, bij de menschen gelijk onder de dieren, de keuze volgens de wet van Darwin. Want in den strijd om het leven zegepralen de sterksten, terwijl de zwakkeren verdwijnen, verwurgd, verslonden, of door den hongersnood verminderd. Er is dan evenwicht tusschen het getal der menschen en de hoeveelheid der noodige levensbehoeften. Het door Malthus aangewezene gevaar voor overbevolking is niet te vreezen. De wilde volksstammen vermenigvuldigen niet buitenmate; de honger, de vernieling der kleine kinderen, de ziekten en de gestadige oorlogen brengen daarin goede orde. Maar onze beschaafde maatschappijen pogen integendeel de toepassing der Darwinsche wetten te beletten. Krachtens het begrip van rechtvaardigheid en gelijkheid, van recht voor allen, komen zij den zwakken ter

{==259==} {>>pagina-aanduiding<<}
hulp en laten aan de sterkeren niet toe de plaats in te nemen, welke hunne armen hun uitsluitend zouden kunnen verzekeren.
De weldadigheid verleent zelfs bijstand aan de gebrekelijken en zwakken en stoort aldus de natuurlijke orde, welke, gelijk Malthus zegt, hun gebiedt te vertrekken. Heden wil men zelfs den oorlog onder de volkeren voorkomen, gelijk men reeds in denzelfden staat palen heeft gesteld aan den strijd tusschen bijzonderen. Indien die utopie zich eens verwezenlijkte, zou men ten volle uit het physiocratisch regiem getreden zijn, waar het juist de zegepraal is van den sterke en de slachtoffering van den zwakke, die het evenwicht bewaren. Zeker behoudt de sterkte altijd de overhand; doch in den barbaarschen toestand, is het de individueele sterkte ten dienste van het dierlijk egoïsme; in den beschaafden toestand is het de maatschappelijke kracht, de kracht van allen ten dienste van het recht, 't is te zeggen van een inin of meer volmaakt rechtvaardigheidsbegrip.
Heden heerscht de Darwinsche wet van de overmacht van het ruwe geweld van volk tot volk, en zij oefent nog eenen grooten invloed in de economische, niet in overeenkomst met het rechtsbegrip geregelde betrekkingen. Doch wat men hoeft te doen, is niet die gewaande wet te eerbiedigen, gelijk de economisten willen, in den naam van het stelsel van het ‘laat begaan’ en der grenzenlooze vrijheid; 't is integendeel meer en meer de toepassing der wet te beperken, die de dierenwereld beheerscht, met in hare plaats de wet van rechtvaardigheid te stellen, welke onze rede kan ontdekken, maar die zij moet toetsen aan de ondervinding en de geschiedenis.
De ware natuurwet of liever de redelijke wet is, gelijk Voltaire zegt, het instinct, dat ons de rechtvaardig-
{==260==} {>>pagina-aanduiding<<}
heid doet gevoelen. Zij, en niet de willekeur, de macht of het toeval, gelijk het met de dieren gebeurt, moet de voortbrenging en de verdeeling van den rijkdom regelen.
In Duitschland nemen de Kathedersocialisten, dat is de professors van staathuishoudkunde, de waarheid dier gewaande onvermijdelijke economische wetten niet meer aan. In Engeland heeft het hoofd der nieuwe school, de leerling en waarschijnlijk de opvolger van Stuart Mill, de heer Cliffe Leslie, door het geduldige onderzoek der feiten in zijn eigen land en op het vaste land, bewezen, dat de afgetrokkene formulen, van zekere axiomen afgeleid en door de orthodoxe economisten als noodzakelijke wetten aangenomen, door de feiten worden gelogenstraft. De mensch moet eten om te leven, dat is eene ware natuurlijke noodzakelijkheid; maar hoe zal hij zich aanschaffen, wat hij noodig heeft om te kunnen bestaan? Hoe zal de verdeeling der nuttige, door den arbeid vervaardigde voorwerpen gebeuren? Zulks hangt af van den staat zijner kennis en zijner rechtsbegrippen. Hoe meer de wetenschap vooruit zal gaan, hoe meer de mensch zal voortbrengen, en de voortbrenselen zullen met te meer rechtvaardigheid verdeeld worden, naarmate de toepassing van het recht op de economische betrekkingen algemeener en volmaakter zal wezen.
Vorderingen der wetenschap, vorderingen van het recht, ziedaar waar men moet naar streven. Het Darwinisme is dus niet toepasselijk op de maatschappelijke wetenschappen.
‘Ik kom nu tot het onderzoek der afzonderlijk door den heer Cornette vooruitgezette meeningen. Het is noodzakelijk hare waarde te toetsen, omdat zij alle dagen, onder den invloed van het positivisme en de natuurwetenschappen, veld winnen.

{==261==} {>>pagina-aanduiding<<}

De heer Cornette sprekende van de wetenschap, zegt: ‘zij geeft ons de voorstelling van hetgeen is, niet van hetgeen volgens onze neigingen en verbeelding wezen moet. Zij spoort de onveranderlijke wetten na, die alle verschijnselen beheerschen.’ Die bepaling is, in mijne oogen, slechts in zoo verre waar, als zij wordt toegepast op de natuurwetenschappen; maar zij sluit ten volle het gansche zoo belangrijke gebied, het belangrijkste onder allen, uit, hetwelk men gemeenlijk de maatschappelijke wetenschappen noemt. Vergenoegt zich de zedenleer met vast te stellen, welke hartstochten ons drijven? Neen; zij zegt ons, welke hartstochten wij moeten beteugelen, van welke daden wij ons moeten onthouden. - Zij schrijft ons voor, wat wij te doen hebben. De zedenleer is de wetenschap, niet van hetgeen is, maar van hetgeen moet zijn, in één woord, de wetenschap van den plicht. De mensch wordt gedreven naar ontucht, gulzigheid, dronkenschap. Ziedaar hetgeen is. Is het der wetenschap genoeg, dat zij alle ondeugden opsomt en ontleedt, gelijk de scheikundige de eigenschappen der lichamen opsomt en ontleedt? Zeker neen. De zedekundige komt tusschen beide, en van de eene zijde de bestemming des menschen, en van de andere zijde zijne natuur beschouwend, stelt hij vast, hoe deze zich gedragen moet, om aan alle zijne lichamelijke, verstandelijke en gevoelsvermogens de grootste en normaalste ontwikkeling te geven, dat is om, in de mate van het mogelijke, tot de betrekkelijke volmaaktheid te geraken, die ook het geluk uitmaakt.
Indien de wetenschap geen ander doel had dan het reëele, het wezenlijk bestaande op te sporen, zouden er noch recht, noch wetboek, noch rechtbanken meer bestaan. Het recht en de wetboeken, die er de min of meer volmaakte - soms, ik beken het, zeer onvolmaakte - uitdrukking

{==262==} {>>pagina-aanduiding<<}
van zijn, regelen wat iedereen toebehooren moet, en wat wij ons op deze of gene straffe moeten onthouden te doen.
De titel der erflatingen in het Burgerlijk Wetboek beslist aan wien, in de verschillige gevallen, die zich kunnen voordoen, de erfgoederen moeten toekomen; in den titel der verbintenissen duidt het woord zelf aan, dat er wordt gehandeld over hetgeen wij verbonden zijn te doen, dus over hetgeen wezen moet.
Wat doen de rechtbanken, die het Burgerlijk Wetboek en het Strafwetboek toepassen? Zij beteugelen het reëele, het bestaande, dat is de onrechtmatige bezitting van den eigendom, de kwade trouw van den schuldenaar of den erfgenaam, den diefstal, den moord. - Alle onze wetgevende en rechterlijke instellingen, alle ambtenaren, die deze vertegenwoordigen, onze rechtsgeleerden, onze magistraten, hebben slechts één doel: de slechte driften, de zelfzuchtige gevoelens te beteugelen, en onder de menschen een zeker ideaal, eenen staat van rechtvaardigheid te doen heerschen, aldus eenen hinderpaal stellende aan die Darwinsche wet, volgens welke, onder dieren en planten, de sterkste den zwakkere verdrijft, zich met zijn voedsel voedt en aldus overwint in het struggle for life.
Vele economisten hebben van hunne wetenschap eene bepaling gegeven, die teenemaal overeenkomt met die door den heer Cornette wordt aangenomen. Zoo hebben zij over 't algemeen gezegd, dat de staathuishoudkunde de wetenschap is, die beschrijft, hoe de rijkdom wordt voortgebracht, verdeeld en verbruikt. Men maakt op die wijze van de staathuishoudkunde eene zuiver beschrijvende wetenschap, gelijk de natuurlijke historie. Welnu, niets is valscher, en het gedrag der economisten zelven bewijst het. Zoo heeft de heer Bastiat een feit, het beschermingsregiem, gevonden: heeft hij zich vergenoegd

{==263==} {>>pagina-aanduiding<<}
met het vast te stellen, gelijk men eene physische of chemische wet vaststelt? Geenszins; hij heeft bewezen, dat de wetten, welke de bescherming hadden ingevoerd, allerslechtst waren, en hij heeft er de afschaffing van gevraagd. De slavernij is een feit, dat van de verste oudheid dagteekent; zij is zoo algemeen, dat zij onafscheidbaar schijnt van de inrichting der maatschappij. Niettemin hebben de economisten bewezen, dat de slavernij de ontwikkeling van den rijkdom tegenwerkte, en zij hebben er de afschaffing van gevraagd.
‘Wij hooren,’ zegt de heer Cornette, ‘niemand redeneeren over hetgeen zou bestaan, indien de natuuren scheikundige wetten anders waren dan zij zijn. Zoo zal men ook eens de sociologische wetten beschouwen, wanneer die nieuwe wetenschap, uit de jaren der kindsheid tot die der rijpheid opgegroeid, hare plaats in de rij harer zusteren zal ingenomen hebben’.
De heer Cornette, verleid door de hier, volgens mij niet toepasselijke positivistische methode, en steunend op de taal van de meeste economisten, denkt, dat de sociologie moet trachten de methode der natuurwetenschappen te gebruiken. Maar een afgrond ligt tusschen beiden. De natuur zelve der zaken verbiedt, dat de sociologie, dat is de zedekundige en staatkundige wetenschappen, de methode der natuurwetenschappen zou aannemen. De eersten inderdaad houden zich bezig met wetten en maatschappelijke schikkingen, die uit den wil van den mensch spruiten, en welke de mensch dienvolgens kan wijzigen; de tweeden handelen over de natuurwetten, die wij niet kunnen veranderen. Men stelt immers nooit voor te maken, dat de physische aantrekkingen of de chemische terugwerkingen anders zouden wezen dan zij zijn, en zulks om eene zeer eenvoudige reden, namelijk

{==264==} {>>pagina-aanduiding<<}
omdat zij aan onze werking ontsnappen. Wij kunnen ze te onzer bate aanwenden, maar niet veranderen. Gelijk Bacon wonderwel heeft gezegd, men gebiedt maar aan de natuur met haar te gehoorzamen. Integendeel, alle dagen spreekt men van onze burgerlijke, strafrechtelijke, staatkundige en maatschappelijke wetten te wijzigen, omdat die wetten door de overheid worden opgelegd, en dat die overheid, - de Vorst, de Kamers en het volk - er ons andere geven kan. Indien men de staatkundige en maatschappelijke wetten als even noodzakelijk als de natuurwetten moest beschouwen, zouden onze boeken, onze dagbladen, onze tijdschriften, onze redevoeringen, die zich immer bezighouden met hare verbetering, geen gezond verstand bevatten. Het is enkel het gebruik van het eensluidende woord wetten, dat tot eene verkeerde gelijkstelling heeft geleid. Hetgeen wij natuurwetten noemen, zijn machten, die ons, gelijk de geheele physische wereld beheerschen; de maatschappelijke wetten, integendeel, zijn het voortbrengsel van den menschelijken wil, die zich wijzigt volgens allerhande zedelijke invloeden. Zoo gingen eertijds de majoraten op den oudste over. Het was de wet. Moest men deze alleenlijk vaststellen en haar als onveranderlijk beschouwen? De opstellers van ons Burgerlijk Wetboek hebben, uit hoofde van een zeker ideaal van rechtvaardigheid, die wet als slecht aangezien; zij hebben de majoraten verboden en de gelijke verdeeling der erfgoederen bevolen. Men spreekt van noodzakelijke economische wetten; maar de verdeeling van den rijkdom geschiedt volgens de wetten, die den eigendom, de erfopvolgingen, de overeenkomsten, de belastingen regelen. Welnu die wetten verschillen in de onderscheidene landen; men wijzigt ze met elken dag. Zij zijn dus geene noodzakelijke natuurwetten, maar toevallige wetten, spruitende

{==265==} {>>pagina-aanduiding<<}
uit de geschiedenis, den gelijktijdigen gedachtengang, den graad der onder het volk verspreide kennis; dus wetten, die voor verbetering vatbaar zijn.
Indien de door den heer Cornette aangenomene bepaling der wetenschap juist was, zou men er de gezondheidsleer, de eigenlijke geneeskunst, in één woord geheel dit gedeelte van het geneeskundig onderwijs moeten uitsluiten, dat niet zuiver beschrijvend is. Het doel van dit onderwijs is voornamelijk de ziekten te bestrijden of voor te komen. Het tracht niet alleenlijk te kennen, wat de mensch doet, maar wat hij doen moet om de gezondheid te behouden of haar terug te bekomen, ten einde aan het lichaam al de veerkracht en zelfs al de schoonheid te geven, die het verkrijgen kan. Nevens de ontleedkunde en de physiologie heeft men de eigenlijke geneeskunst. Zelfs voor het lichaam bestaat er een zeker ideaal, dat wij moeten pogen te verwezenlijken, gelijk de Grieken het zoo wonderwel begrepen hadden.
Zoo is het insgelijks gesteld in de sociologie. De economist zal eerst de sociale feiten beschrijven: hij zal op de geschiedenis steunen om er den oorsprong van uit te leggen en er den zin van te begrijpen. Hij zal al de krankheden van het maatschappelijke lichaam onderzoeken en beschrijven, gelijk het de ziektenleer doet; maar hij zal zich daarbij niet bepalen. Gelijk de arts zal hij de geneesmiddelen zoeken voor de kwalen, waaraan de samenleving lijdt en die geneesmiddelen aanduiden, welke toepasselijk zijn, en hij zal zulks niet kunnen doen, dan met de oogen te vestigen op een ideaal, op het denkbeeld van eenen beteren toestand. De staatkundige zal op dezolfde wijze handelen: hij zal de instellingen, die de verschillende landen beheeren, alsook die welke vroeger hebben bestaan, bestudeeren.

{==266==} {>>pagina-aanduiding<<}
Daarna, steunende op die historische kennis en op de waardeering der hoedanigheden van het volk, dat hervormingen vereischt, zal hij die aanwijzen, welke voor zijne ontwikkeling het voordeeligste wezen zullen. Ziet de heer Cornette niet, dat iederen dag zich vragen voordoen, waarvoor men zich niet met eene bloot beschrijvende wetenschap kan vergenoegen, zich bepalende bij ‘de opzoeking van het reëele, van het wezenlijk bestaande,’ maar waarbij men hoeft te zeggen, wat wezen moet, wat het best voor den vooruitgang des menschdoms is? - Moeten wij het algemeen stemrecht aannemen, het recht van samenspanning en vereeniging onbepaald eerbiedigen? Is het noodig, dat al de ambtenaren, zonder uitzondering, de vorst er in begrepen, en de rechters op zekere tijdstippen, gelijk in de gemeenebesten, herkozen worden, of moet men, gelijk in de monarchieën erfelijke en levenslange ambten behouden? Om dergelijke moeielijke vraagstukken met wijsheid op te lossen, is het zonder twijfel niet genoeg, gelijk men het maar al te dikwijls tijdens de Fransche omwenteling heeft gedaan, algemeene grondbeginselen in te roepen, of utopieën tot wet te maken. Men moet rekenschap houden van de lessen der geschiedenis en van de behoeften des oogenbliks, van het midden, waarin men werkt, gelijk een physioloog zeggen zou; maar eindelijk, indien men verbeteringen wil invoeren, is het noodzakelijk na te gaan wat beter is, en wanneer men eenen stap voorwaarts doen wil, moet men weten, waar naar toe. Het is dus noodig, dat men een denkbeeld hebbe van het doel der maatschappij en vooruitga met het oog op een ideaal, dat men wil bereiken.
Volgens Roscher zou de staathuishoudkunde de ontleding en de natuurleer der maatschappij zijn. Zeker is zij dat; doch zij is noch meer dan dat: zij is ook de thera-
{==267==} {>>pagina-aanduiding<<}
peutiek van de samenleving. Ik vind er het bewijs van in dit feit, dat geen enkel economist zich heeft vergenoegd opmerker te wezen. Allen hebben zich met de critiek beziggehouden en zekere hervormingen aangeprezen.
De heer Cornette is geen vijand van hervormingen en keurt zelfs de Kathedersocialisten goed, die, om te beletten, dat de armen geheel door de rijken verpletterd worden, aan den Staat voor roeping geven, ‘de volledige en algeheele vrijheid door beschouwingen van zedelijkheid en menschelijkheid te beperken.’ Op dit punt is de heer Cornette niet getrouw aan de methode der natuurwetenschappen en aan de grondbeginselen van Malthus en Darwin, op de sociale wetenschap toegepast. Inderdaad, de natuurwetenschappen spreken nooit van de wetten te hervormen en van te maken, dat de zaken anders zouden wezen, dan zij zijn, en volgens Darwin is het eene natuurwet, dat de sterkeren de zwakkeren ten onder brengen, opdat het geslacht zich door de verspreiding van de best begaafde individu's verbetere. Indien, gelijk de heer Cornette het gelooft, ‘iedere bevoordeeligde positie eene belooning is voor het bezit van bijzondere gunstige hoedanigheden’, waarom zou de Staat zich tegen de toepassing van die economische natuurwet verzetten, in den naam van ‘zedelijkheid en menschelijkheid’? Wanneer men de denkbeelden van Malthus en Darwin aanneemt, moet men stellig het ordewoord der orthodoxe economisten, het volstrekte laat begaan aannemen, en met alle kracht de inmenging van den Staat verwerpen, welke de Kathedersocialisten, in naam der rechtvaardigheid en menschelijkheid, aanvaarden. Josuah Davidson heeft op eene bewonderenswaardige wijze het wisselvoorstel samengevat: indien men het Darwinisme op de menschelijke maatschappij wil toepassen, moet men de volledige zege-
{==268==} {>>pagina-aanduiding<<}
praal des sterkeren, des behendigeren en des rijkeren als het gevolg eener natuurwet begroeten, maar, om logisch te wezen, moet men dan ook onze wetboeken en onze rechtbanken afschaffen, welke klaarblijkelijk tot doel hebben een zeker ideaal van rechtvaardigheid te verordenen en te doen eerbiedigen; - indien men integendeel, met de 
Kathedersocialisten de tusschenkomst van den Staat inroept, om te beletten, ‘dat de ongelijkheid gedurig toeneme en eindige met aan de voor loon arbeidende klassen alle zelfstandigheid te ontnemen’ dan streeft men, zooals Christus, naar een ideaal, dat men zooveel mogelijk in de burgerlijke en staatkundige wetten zal trachten te verwezenlijken. Aldus hebben de wetgevers altijd gehandeld. Tot op heden, te beginnen met Solon en Lycurgus, tot aan de opstellers van het Burgerlijk Wetboek, wanneer deze het recht van eerstgeboorte hebben afgeschaft, hebben zij op de vrijheid inbreuk gemaakt, om meer gelijkheid onder de burgers te handhaven en de opeenhooping der eigendommen in enkele handen, gelijk men het in Engeland heeft gezien, te beletten. Zij beoogden dus een ideaal. Er is geen midden: of wel geheele vrijheid, plaats voor de sterken! dat zij de zwakken verpletteren en verslinden! het is de natuurwet van het struggle for life en de natuurkeus, en nergens oefent zij vollediger hare macht dan in den wilden staat. Zoo wil het de Darwinsche staathuishoudkunde; - of wel, recht voor iedereen; men eerbiedige het recht van elk, zelfs van den zwakke en den arme, om te leven, om zich in de palen zijner vermogens en zijner werkzaamheid te ontwikkelen, en de maatschappij zij derwijze ingericht, om het ideaal van rechtvaardigheid te verwezenlijken, dat in deze formule is samengevat: aan iedereen volgens zijne verdienste en zijne werken! Dit wilde Christus evenals de groote wijsgeeren en wetgevers

{==269==} {>>pagina-aanduiding<<}
van Griekenland. De beschaving zal dit ideaal bereiken door de trapsgewijze hervorming der wetten, welke een steeds verlichter gevoel van het goede en het rechtvaardige zal ingeven.
Strijdig met de Darwinsche wet, neemt de heer Cornette aan, dat men naar de hervorming der sociale wetten streve, maar, volgens hem, moet men daarbij uitsluitend de strekkingen der geschiedenis in acht nemen, zonder een hersenschimmig ideaal in het oog te hebben, dat ‘de ervaring en proefondervinding’ niet opgeeft. - Zeker moet men in de sociale wetenschappen veel rekenschap houden van de geschiedenis 1. Wanneer zij goed wordt verstaan, verklaart zij ons niet alleenlijk het verleden, maar laat zij ons toe het toekomende te ontwaren; want wanneer zekere bestanddeelen der maatschappij aanhoudend aangroeien, mag men er uit afleiden, dat zij waarschijnlijk zullen voortgaan met in kracht toe te nemen. Zoo kondigt, bij voorbeeld, Tocqueville in treffende woorden de onvermijdelijke overwinning der democratie aan; maar de geschiedenis zelve bewijst ons, dat de hervormingen nooit hebben plaats gehad gelijk de heer Cornette het aanduidt.
De groote mannen, getroffen door de kwalen, waaronder het menschelijk geslacht gebukt gaat, hebben een beter ideaal van waarheid en rechtvaardigheid uitgedacht, en het der wereld verkondigd. Dit hebben al de godsdienstige hervormers gedaan - Buddha, Mohammed, Luther en

{==270==} {>>pagina-aanduiding<<}
vooral Jezus, wiens woord de zuurdeesem is, die heden onze wester maatschappijen, die eene betere orde zoeken, in beweging brengt. Dit hebben ook de wijsgeeren en de staatkundige hervormers gedaan, te beginnen met Aristoteles en Plato, Solon en Lucurgus, tot aan de wetgevers der Amerikaansche en der Fransche omwenteling. Het is het in ons sprekende instinct van rechtvaardigheid, dat tot de sociale verbeteringen leidt. De menschen hebben het gevoel van wat rechtvaardig en recht is, maar de rechtskundige en economische verhoudingen zijn in onze beschaafde maatschappijen zoo ingewikkeld, dat men moeielijk onderscheidt, hoe men ze volgens de voorschriften der rechtvaardigheid kan regelen. Alleenlijk, naarmate de wetenschap over de moeielijke vraagstukken haar licht verspreidt, kan de openbare meening die nieuwe oplossingen aannemen, en ze achtervolgens aan de bestuurders opdringen. Het zou zeer te betreuren zijn, dat de jeugd, door eene valsche gelijkstelling der sociale met de natuurlijke wetenschappen het woord, dat de heer Cornette met zooveel anderen herhaalt, als waar aanname: ‘zoo komt men tot die slotsom, niet dat macht boven recht gaat, maar dat meest altijd macht recht is, dat de macht het kenteeken van het recht is, dat beide op elkander rusten, ja slechts één zijn’. Zoodanige leer zou tot de aanbidding van het zegepralende onrecht geleiden en alle zucht naar hervorming versmachten. De geloovigen in Judea gelijk in China, in Indië gelijk bij ons, zijn geneigd om in alles wat gebeurt de openbaring van Gods wil te zien. Wordt eene stad in assche gelegd, zoo is het, omdat zij schuldig was. Wordt een volk onder het juk gebracht, zoo is het, omdat het zulks verdient. Wordt een volk overwonnen, zoo is het, omdat het ongelijk had. Reeds kwam Job in verzet tegen die wijze van de feiten te verklaren, en, zooals het

{==271==} {>>pagina-aanduiding<<}
Renan 1 zegt, Job had gelijk. Men spot met de vrouwen, die in ieder verschijnsel het teeken der goddelijke gerechtigheid zien; nochtans redeneert de heer Cornette evenals zij, wanneer hij zegt, dat het feit de openbaring van het recht is. Ongetwijfeld gebeurt niets zonder oorzaak. De toestand eens volks hangt af van zijne kennis, zijne zedelijkheid, zijne begrippen van recht - maar wij kunnen zijne kennis vermeerderen en zijne begrippen louteren en aldus zijnen toestand wijzigen. Zeker zou het gevaarlijk wezen, van de macht geene rekenschap te houden; maar men moet trachten, dat zij er toekome in den dienst van het recht te zijn. Wanneer een ijsvogel door wonderen van behendigheid en geduld er eindelijk in is gelukt eene prooi te grijpen, die hij aan zijne jongen gaat brengen, en eensklaps zich een arend, die roover der lucht, op hem werpt en hem de vrucht zijner pogingen ontrukt, komt ons gevoel van rechtvaardigheid er tegen op, gelijk wanneer een wreed meester eenen slaaf dwingt hem, luien barbaar, met de opbrengst zijns arbeids te voeden. Hebben wij ongelijk ons te verontwaardigen, en moeten wij zeggen: de macht, is het recht? Wanneer Kaïn, de oorlogsman en jager, Abel, den vreedzamen herder, doodt, moet men er uit besluiten, dat Kaïn gelijk had? Wanneer hedendaags slimme financiers millioenen opeenstapelen, met voordeel te trekken uit de handelscrisissen, die de nijverheid ten gronde helpen en de arbeiders uithongeren, moeten wij dat eerbiedigen als eene toepassing van de Darwinsche wet der eindoverwinning van de best voor de worsteling gewapende individu's? Zeker, zoolang de rechtvaardigheid niet is ingericht en volledig toegepast, gebruikt de sterkere tot zijn voordeel

{==272==} {>>pagina-aanduiding<<}
den zwakkere: de Spartaan doet den ontwapenden Iloot voor zich zwoegen, de Romeinsche pro-consuls plunderen de onder het juk gebrachte wingewesten; Verres zuigt Sicilië uit; de feodale barons bestelen de kooplieden en leven ten koste van hunne lijfeigenen, en heden verrijken zich de behendigsten en dikwijls de minst nauwgezetten met den buit aan naïeve en eerlijke lieden ontnomen; maar moet dit alles aldus geschieden? Is zulks eene wet der Voorzienigheid, of zoo men wil eene natuurwet? Moeten wij al onze krachten niet inspannen, om eene orde van rechtvaardigheid te ontdekken en te vestigen, waarin ieder de plaats, die hij waardig is, moge bekleeden, en de vruchten dezer aarde in evenredigheid van zijne werken en verdiensten genieten?
Vatten wij het debat te zamen. - Neen, de wel begrepen staathuishoudkunde is geene onmenschelijke wetenschap, gelijk het Joshua Davidson geloofde; want zij heeft voor doel de menschen tot het genot te brengen van het welzijn, dat zij door hunnen arbeid en hun verstand hebben verdiend. Beweren, dat de wetten, die tegenwoordig de voortbrenging en de verdeeling der rijkdommen beheeren, natuurwetten of goddelijke wetten zijn, is de geschiedenis vergeten, die ons toont, dat deze wetten gestadig veranderingen hebben ondergaan, dat zij ingesteld werden door wetgevers, die zich zeer wel hebben kunnen bedriegen, en dat zij noodzakelijk zullen verbeterd worden, naarmate de juridische en economische kennis zich zal volmaken. De sociale wetenschappen willen beperken bij de waarnemingsmethode, die in de natuurwetenschappen gebruikt wordt, en het zoeken naar eene betere orde verwerpen, is het grondige verschil miskennen, dat beide takken van wetenschappelijke navorschingen van elkander scheidt: in de eene houdt men zich bezig

{==273==} {>>pagina-aanduiding<<}
met lichamen of wezens, die aan vaste, onveranderlijke wetten onderworpen zijn, waarvoor het ongerijmd zou schijnen een ideaal te zoeken; in de andere houdt men zich onledig met den mensch, volmaakbaar wezen, en met zijne instellingen, met zijne wetten, vruchten van zijne gedachten, van zijne begrippen van het goede, van zijn rechtvaardigheidsinstinct, in één woord, van zijne rede, die men zonder ophouden kan verlichten, wijzigen, verbeteren. Het streven naar een ideaal is hier derhalve onontbeerlijk. Zeggen, dat hetgene bestaat, noodzakelijk het recht is, beweren, dat men uitsluitend de geschiedenis, en niet het instinct der rechtvaardigheid moet raadplegen, is iedere ongerechtigheid wettigen en den wensch zelven naar vooruitgang dooden. De orthodoxe economisten, onder den invloed van het physiocratisch optimisme, hebben inderdaad van hunne wetenschap eene eenvoudige verzameling van waarnemingen gemaakt, zonder zich om het ideaal te bekreunen; maar zij braken aldus af met het Christendom, dat niets anders dan het zoeken is naar het Gods rijk, dat is naar de orde van rechtvaardigheid, en zij hebben zich tegen de verzuchtingen van onzen tijd gesteld. De Duitsche professors van staathuishoudkunde beginnen heden eene nieuwe beweging, waarin de kennis der feiten en der geschiedenis tot grondslag zal dienen bij het zoeken naar hetgeen rechtvaardig en goed is. Op deze baan, welke niet die van het materialistisch optimisme is, moet de jonkheid worden gewezen.

Luik, November, 1874.
Emile de Laveleye.







{==274==} {>>pagina-aanduiding<<}

Het wetboek van rechtspleging in strafzaken voor het landleger van 1814.

Niemand zal betwisten, dat eene wet, om goed te zijn, gelijkheid en rechtvaardigheid voor allen moet waarborgen: gelijkheid, omdat eene overtreding door wien ook gepleegd, immer een aanslag is op het recht van allen; rechtvaardigheid, omdat bij het vervolgen eener overtreding het recht van allen op het spel is. Maar gelijkheid beteekent niet enkel dezelfde verhouding onder allen voor het gerecht, gelijkheid wil ook zeggen waarborg van dezelfde rechten voor de verdediging als voor de beschuldiging: alzoo moet de terechtstaande de tegen hem ingebrachte lasten kunnen verstaan, kunnen onderzoeken, kunnen weerleggen, en mits die voorwaarden alleen bestaat er rechtvaardigheid. Rechtvaardigheid immers is niet enkel de verhouding tusschen het misdrijf en de straf: het misdrijf moet buiten allen twijfel vastgesteld, dat is ten genoege van rechte bewezen zijn.
Wij aarzelen niet te zeggen, dat men in de wetgeving onzer dagen bezwaarlijk eene wet zou aantreffen, waar die grondregels zoo openlijk zijn miskend als in het Wetboek van rechtspleging in strafzaken voor het landleger van 1814.

{==275==} {>>pagina-aanduiding<<}
Verouderde rechtsbegrippen, teenemaal in strijd met de hedendaagsche wetgeving en rechtswetenschap, miskenning van gelijkheid en rechtvaardigheid, ziedaar de hoofdgebreken dier wet.
Wel is waar werden herhaalde malen pogingen aangewend om den bedenkelijken toestand, welke uit de voorhanden zijnde wet ten opzichte van den betichte voortvloeit, zoo niet te hervormen, dan toch zoo mogelijk te verzachten en te verbeteren. Stippen wij terloops aan en enkel ter herinnering, het ontwerp van Wetboek van rechtspleging in strafzaken voor het landleger, dat in gevolge art. 105 der Grondwet in 1834-1838 werd voorbereid en opgesteld, en dat nu met zoovele andere vrome ontwerpen sedert jaar en dag vergeten en begraven ligt.
De eerste wijziging werd hier aan het Wetboek van 1814 toegebracht door het besluit van het Voorloopig Bewind gedagteekend van 9 November 1830, waarbij de zittingen van den krijgsraad, die tot dan toe geheim moesten blijven, openbaar werden gemaakt. Later nog door de wet van 29 Januari 1849: deze bepaalt, dat elk vonnis door den krijgsraad uitgesproken niet meer door het krijgshof zal moeten bekrachtigd worden: zij machtigt den krijgsauditeur, om voortaan zonder toelating van het krijgshof beroep in te slaan, en laat ook voortaan het beroep in verbreking toe tegen elk gewijsde van het krijgshof.
Maar de grootste verandering werd hier door de Grondwet van 1831 teweeggebracht. De Grondwet huldigt een beginsel door den wetgever van 1814 teenemaal miskend. Zij erkent eene wetgevende - eene uitvoerende - en eene rechterlijke macht, alle drie van elkander onafhankelijk, gescheiden, en als 't ware op zich zelven bestaande. In de toepassing dus zou de rechter, bij het uitoefenen

{==276==} {>>pagina-aanduiding<<}
van zijn ambt, de krijgsauditeur, bij het vervolg van elk misdrijf, volgens eer en geweten, elk op zich zelven, moeten behandelen zonder tusschenkomst, toezicht of goedkeuring der aangestelde krijgsoverheid. Met het Wetboek van 1814 is het anders gelegen: de rechterlijke macht wordt aan de uitvoerende macht onderworpen; de voorzitter des krijgsraads wordt in zekere gevallen aan den plaatscommandant ondergeschikt, de rechtsmacht van het openbaar ministerie op dezelfde lijn geplaatst als die der krijgsoverheid: kortom de wet van 1814 is geheel in tegenspraak met de Grondwet.
Dat alzoo een goed gedeelte van dit Wetboek door latere besluiten en wetten werd afgeschaft, dient niet gezegd te worden. Een aantal artikelen nog zijn langzamerhand in ongebruik geraakt, daar de wetgever zich enkel bij voorschriften heeft bepaald, zonder dezer miskenning door nietigheid te bekrachtigen. De thans in voege zijnde wet is dus een verbrokkeld en onvolledig werk: bij elken stap doen zich allerhande moeielijkheden voor; overal zijn leemten, die men schier niet weet hoe aan te vullen, en langswaar de willekeur binnendringt.
Maar dit alles is nog het ergste niet, en men zou zich zeer misgrijpen, moest men denken, dat de grootste gebreken dier wet voortvloeien uit de tegenstrijdigheden, die er in voorkomen, of uit het gemis aan genoegzame bepalingen.
Andere grieven van gewichtigeren aard nog, overblijfsels der misbruiken en gebrekkige rechtspleging van vroegere tijden, worden door dit Wetboek bekrachtigd. Ten bewijze hoeven wij niet in uitvoerige beschouwingen te treden en eene ontleding van het Wetboek te maken. Zulks ligt overigens buiten ons bestek. De aanhaling van eenige der voornaamste bepalingen dezer wet moet ons

{==277==} {>>pagina-aanduiding<<}
gezegde staven, en het zal eenieder wel verwonderen, hoe dergelijke misbruiken gedurende zulke lange reeks van jaren en nu nog, in een land als het onze, onder den openen hemel, hebben kunnen voortleven.
De eerste en schreeuwendste grieve, welke wij aantreffen, is de miskenning der taal van meer dan de helft der bevolking. De Fransche taal alleen wordt gebruikt in de voorbereidende proceduur, in de proceduur ter zitting, in de beschuldigings- en pleitrede evenals in het vonnis. Voor den krijgsraad wordt de Vlaming, evenals de vreemdeling, door eenen tolk bijgestaan. In zijn eigen land kan hij zijne rechten niet doen gelden, en, ten opzichte der taal, is het hem als in de droevigste tijden van ons verleden, toen de vrijheid met hare verdedigers op 't slagveld gesneuveld of onder den dwang der Spaansche dweepzucht gebukt lag. Er wordt met hem gehandeld, als ware het volk voor den rechter en niet de rechter voor het volk geschapen. De Grondwet, die alle Belgen gelijk voor de wet verklaart, wordt gelogenstraft, en men hoont de souvereiniteit van het volk, van hetwelk in ons land alle macht uitgaat.
Dat men desnoods en waar het eenen vreemdeling geldt, eenen tolk gebruike, zulks kan aangenomen en moet wel door de noodzakelijkheid verschoond worden; maar de tusschenkomst van eenen tolk voor den Vlaming, in zijn eigen land, is een smaad en eene ondraaglijke rechtsmiskenning. Men zal zeker niet betwisten, dat de overzetting des vertalers, door de moeielijkheden, die met zijne taak gepaard gaan, over 't algemeen geene bevredigende waarborgen oplevert; en hoe zal het er dan mede gesteld zijn, wanneer men den eersten den besten - eenen deurwaarder of gendarme - zooals 't maar al te dikwijls geschiedt, tot vertaler benoemt?

{==278==} {>>pagina-aanduiding<<}

Overigens is het bijlange niet voldoende de vragen aan den betichte gedaan en zijne antwoorden, alsook de getuigenissen te vertalen. Er doet zich menige omstandigheid voor, waarin de vertolker niet optreedt, en waar de betichte, indien het hem toegelaten was, met één woord wellicht den twijfel uit den weg zou ruimen, en zijne mindere plichtigheid of zijne onschuld zou kunnen be wijzen.
Na 't verhoor der getuigen wordt verder alles in het Fransch verhandeld. Wel zeker is het een recht voor den betichte de vertaling der beschuldigingsrede te eischen; maar zal hij dit summun jus laten gelden, hij die tot dan toe jegens zijne overheden tot lijdzame gehoorzaamheid was verplicht, en nu voor die zelfde overheden, tot rechters over hem aangesteld, als betichte moet verschijnen? Zal hij dan ook zijne verdediging in zijne moederspraak laten voordragen? En, zoo hij 't beproeft, hoe is die verdediging nog mogelijk, wanneer heel de pleitrede, zinsnede bij zinsnede, voor de Fransch sprekende rechters moet overgezet worden?
Men spreke ons niet van vertalingen! Het is geen tolk, maar zijn recht, dat de Vlaming hebben moet. De rechter en de betichte moeten dezelfde tale spreken: voor dezen is het een recht, voor genen een plicht.
Om tot die rechtsherstelling te geraken en eene hatelijkheid uit het Wetboek te doen verdwijnen, zou men zeker niet, zooals sommigen het wel eens hebben beweerd, ons leger in Vlaamsche en Waalsche regimenten hoeven te verdeelen.
Dat men voor de Vlamingen eenen raad uit Nederlandssprekende officieren samenstelle. Zulks ware immers niet moeielijk. Daarbij nog hoeft de kennis der Nederlandsche taal voor alle officieren, na een zeker ge-
{==279==} {>>pagina-aanduiding<<}
tal jaren, evenals voor alle bedienden verplichtend gemaakt. Aan wien zal het overdreven schijnen te eischen, dat een bediende 's lands tale machtig zij?
Eene andere wijziging diende in de samenstelling der krijgsraden te worden ingevoerd. Thans is de raad uit officieren saamgesteld enwordt door eenen opperofficier, indien 't zijn kan, voorgezeten. Het krijgshof daarentegen wordt voorgezeten door eenen doctor in de rechten tot bestendig lid van het hof benoemd. Dergelijke inrichting zou voor den krijgsraad insgelijks dienen te worden aangenomen. De krijgsraad heeft niet enkel en altoos over feiten, maar wel ook soms over rechtsvragen te beslissen. Die rechtsgeleerde zou tevens den raad in het opstellen der vonnissen en in alles wat recht en rechtspleging betreft, hoogst dienstig wezen.
Maar niet enkel onder opzicht der taal zijn de rechten van den betichte miskend, nog is zijn recht om alle zijne middelen ter verdediging te doen gelden niet genoegzaam gewaarborgd.
Bij 't inspannen van een vervolg wordt de zaak, indien 't misdrijf ter zetelplaats van den krijgsraad gepleegd is, in handen gegeven van den krijgsauditeur en twee officieren tot onderzoek-commissarissen aangesteld. Werd het misdrijf buiten de zetelplaats der zaak begaan, zoo vertrouwt men de instructie aan twee officieren-commissarissen bijgestaan van eenen officier te dier gelegenheid tot griffier aangesteld. Na voltrekking hunner opzoekingen wordt het dossier aan den krijgsauditeur overhandigd. Het staat nu dezen laatste vrij het bij deze voorloopige en dikwijls onvolledige instructie te laten en niets dwingt hem de zaak nog eens van naderbij en met eigen oogen na te gaan.
Na 't sluiten der instructie moet, volgens de wet,

{==280==} {>>pagina-aanduiding<<}
binnen de vier en twintig uren de krijgsraad bijeengeroepen worden.
Bij de toepassing geschiedt zulks nimmer.
Die bepaling dient aangehaald en onderstreept te worden. Zij blijft ten bewijze, dat de wetgever de rechten der verdediging teenemaal uit het oog heeft verloren. Immers hoe kan de betichte binnen de vier en twintig uren eenen raad aanstellen, die dan ook eene soms lange en ingewikkelde zaak kan te ontwarren hebben? Wat aangaat het dagvaarden van zijne getuigen tér ontlasting, zulks ware hem bij strenge naleving der wet volstrekt onmogelijk.
Maar de willekeurige rechtspleging nu ten opzichte van den betichte gevolgd, levert hem schier niet meer waarborgen te zijner verdediging op. De betichte moet volgens de wet (art. 63) gedaagd worden door den concierge de la prison militaire. Deze was eertijds de provoost-geweldige, later werd hij vervangen door eenen zijner stokkeknechts. Die bepaling werd reeds door koninklijk besluit van 10 Februari 1826 gewijzigd, later nog door koninklijk besluit van 28 Februari 1827.
De concierge de la prison militaire is nu met de krijgsgevangenissen verdwenen, en de betichte wordt niet meer gedaagd!
Dat dergelijk verzuim eene schreeuwende rechtsmiskenning is, en voor den betichte de ergste gevolgen medebrengt, loopt in het oog.
Hoe kan de betichte eenen advocaat met zijne verdediging gelasten, hoe kan hij zijne getuigen roepen, indien het hem niet bekend is, op welken dag hij voor den raad verschijnen moet? Wel mag men denken, dat de krijgsauditeur hem bereidwillig en tijdig zal laten verwittigen, ofschoon de wet hem zulks niet gebiedt, en dat deze aldus uit eigen beweging door zijn toedoen het gebrekkige der

{==281==} {>>pagina-aanduiding<<}
wet zooveel mogelijk zal herstellen en verbeteren; maar hoe het ook zij, zulke hoogst belangrijke maatregel kan noch mag aan de bereidwilligheid van den auditeur overgelaten worden.
De getuigen ten laste werden insgelijks door den provoost-geweldige of door de stokkeknechts gedaagd; thans, sedert de koninklijke besluiten van 13 en 24 October 1857, worden zij op verzoek van den krijgsauditeur, indien zij tot het leger behooren, door tusschenkomst van de krijgsoverheid geroepen. De getuigen ten laste, niet van hét leger deel makende, moeten, volgens art. 93 en 94 door tusschenkomst van de burgerlijke rechtbank, waaronder zij hooren, gedaagd worden. Zulks is nog eene onnauwkeurigheid. De burgerlijke rechtbank is daartoe niet bevoegd: de procureur des konings is met de daging gelast.
Van de getuigen ter ontlasting is er nergens spraak, evenmin als van den verdediger. Deze leemte wordt eenigszins aangevuld door het besluit van 9 November 1830, waarbij vastgesteld wordt, dat de betichten voor den krijgsraad verzonden, recht hebben eenen verdediger aan te stellen, of er eenen van ambtswege, door tusschenkomst der krijgsoverheid, kunnen bekomen.
Het staat dus vast, dat de wet, wat aangaat het onderzoek, onnauwkeurig en onvolledig is, dat de rechten der verdediging bijna gansch verwaarloosd worden, dat de plichten der beschuldiging niet duidelijk noch genoegzaam bepaald zijn, en dat er te veel aan het goeddunken en de willekeur van den krijgsauditeur wordt overgelaten.
Ook zijn de plichten des krijgsauditeurs te veelvuldig. Zoo wordt hem door de krijgsoverheid benevens aan twee commissarissen de instructie van ieder misdrijf toevertrouwd. De wet maakt hem tot plicht elk misdrijf bij zijne

{==282==} {>>pagina-aanduiding<<}
wete gepleegd, te vervolgen. Ter zitting houdt hij lezing der processtukken en is met het ambt van griffier, dat is met de schriftelijke opneming der getuigenissen gelast, welke dan ook later in beroep ten bewijze zal dienen. Hij houdt de beschuldiging staande en woont na 't sluiten der zitting de beraadslaging der rechters bij: daar nog kan hij het woord voeren, en wordt hij er toegenoopt zijn advies uit te brengen, en de advokaat wordt in de raadkamer niet toegelaten, en hier heeft niet de betichte, maar de beschuldiger het laatste woord.
Hoe kan hij, die als beschuldiger optreedt, het ambt van griffier waarnemen? Kan hij met de vereischte zorg, oplettendheid en nauwkeurigheid de getuigenissen aanteekenen? De getuigen worden doorgaans in beroep niet meer gedaagd, en het is uit de aanteekeningen van den griffier, dat het krijgshof grootendeels zijne overtuiging moet putten!
Er dient den krijgsauditeur een griffier toegevoegd te worden gelast met alle de aanteekeningen, zoowel binnen de voorbereidende proceduur als ter zitting en in de raadkamer.
De krijgsauditeur is nog met het opstellen van het vonnis gelast. De beschuldiger, min dan wie ook, mag die taak waarnemen.
Verre van ons de gedachte van misbruiken te onderstellen; maar in zake van recht mag de verdenking zelfs niet mogelijk zijn.
Wierd de krijgsraad, zooals wij het hooger aanduidden, door eenen rechtsgeleerde voorgezeten, zoo zou de tegenwoordigheid van den auditeur bij de beraadslaging volstrekt overbodig zijn.
Wat aangaat de uitspraak van het vonnis, volgens de wet moet deze binnen de drie eerstvolgende dagen geschieden.

{==283==} {>>pagina-aanduiding<<}
Die bepaling, welke hare toepassing mocht vinden, toen de proceduur ter zitting en het vonnis niet openbaar waren, is thans afgeschaft.
Wanneer het vonnis moet uitgesproken worden?.... Wij aarzelen niet te zeggen dadelijk na 't verhoor van elke zaak. Zekere krijgsraden doen eerst uitspraak, nadat al de zaken achtervolgens zijn opgeroepen en gehoord. Hoe kunnen de rechters, na het verhoor van een aantal zaken, zich nog de feiten met hunne omstandigheden herinneren, om ze dan bij de beraadslaging te onderzoeken, te vergelijken en te bespreken, en alzoo een gegrond en degelijk vonnis over het misdrijf te vellen?
Indien nu de betichte van de vervolging ontslagen wordt, omdat de beschuldiging niet ten genoege van rechte bewezen is, is alles dan voor hem gedaan?
Men zou het nauwelijks gelooven... neen! L'absolution de L'instance aura lieu lorsqu'on peut calculer qu'avec le temps on pourra se procurer encore des preuves ultérieures relativement au délit imputé au prévenu. Zoo luidt art. 177. Dergelijke bepaling strijdt met alle begrippen van recht en rechtvaardigheid: de betichte moet of vrijgesproken of veroordeeld worden. Na een rechterlijk onderzoek, waarin 't gebleken is, dat men tegen den betichte geene genoegzame bezwaren kan inbrengen, moet deze van alle vervolg worden ontslagen. De wet mag geene eeuwige verdenking op iemands eer laten kleven, en zij de eerste moet het res judicata pro veritaté aanzien.
Wordt de betichte veroordeeld, zoo staat het beroep voor hem open. De krijgsauditeur van zijnen kant mag insgelijks beroep inslaan, en is in dit geval, de betichte vrijgesproken geworden, toch blijft hij aangehouden. Hoelang nog? - jusqu'à ce que l'affaire soit terminée... (art. 234). Wanneer de zaak moet geëindigd zijn, is door de wet niet

{==284==} {>>pagina-aanduiding<<}
bepaald, en zoo blijft de aanhouding soms weken en weken voortduren!
De betichte verschijnt zelfs niet in beroep voor zijne rechters, tenzij (volgens art. 234) - la cour ne juge nécessaire, sur la proposition de l'avocat fiscal ou du condamné lui-même, de le faire transporteren lieu de sureté dans l'endroit même de la résidence de la dite cour. Aldus wordt de zaak voor het krijgshof opnieuw onderzocht, en maar al te dikwijls in afwezigheid van den betichte, zonderdat hij zijne getuigen, indien noodig, heeft kunnen doen dagvaarden of zijne verdediging, 'tzij bij eigen monde, 'tzij door eenen advocaat, mocht voordragen.
Men ziet het, vele dezer bepalingen zijn met de rechtvaardigheid niet overeen te brengen: andere nog strijden met de gelijkheid:
Zoo luidt art. 160: Lorsque l'accusé est sous-officier ou d'un rang inférieur, s'il est en état d'arrestation, il y restera pendant l'examen de sa cause; mais si le dit accusé a le grade d'officier, on décidera dans la 1re séance du conseil de guerre sur la proposition de l'auditeur militaire si la nature et les circonstances de l'affaire exigent ou non que l'accuse reste en état d'arrestation pendant le cours du procès, et, dans le premier cas on déterminera s'il est possible de porter quelque adoucissement dans le mode de la détention en faveur de l'accusé.
Voor den officier dus bestaat er een voorrecht: voor hem zal men onderzoeken, of er mogelijkheid is hem gedurende het proces in vrijheid te stellen; kan het niet, zoo zal men ten minste zijne gevangenschap pogen te verzachten. Voor den gewonen soldaat of den onderofficier bestaat zulks niet. Wij hoeven hier niet bij stil te blijven. Het is zeker niet de stand van den betichte, maar wel de lasten tegen hem ingebracht, die de wetgever hier in aanmerking moest nemen.

{==285==} {>>pagina-aanduiding<<}

Wat aangaat het inspannen van het vervolg, zoo wordt er ook aan de krijgsoverheid zekere willekeur overgelaten. In geval van aanhouding moet een verslag over het misdrijf aan den bevelhebber der legerafdeeling (officier commandant du corps) behandigd worden. Komt het misdrijf hem gering voor, zoo kan hij hetzelve straffen, zoo niet, mag hij de zaak aan den krijgsraad onderwerpen. Hij geeft dan ook verslag over 't misdrijf aan den bevelhebber van 't garnizoen (officier commandant la garnison). Deze op zijne beurt kan zelf den betichte straffen of voor den krijgsraad verzenden.
Ontegensprekelijk wordt er aangaande het vervolg eene willekeurige macht aan de krijgsoverheid gelaten, welke overigens strijdig is met art. 30 der Grondwet. Wel is waar is de auditeur verplicht elk misdrijf, bij zijne wete gepleegd, te vervolgen; maar het valt sterk te betwijfelen, of de misdadiger, in elk geval, de verdiende straf zal ondergaan, en of aldus de rechten der maatschappij op voldoende wijze gewaarborgd, en boven alle misbruiken verheven zijn. Zulks is zoozeer gegrond, dat, in eenen omzendbrief van 1834, de toenmalige Minister van oorlog dit misbruik, zooals hij het noemt, te keer gaat, en meldt, dat het hem meermalen ter kennis werd gebracht, dat de krijgsoverheid aan soldaten en officieren enkel tuchtstraffen heeft opgelegd uit hoofde van feiten, die niet als lichte overtredingen kunnen worden beschouwd.
In het vervolg van een misdrijf moeten er, én voor den betichte, én voor de maatschappij, ernstigere waarborgen bestaan.
Ziedaar een algemeen overzicht der hoofdgebreken, leemten en misbruiken, welke zich in dit Wetboek voordoen. Om deze te doen verdwijnen, moet het vrije gebruik der moedertaal den Vlaming, evenals den Waal, toegestaan

{==286==} {>>pagina-aanduiding<<}
worden, en mag niemand, in welke betrekking ook, in eenen krijgsraad zetelen, die 's lands beide talen niet machtig is. De beginselen aangenomen in het gewone recht wat aangaat de rechtspleging, dienen te worden aangenomen in het militaire recht, behoudens de wijzigingen, welke uit het verschil van jurisdictie kunnen voortvloeien. Het vervolg van elk misdrijf moet niet aan de krijgsoverheid, maar aan den auditeur of aan den raad onderworpen worden. De betichte dient tijdig gedaagd zoowel in beroep als in eersten aanleg voor zijne rechters verschijnen; de plichten van den krijgsauditeur hoeven verminderd en aan eenen onderzoekrechter en aan eenen griffier gedeeltelijk te worden toevertrouwd. De rechten der verdediging moeten beter gewaarborgd, en een vonnis, behoudens het wettelijk bepaalde beroep, moet onherroepelijk zijn; want niemand mag voor hetzelfde feit tweemaal in rechte worden gedaagd. Daarbij moet alle onderscheid tusschen rang en stand weggevaagd: kortom het Wetboek moet, heel en al omgewerkt en gewijzigd, met de hedendaagsche begrippen over recht, gelijkheid en rechtvaardigheid in overeenstemming worden gebracht.

Alb. Fredericq.






{==287==} {>>pagina-aanduiding<<}

Merkwaardige weerstand van zekere dieren aan de werking van 't venijn der slangen.

Deze weinige bladzijden werden ons ingegeven door het lezen van een onlangs verschenen werk van wezenlijk belang, dat wij verschuldigd zijn aan onzen geleerden en moedigen vriend Paolo Panceri, professor aan de Hoogeschool van Napels, en aan zijnen medewerker Dr Gasco; wij zullen er verder een kort overzicht van geven, na eenige feiten te hebben voorgedragen, die de waarde van het boek nog meer zullen doen uitkomen.

Alle slangen zijn, zeer gelukkig, niet venijnig. De grootste soorten, de Boas of Reuzenslangen, de Pythons, op wier rekening de reizigers zoo gaarne ijzingwekkende verhalen opdisschen, zijn betrekkelijk onschadelijke wezens.
In België en in een groot gedeelte van Europa kent men als venijnige slang alleenlijk de Adder, Vipera (Pelias) berus 1. In de warme luchtstreken onzes aardbols zijn de

{==288==} {>>pagina-aanduiding<<}
venijnige slangen rijk aan soorten en individu's; de vermaardste zijn de Ratelslangen, (Crotalus horridus), van Noord en Zuid-Amerika en de Crotalus durissus van Noord-Amerika; hare staarten eindigen met beweegbare gehoornde kokers, die in elkander passen en een eigenaardig geluid voortbrengen, hetwelk beter dat van eenen ratel, dan van eene bel herinnert. Daarna komen, bij voorbeeld, de Hoornslangen (Cérastes, Cerastes aegyptiacus), wier hoofd versierd is met schelpen, die hoorngewijs opsteken, de Lansslangen (Trigonocéphales) en Bothropsen, met driehoekigen kop, die in de Vereenigde-Staten en de Antillen te huis hooren. Eindelijk de Brilslangen of Najas, waarvan eene soort Egypte bewoont, maar waarvan de geduchtste, Naja tripudians, in de eilanden der Indische Zee wordt aangetroffen; haar nek is zeer rekbaar, en op dien der Naja tripudians vertoont zich eene zwartachtige teekening, samengesteld uit twee ringen met eenen dwarschen band vereenigd, die tamelijk wel aan de oude modellen van brillen gelijken.
De wetenschappen zijn heden genoeg onder het volk verspreid, opdat ten opzichte der slangen de spreuk in cauda venenum door niemand meer als waarheid worde aangenomen. De heraldische draak bewaart alleen het voorrecht op het einde van zijnen staart eenen pijlijzervormigen angel te dragen. Het venijnverwekkend toestel der adder en der venijnige slangen in het algemeen, is samengesteld uit een paar klieren, de eene rechts, de andere links, elk een weinig onder en achter het oog geplaatst, omtrent den hoek des muils, en overdekt met een gedeelte van de beweegspieren der kakebeenen, zoodanig dat de werking dier spieren, wanneer het dier bijt, eene samendrukking der klier en eene uitwerping van het vocht, dat zij afscheidt, teweegbrengt.

{==289==} {>>pagina-aanduiding<<}

Dit vocht vloeit door een pijpje, dat, langsheen het bovenste kakebeen en onder het oog gaat, en aan het bovenste deel van eenen langen tand eindigt, die dun is als eene naald en in heel zijne lengte is uitgehold. De adder, wanneer zij haar slachtoffer bijt, doet dus, wat onze geneesheeren eene hypodermische inspuiting noemen, zij veroorzaakt twee kleine wonden, en in iedere wond brengt zij te gelijk een druppeltje van een zeer snel werkend venijnig vocht.
Thans een woord over den aard van het vergif en zijn uitwerksel op den mensch. Het venijnig vocht is geelachtig bij de gewone adder, groenachtig bij de ratelslang, kleurloos bij anderen; het mengt zich gemakkelijk met water en waterachtige vochten, is onoplosbaar in alcohol, en kleurt als de zuren het lakmoesblauw rood. Zijne chemische samenstelling is noch slecht gekend; men heeft er, evenals in alle dierlijke vochten, eiwitstof, eene vetstof, verscheidene zouten in erkend. Zijn werkend bestanddeel heeft de namen van Echidnine en Viperine bekomen.
Dit venijn werkt niet bij opslurping door het verteringstoestel: ook kan men het straffeloos innemen; zijne werking doet zich in tegendeel dadelijk gevoelen, wanneer het door het bloed in den bloedomloop wordt gebracht en ontstelt, volgens de soorten van slangen, hetzij de zenuwmiddelpunten, hetzij de innige natuur van het bloed, dat het geheel wijzigt. De roode bloedbolletjes ondergaan eene verandering in hunnen vorm en eindigen met zich op te lossen; het bloed verliest de eigenschap om in de lucht te stollen. Zwelling van het gekwetste deel, bedwelming, verlamming der spieren en teekenen van versmachting doen zich bij het slachtoffer voor. Zoo heeft men bij eenen wachter van den Dierentuin te Londen, die

{==290==} {>>pagina-aanduiding<<}
door eene naja werd gebeten, de verlamming van de in- en uitademingspieren der borst kunnen waarnemen.
De pols wordt zwak en snel, een koud zweet breekt den ongelukkige uit; hij lijdt eenen brandenden dorst; de buik zwelt; de uitwerpsels zijn dun. Indien het geval niet doodelijk is, dan komt eene ontsteking der huid met gedeeltelijke afschilfering.
In de warme landen, waar de dood schier altijd het onvermijdelijke gevolg van den steek eener venijnige slang is, is het getal der toevallen waarlijk verschrikkelijk.
Wij kunnen den lezer hierover niet beter inlichten dan meb in het merkwaardig en nauwkeurig werk van Dr Fayrer 1 te putten. De statistiek des schrijvers is gegrond op de inlichtingen door de Engelsche secretarissen en staatkundige agenten bij het Indische bestuur verkregen. Hij is tot dien uitslag gekomen, dat voor het jaar 1869 alleen, het getal dooden, door slangebeten veroorzaakt, in Bengalen, in de provinciën van het Noord-Westen, en in het koninkrijk Oude, voor eene bevolking van 120,000,000 inwoners tot het bedroevend totaal van 11,416 beloopt.
Wat het meest moet worden betreurd, is, dat het blijkt uit de menigvuldige proeven van Dr Fayrer op de verschillende tegengiften door de Europeanen voorgesteld of voor de Indianen gebruikt, het zeker hulpmiddel nog niet is gevonden, en dat voorbehoedende maatregelen om de beten te vermijden, alleenlijk een weinig het cijfer der afgrijselijke sterfgevallen kunnen verminderen.
In België, ik zeide het, hebben wij slechts de adder,

{==291==} {>>pagina-aanduiding<<}
die, gelukkig, van kleine gestalte is; ook is haar beet betrekkelijk weinig gevaarlijk.
Vóór eenige jaren werd het publiek in de gelegenheid gesteld, onder zekere levende dieren in den Kruidhof van Brussel opgekweekt, door de ruiten van eene glazen kooi eene inlandsche slang te aanschouwen. De persoon, gelast met het gramstorig beest te verzorgen, was een onzer in de wereld der kruidkundigen wel gekende vrienden, en dien ik niet verder zal aanduiden. Zekeren Zondag morgen, hetzij de adder van kwaad humeur was, hetzij onze vriend onvoorzichtig was geweest, werd hij aan de hand gebeten. De pijn was klein geweest en de held dezer geschiedenis dacht er met den schrik af te wezen, wanneer zich, een voor een, de teekenen der vergiftiging - opzwelling, koud zweet, dorst - vertoonden.
Een geneesheer! dit was de onmiddellijke gedachte van den gekwetste; maar het was, men weet het, Zondag morgen; de Kruidhof was verlaten; niemand om dien redder te zoeken; men moet hem zelf halen. Onze vriend loopt haastig weg; maar weldra krijgt hij draaiingen in het hoofd, eene ware dronkenschap, zijne beenen weigeren hem te dragen; eindelijk belt hij bij den eersten geneesheer, wiens woonst hij kent... O ramp, hij is afwezig!
Het slachtoffer der adder herneemt zijnen waggelenden gang; hij sleept zich voort, klampt zich vast aan de uitspringende deelen van de muren om niet te vallen, en komt, na veel wederwaardigheden, die ik niet opnoem, bij eenen man der kunst, aan wien hij nauwelijks kan vertellen wat hem is voorgevallen.
De wonde werd gebrand, men dient hem ammoniak toe, en wat nog al meer weet ik niet; hij was ziek, bedlegerig gedurende verscheidene dagen. Het aventuur had een gevolg, dat mij niet gegeven is op het gebied der ge-
{==292==} {>>pagina-aanduiding<<}
schiedenis over te brengen; maar, eindelijk, genas de kruidkundige zoowel dat hij zich kon wreken. Zijne wraak genoot hij alle dagen; want de adder, in eenen bokaal met wijngeest gedompeld, versiert den rechterhoek van den schoorsteen zijner werkkamer.
Terwijl ik nauwkeurig een waar feit verhaal, heb ik mij veroorloofd een weinig te schertsen: men zou er echter niet mogen uit afleiden, dat in onze koude luchtstreken de beet eener adder nooit doodelijk is. Men heeft gevallen van dood aangehaald, namelijk in Noord-Nederland 1.
Wonderlijk genoeg, en zulks toont ons de voorziening der natuur in alle zaken, de dieren, die, in den strijd voor het leven, geroepen zijn om de vermenigvuldiging der kruipende dieren te beperken, die de lijdzame werktuigen zijn van dien oppersten wil: gij zult niet verder gaan, die, in een woord, zich met padden, slangen, enz., voeden, schijnen beschut tegen de uitwerksels van een altijd voor de anderen noodlottig venijn, Ik zal er twee van aanhalen, den Egel en de Pharaonsrat of Ichneumon.

De waarnemingen op den egel werden vaak herhaald, onder anderen door H.O. Lentz, professor te Schnepfenthal 2. Ziehier hoe die natuurkundige ze vertelt: ‘Den 24 van Oogstmaand,’ zegt hij, ‘zette ik eenen egel in eene groote kooi; twee dagen later legde hij zes kleine stekeldieren en overlaadde ze met zijne zorgen. Ik gaf hun velerlei voedsel; ik zag, dat zij met gretigheid

{==293==} {>>pagina-aanduiding<<}
insecten, wormen, kikvorschen, zelfs padden, hazelwormen, heialen aten... Den 30 van dezelfde maand, te half elf, terwijl de egel zijne jongen zoogde, wierp ik in zijne kooi eene groote adder: zij was stellig venijnig; want twee dagen van te voren had zij eene muis gedood. De egel werd ze weldra gewaar... hij stond op, kwam zonder schrik dicht bij haar, berook haar van aan den staart tot aan den kop en van voren aan den muil. De adder schuifelde en beet hem verscheidene malen aan den muil en de lippen. Als om met eenen zoo zwakken aanvaller te spotten, vergenoegde hij zich zijne wonden te lekken, zette nog zijn onderzoek voort, en werd nog eens gebeten; doch ditmaal aan de tong. Hij ging niettemin voort de adder te berieken, te belekken; maar zonder haar nog te bijten. Eindelijk greep hij haar bij het hoofd, verpletterde het, verbrijzelde ook de venijnige tanden en klieren, en verslond de helft van het lijf des kruipenden diers. Dan ging hij zich opnieuw bij zijne jongen neerleggen, en gaf hun andermaal te zuigen.
’'s Avonds at hij eene andere adder en wat er nog van de eerste overbleef. Des anderendaags at hij twee kleine nieuwgeboren adders. Zijne gezondheid, zoomin als die zijner jongen, werd er door gekrenkt. De wonden waren zelfs niet opgezwollen.
’Den eersten September, nieuwe adder, nieuwe worsteling. De egel naderde de adder, berook ze, en kreeg verscheidene wonden in het aangezicht, in de haren en de stekels. Hij ging voort met ze te berieken. De adder, die zich sterk aan de stekels had gekwetst, zocht te ontvluchten. Zij kroop in de kooi; de egel vervolgde ze, en bekwam nog eenige beten. Eindelijk leidde hij haar in den hoek, waar zijne jongen waren.
’Daar gekomen, opende de adder den muil, en sprong

{==294==} {>>pagina-aanduiding<<}
met de venijnige tanden opgeheven, op den egel toe, beet hem in de bovenste lip, waaraan zij eenigen tijd bleef vast hangen. De egel schudde er haar af. De adder vluchtte, gevolgd door haren tegenstander, die nog eenige malen werd gebeten. Dit duurde wel twaalf minuten. De egel werd tienmaal aan den muil gebeten... De muil der adder was gewond geworden en met bloed gevuld. De egel had haar bij den kop gegrepen; maar zij gelukte er in te ontsnappen.
’Ik nam haar alsdan, en merkte op, dat hare venijnige haken nog in goeden staat waren. Wanneer ik ze opnieuw in de kooi wierp, beet de egel haar in den kop, verpletterde hem en verslond langzaam het dier, ondanks zijne geweldige bewegingen. Hij keerde terug naar zijne jongen en liet hun weder zuigen. Ditmaal ook schenen moeder noch zuigelingen ziek.
’Die worstelingen werden verscheidene malen herhaald, en telkens begon de egel met den kop der adder te verpletteren, wat hij niet voor de niet venijnige slangen deed.’
Die waarnemingen zijn zeer belangrijk: de beet eener adder is voldoende om zoogdieren, die wel dertigmaal zoo zwaar als de egel wegen, te dooden.
De Ouden hadden de pharaonsrat vergood, met ze onder de heilige dieren te rangschikken, om reden van de diensten, welke zij bewijst, daar zij een groot getal kleine kruippende dieren en zelfs krokodilleneieren vernietigt. Wij vergoden niet meer; maar het is hoog tijd, dat wij de harde hersens van onze buitenlieden wat geweld aandoen, om er een weinig eerbied te doen indringen voor den armen egel, die zoozeer galasterd wordt en nochtans door zijne goede diensten de pharaonsrat verre overtreft.

{==295==} {>>pagina-aanduiding<<}

De ichneumon, ook pharaonsrat, Egyptische rat geheeten, is geene rat in de strenge beteekenis des woords. De ratten behooren inderdaad tot de klasse der knaagdieren, hebben slechts snij- en maaltanden en bezitten eenen langen, naakten, schilferigen staart; de ichneumon (Mangusta ichneumon) is integendeel een klein vleesetend dier met snij-, honds- en maaltanden, hij heeft eene gedaante, die zeer goed op die van den huismarter trekt, eenen ruigen staart met een bosje zwart haar op het einde. De haarkleur over heel het lijf is rosachtig bruin, fijn gespikkeld met grijs. De geheele lengte van aan het einde van den muil tot aan het einde van den staart is van ongeveer 85 centimeters.
De Egyptenaars balsemden de ichneumons. Herodotus, Strabo, Elianus, Plinius, hebben er in hunne werken van gesproken als van groote vernielers der eiers van krokodillen, slangen en andere schadelijke dieren. De waarheid is, dat men van al die schoone dingen veel moet afdoen; dat de ichneumon ook kleine zoogdieren, vogelen eet, en dat, daar de krokodillen in Neder-Egypte veel verminderd zijn, de pharaonsrat niet willende verliezen, zich op de eieren van de kiekens heeft geworpen, die de Egyptenaars en de Araben in tamelijk groote hoeveelheid kweeken. Ook is zij hedendaags zoozeer verfoeid als zij vroeger werd geëerd.
Daar de ichneumon, op de boorden van den Nijl, op lage en vochtige plaatsen verkeert, is hij blootgesteld om talrijke slangen te ontmoeten.
Hij moge ze aanvallen of niet, de beten moeten weinig zeldzaam wezen; maar zijne bijzondere bewerktuiging beschermt hem tegen de gevolgen der wonden. De heeren Paolo Panceri en Gasco leveren er ons het bewijs van. Hun werk draagt den titel: Intorno alla resistenza che

{==296==} {>>pagina-aanduiding<<}
l'ichneumone ed alcuni altri carnivori appongono al veleno dei serpenti 1.
De moedige proefnemers zijn niet teruggeweken voor het gevaar van de venijnigste slangen voor hun onderzoek te hanteeren. Zij hebben de ichneumons aan de beten van de naja, den echis carinata en den cerastes aegypticus onderworpen. Die zonderlinge dieren, al leverden zij ziekteteekenen op, hebben aan waarlijk buitengewone dosissen venijn weerstaan. Zoo is het onmogelijk geweest door de beten van twaalf hoornslangen éénen ichneumon te dooden, en nochtans hebben vergelijkende proefnemingen, op andere zoogdieren gedaan, aan de natuurkundigen, wier verhandeling ik ontleed, bewezen, dat een door eenen naja gebeten hond in een kwart uurs stierf; een andere, door eene hoornslang gebeten, bezweek na zeven uren. De door eenen naja gekwetste vos sterft in den tijd van omtrent één uur, de bunsing in dertien minuten, enz.
Dit zijn uiterst belangrijke feiten, die tot op heden nog niet zijn uitgelegd. Zij werpen misschien een zeker licht op de oorzaken van het voortbestaan eeniger diersoorten, terwijl andere neiging vertoonen om van de oppervlakte des aardbodems te verdwijnen, om weldra die, welke wij niet meer dan in fossielen toestand kennen, te gaan vervoegen.
Felix Plateau.






{==297==} {>>pagina-aanduiding<<}

De taalzuiveraars der zestiende en zeventiende eeuw.

Dat eene regeering vaak veel invloed heeft op de taal van het volk, dat zij bestuurt, is eene algemeen erkende waarheid. Hare wijze van zich uit te drukken, hare woorden en vormen worden veeltijds als modellen beschouwd en nagevolgd niet alleen, maar van haar gaan zoovele geschriften uit, die onder het oog ook van den minder ontwikkelde komen, dat deze ongemerkt hare taal tot de zijne maakt. De Duitsche taal heeft het ondervonden ten tijde der Hohenstaufen, de Nederlandsche onder de regeering der graven uit het Bourgondische Huis. De eersten bemoeiden zich vaak meer met Italië dan met hun eigen land, zij gaven het Italiaansch de voorkeur, en spoedig was het Hoogduitsch door eene menigte bastaardwoorden ontsierd. Aan het Bourgondische hof werd Fransch gesproken, en dit tot kanselarijtaal verheven. De invloed bleef niet uit. Niet alleen werden vele Nederlandsche woorden door Fransche vervangen, maar er kwamen eene menigte nieuwe uitdrukkingen en spreekwijzen, aan de hoftaal ontleend, in zwang, die onze moedertaal inderdaad hebben gewijzigd.
We zouden ons echter vergissen, schreven wij de verbastering onzer taal in dezen tijd, uitsluitend op rekening der Bourgondische regeering. Ook de Renaissance had

{==298==} {>>pagina-aanduiding<<}
daaraan ruim haar aandeel. Terwijl de schriften der Romeinen en Grieken bijna uitsluitend de aandacht tot zich trokken, 1 werd de moedertaal verwaarloosd, en gaf men zich niet eens meer de moeite zich daarin behoorlijk uit te drukken. Wel is waar bracht die nieuwe beschaving nieuwe denkbeelden tot ons, en moest men zich vaak van een vreemd woord bedienen, omdat de taal zelf geene uitdrukking bezat; maar men ontleende veel meer dan het strikt noodige en begroef de taal letterlijk onder eene vracht van bastaardwoorden.
Het werd mode zooveel stadshuis- en bastaardwoorden mogelijk in éénen volzin op elkander te stapelen; tot onherkenbaar wordens toe werd de taal verminkt. Een enkel staaltje moge 't bewijzen:

Lamenterende blijvic in desperacien, 
Jont mi wat gracien, in corter spacien, 
Ter confortacien van mi arme slichte, 
Oft doer de turbacien dwingt mi de desolacien 
Ter murmuracien en arguacien, 
Daer ic in desperacien bij sou comen lichte. 2 


De Rederijkers deden tot de verbetering der taal niets. Zoo zij de kwaal der verbastering al niet verergerden, tegengaan deden zij haar zeker niet. Zij toch zochten de hoogste kunst in aardigheden met het rijm, in kreeften kniedichten, en wie het snelst wat rijmen kon, hij was de baas. Van zich daarbij toeleggen op zuiverheid van taal was geene sprake: rijmen, zooveel en zoo gauw mogelijk alleen 't doel. Eene onder de Rederijkerskamers echter maakte eene allergunstigste uitzondering; die Kamer

{==299==} {>>pagina-aanduiding<<}
waartoe onze beste dichters en prozaschrijvers der 17e eeuw behoord hebben, is de Kamer ‘in Liefde bloeijende’. Zij heeft groeten invloed op onze taal geoefend, al vermocht zij niet haar in hare oude eer te herstellen. Die onder hare leden, welke daaraan 't werkzaamste aandeel genomen hebben zijn Coornhert 1, Spieghel, Visscher en Hooft. Vóór deze en Vondel dienen echter eerst als taalzuiveraars genoemd te worden Jan Vande Werve en Marnix van St-Aldegonde.
Jan Vande Werve 2, ongeveer het begin der zestiende eeuw te Antwerpen geboren, stamde af van een oud adellijk geslacht 3, en bekleedde gedurende onderscheiden jaren het ambt van schepen. Juist dit stelde hem van nabij in kennis met de erbarmelijk verbasterde taal, bij de hoven en rechtbanken in gebripk, en deed het plan in hem rijpen, de taal, zoo mogelijk, in hare eer te herstellen. Hij bracht zijn voornemen ten uitvoer door de uitgave van zijn belangrijk boekje: ‘Den Schat der Duytscher talen; een seer profijtelijc boeck voor alle de gene: die de Latijnsche sprake en meer andere niet en connen, ende bysondere die het Recht hanteren.’
In dit werkje nu, waarvan de oudste bekende druk in 1553 verscheen, verzamelde Vande Werve al de hem bekende Latijnsche en andere vreemde termen, en voegde daar de verduitsching bij. 't Is waar, zijn arbeid is verre

{==300==} {>>pagina-aanduiding<<}
van volledig en de vertaling is bij lange na niet altijd even gepast, maar vergete men vooral niet, dat Vande Werve de eerste was, die het kwaad dorst bestrijden, en hij dus geen enkel vroeger verschenen boek dienaangaande kon raadplegen 1. En bovendien, hoeveel gebrekkigs zijn werk ontegenzeglijk aankleeft, moet men nochtans bekennen ‘dat hij onze taal zeer grondig bezat, en dat de door hem voorgestelde Nederlandsche uitdrukkingen in het algemeen bewijzen, dat hij met hetgene er van voorgaande eeuwen bij ons reeds bestond, zeer wel bekend was 2.’ Dat zijn ‘Schat’ dan ook heilzamen invloed heeft geoefend, mogen de talrijke herdrukken bewijzen, daaraan te beurt gevallen, en het ruime gebruik, dat L. Meyer en Simon Van Leeuwen daarvan voor hun Woordenschat en Woordenboek hebben gemaakt. Ter mededeeling van eenige nadere bijzonderheden van Vande Werves boek en het doel, dat de schrijver zelf zich daarmede voorstelde, volgen hier een paar volzinnen uit de voorrede:
‘Niet wel en conste ick verdouwen’, zoo zegt hij daar, ‘dat so menighe mensche, soo voor Rechte als andersins (welck wy alle daghe ondervinden) so dicwijlen stonden als verbaest ende voor thooft gheslaghen, wanneer sy eenighe buytenlandsche woorden hoorden, het sy uut der Latijnscher spraken oft andere; de welcke over luttele jaren soo verre waren te sueckene (ende sijn hem daerom onbekent) als si nu op de tonghe rijden, ende worden ghemeyn. Om dan den desen te hulpen te comene, ende niet alleene den desen, maer oock den ghenen, die, al sijn si anders oock geleert, voor rechte niet vele en

{==301==} {>>pagina-aanduiding<<}
hebben geweest, so hebbe ick alle gheschuymde woorden, die in ons tale niet thuys en behooren, vervolgens, na deerste letteren afgaende 1, hier geset achter eene: al wat van eenen stam ende afcoemsten is, coppelende by malcanderen: ende de selve in platten duytsche soo uutgeleydt dat niemant, die hem met mijnen arbeydt wilt behelpen, noot meer en sal hebben, om eenichsins, in wat handel dat sy, door sulcken middelen te worden vercort. Ick en meyne niet, dat ic eenighe woorden achter ghelaten hebbe, die hier nootsakelijc waren gheset; ten waren de ghene, die so verre int ghebruyck comen sijn, als testament, sacrament, instrument, ende meer andere, dat mense qualijc anders soude connen ghesegghen: oft al waert ooc te doene, het ware buyten redene ende verstant. Dese uutghenomen, en wete ick niet datter yet is dat swaricheyt mocht maken, ghy en sullet hier vinden.’ Dat hij zijn purisme niet te ver dreef, pleit voor zijn gezond oordeel en zijnen goeden smaak, en we zullen zeker niet aarzelen, den man die, alleen staande, zoo krachtig aan de zuivering onzer moedertaal arbeidde, eene eervolle plaats onder onze vroegere taalkundigen toe te kennen.
Vestigen we na hem het oog op Marnix van St-Aldegonde. - Als om strijd wordt deze dichter en prozaschrijver door de schrijvers van de geschiedenis onzer letterkunde geprezen. ‘Hij’ zoo heet het, ‘is de schepper van het allerpopulairste volkslied der Nederlandsche natie, en daarom een der hoofdpersonen uit onze letterkundige

{==302==} {>>pagina-aanduiding<<}
geschiedenis 1’. ‘Zijn proza is reeds dat van Hooft, van Brandt, van Van der Palm, van Opzoomer 2’. Wij hebben hier met den genialen man alleen als taalzuiveraar te doen, en ook dan komt hem eene eerste plaats toe, omdat hij evenals Vande Werve op zich zelf staande, alleen, krachtig de hand aan 't werk geslagen heeft. Zijne verdiensten omtrent de taal zijn tweeledig. Hij ijvert tegen bastaardwoorden en voor 't gebruik van du. Hij zegt 't ons zelf in de voorrede voor zijne psalmenvertaling. Na de weerlegging van sommiger meening, dat het met deze uitgave zijn doel geweest is Dathenus' eer te verkorten, staat hij hen te woord, die hem om zijne ongewone manier van schrijven zullen berispen. Wij hebben, zoo zegt hij, overal zooveel mogelijk de gewone en gebruikelijke wijs van spreken gevolgd, maar tevens ‘alle geschuymde ende vreemde woorden uyt andere talen ontleent.... gemijdet’. Alleen hierin zijn wij van de hedendaagsche wijze van spreken afgeweken, dat wij het onderscheid bewaard hebben tusschen het woord, waarmede men eenen enkelen persoon, en dat waarmede men velen aanspreekt. Zoo deden ook onze voorouders, maar vleiende pluimstrijkerij heeft dit onderscheid verbannen. Nochtans is het in geschriften en boeken, waarin geene vleierij te pas komt, lang behouden; ja, vóór dertig, veertig jaar stond in de boekjes, waaruit men de kinders placht te leeren lezen, niet anders dan: ‘du en salst ofte salt niet stelen, du en salst niet dooden, du en salst geen overspel doen’, of ‘stele niet, doode niet, doe geen overspel’ en dergelijke. Nog maar sedert kort is dit misbruik en deze verwarring van de getallen in de H. Schrift in zwang ge-
{==303==} {>>pagina-aanduiding<<}
komen. 
En nog zouden wij geene zwarigheid gemaakt hebben om den gemeenen man, die gewoon is anders te hooren, te gerieven, ware 't niet, dat wij niet duidelijk zagen, hoe het strekt tot verkorting der eere Gods. ‘Jae, wij achten, dat men Godes eenige en onvergeselschapte hooge Majesteit ende eenvoudich enckel wesen, niet en can met het getal van velen uytspreken, sonder grooten laster ende vercortinge zijnder eeren, welcke hij niemant mede wilt deelen.’ Omdat wij dan nu het getal van een nipt anders kunnen uitdrukken en zij die tegen du zijn, liever gij en gijlieden, zij en zijlieden gebruiken dan onze natuurlijke, aangename en eigene moedertaal, zal men het daarom in ons wraken, dat wij ons gehouden hebben aan datgene wat goed en van onze vaderen is, om God zijne eer te geven, en in goed Duitsch (Nederlandsch) de meening des H. Geestes eigenlijk en duidelijk uit te drukken?
Hoe weinig zijn pleidooi - waarvan wij thans den laatsten bewijsgrond zeker niet meer zouden onderschrijven - geholpen heeft, heeft de ondervinding geleerd: du is nooit tot zijn recht gekomen.
Marnix paste zijne eigene leer ten strengste toe. Niet alleen dat hij steeds du gebruikt, maar er zijn in zijne geschriften zoo weinig bastaardwoorden, dat men ze bepaald moet gaan zoeken, om ze op te merken. Staan hier een paar volzinnen uit de ‘Voirrede’ van ‘Het Boeck der Psalmen’ als proeve van zijn even vloeiend als zuiver proza.
‘Wij en willen M. Petrum Dathenum niet schelden noch straffen, ofte sijne oversettinghe (hoewel hy dickmael in zijn leven bekent heeft, dat sy met grooter haesten gemaeckt was) uyt des ghemeynen mans handen niet rucken. Maer soo de Gheest des Heeren ons oock wat

{==304==} {>>pagina-aanduiding<<}
heeft verleent van zijne menigherleye gaven, die selve willen wy (sonder yemandts nadeel) der ghemeynten Godes gheirne ende mildelijck hebben medegedeelt. Den grooten langduerighen arbeyt, moeyte ende neersticheydt, die wy hiertoe ghedaen hebben, kendt God de Heere, ende sal een yegelijck Christen mensche, die in de heylighe Schrift ende in het dichten ervaren is, lichtelijck connen afmeten. Hebben wy yet ghedaen dat tot stichting des volcx Godes dienstich sy, daervan moet den almogenden Heere alleen gedancket ende gepresen sijn. Soo niet, wy konnen seer wel lyden dat de Psamliederen van M. Peeter Datheen overblyven ende de onse onderdruckt worden.’
Dirck Volckertsen Coornhert dient als oudste der genoemde leden van de Amsterdamsche Kamer, na Marnix behandeld te worden. Hij, de eenvoudige poorterszoon, de verdraagzame protestant, de wakkere strijder en geduldige lijder voor de zaak der vrijheid, ijverde zeer voor de zuiverheid der taal. Zijne gedachten over het laatste legde hij neer in twee voorredenen, eene voor het door hem vertaalde boek van Cicero over de plichten, en eene andere voor het namens de Kamer door Spieghel en Visscher uitgegeven: ‘Kort Begrip, leerende recht Duidts spreken, oock waarheit van valsheit te scheyden, bestaande in vier deelen: 1o Tweespraack van de Nederduytsche letterkunst, 2o Ruygh-bewerp van de Redenkaveling, 3o Kort begrip des redenkavelings, in slechten rijm, 4o Rederijckkunst, in rijm op 't kortst vervat’.
‘Dat de Hoochduytschen veel moeite doen,’ zoo zegt hij in zijne eerste voorrede, om hunne taal te verbeteren, is reeds dikwijls door verstandige menschen opgemerkt en geprezen: daarom bestraffen deze dan ook met recht ons, die op de nu begraven rijkdommen der Nederlandsche

{==305==} {>>pagina-aanduiding<<}
taal volstrekt geen acht slaan. Laat ons echter van hen niet verwachten, dat zij de eersten zullen zijn, om de hand aan 't werk te slaan tot zuivering onzer taal; in tegendeel zij gaan ons in verbastering en misbruik der taal voor. Meestal toch worden de boeken vertaald of geschreven door geleerden, die Latijn leeren, eer zij hunne moedertaal verstaan; daarom ontbreekt hun dikwijls een Nederlandsch woord onder 't schrijven, en behelpen zij zich dan maar aanstonds om 't gemak met 't Latijn, ‘Walsch’ of eene andere taal, waarmede zij beter vertrouwd zijn. Hierdoor is onze taal sedert een veertigtal jaren zoo geradbraakt, dat zij meer overeenkomt met 't Latijnsch en Fransch, dan met 't Hoogduitsch, waaruit zij gesproten is (?). De regeering doet daar mede veel kwaad aan. De prins laat zijne geboden in 't openbaar verkondigen, opdat een iegelijk ze hoore; maar kan men van een Nederlandsch burger eischen, dat hij versta: ‘Ten eynde dat niemant en pretendere actie van ignorantie’. Waarom zegt men niet: ‘Opdat zich niemand met onwetendheid verontschuldige?’ 't Is nu zoo ver gekomen, dat vele jonge schrijvers 't mooi en sierlijk vinden Fransche woorden op den mantel onzer taal te brodden, juist of het zoo eene heerlijke zaak is, zonder noodzaak vreemde hulp te bedelen. We zien het, de goede zaak ligt Coornhert na aan 't hart. Hij zal dan ook door zijn eigen werk die zaak krachtig helpen bevorderen. ‘Ik heb mij verstout,’ zoo gaat hij voort, ‘sommige woorden tegen 't algemeen misbruik in, te gebruiken als algemeen voor generaal, vergelijking voor comparatie, gezelligheid voor societas’. Verwachten we echter niet alles van hem! Hij is baanbreker, en heeft door dezen stap reeds meer gedaan, dan wij ons, zonder ons geheel in dien tijd te verplaatsen, kunnen voorstellen. ‘De door mij genoemde woorden

{==306==} {>>pagina-aanduiding<<}
schijnen nu om de ongewoonte nog wat hard’, zoo spreekt hij; ‘ook heb ik vele woorden, die wel goed, maar oud duitsch (Nederlandsch) zijn, als zege voor victorie, blijspel voor exempel, grootachtbaarheid, voor authoriteit en andere, on vertolkt gelaten, ‘om deze Ciceronische soeticheyt door de hartheyt haerder ongewoonte niet te quetsen’. Wat vroeger belijdt hij voor natuur, conscientie, glorie en andere geen verstaanbare Nederlandsche in de plaats te kunnen stellen. Waar zulke voorbeelden spreken, kunnen wij hem gerust gelooven, als hij zegt: ‘dat de taal met zooveel uitheemsche woorden vermengd was, dat het schier onder 't volk eene ongewoonte zou zijn enkel Nederlandsch te spreken’.
In de voorrede tot 't ‘Kort Begrip’, stelt hij minder de nadeelen eener verbasterde, dan wel de voordeelen eener zuivere taal in 't licht. ‘Het is nu twintig jaar geleden’, zoo heet het daar, ‘dat ik, den overvloedigen rijkdom onzer eigene taal bemerkende, met weerzin zag, hoe men steeds bij anderen leende, 'tgeen wij zelf beter tehuis hadden. Daarom nam ik mij voor mijne moedertaal weer in hare oude eer te brengen, en haar kleed, dat uit zich zelf rijk en sierlijk was, van de onnutte lappen en vuile brodderijen te zuiveren, van welk voornemen men het begin heeft mogen zien in 't door mij vertaalde boek van Cicero over de plichten’. Na vermeld te hebben, dat hij door de plakkaten verhinderd werd aan dit werk, en door armoede aan zijne sedert begonnen Neerlandsche Grammatica voort te gaan, zegt hij, dat het door de Kamer uitgegeven boek hem in handen gekomen is en hij het met grooten lust heeft gelezen, te meer daar hij 't zoo dienstig bevond tot 't heerlijke doel, verbetering der taal. Aan dit laatste nu knoopt hij zijne meening omtrent de taal vast. Zonder taal is de mensch niet veel anders dan

{==307==} {>>pagina-aanduiding<<}
een wild beest. Zij is ‘een vroedwyf der zinnen, een tolck des herten en een schildery der ghedachten, die anders binnen den mensch verborgen, ende onzichtbaar zyn’. De taal schildert de verholen gedachten zoo bevallig voor t gehoor van anderen af, dat 't is, als aanschouwde men ze, zonder daartoe andere verf tot het penseel der tongen of pennen te behoeven, dan eene verstandige en rijke taal. Nadat hij gezegd heeft, wat hij door eene verstandige en wat door eene rijke taal verstaat, gaat hij voort: Dat de taal onzer voorouders verstandig en rijk geweest is, ziet men uit hunne geschriften. Naderhand is die door ‘vreemde Heren ende vreemdtongighe landvooghden met derzelver gezinde’ begraven onder eene bastaardtaal. Juichen we daarom de pogingen toe van hen, die door de uitgave van dit boek, onze taal in hare eer willen herstellen.
Van Spieghels verdienste omtrent de taal hebben wij reeds met een enkel woord gewaagd. Zij bestaat in het hoofdzakelijk door hem bewerkte, en door de Kamer ‘in Liefde bloeiende’ uitgegeven ‘Kort Begrip’. Hij richtte zich hierin o.a. tot de Verzorgers en Hoofden der Leidsche hoogeschool met 't verzoek om ‘also de hoghe schole aen ghene tale ghehouden is, van onse moedertale een moedertael aller goede kunsten te maken’ of gelijk hij 't nog scherper uitdrukte:

't Is sotte Tiranny, hoe magh men dit missaken? 
Dat men de kunsten 1 leert in onbekende spraken. 


Hij heeft dan ook in zijne eigene werken steeds naar zuiverheid van taal gestreefd:

{==308==} {>>pagina-aanduiding<<}


‘Ik doorwroet ons grondwoord-ryke-taal, 
En my uytheemse pronk 1.’ 


Welk een lof onzen aanzienlijken Amsterdammer en verdraagzamen Katholiek ook als dichter toekomt ‘zijne grootste verdienste zal wel daarin blijven bestaan, dat hij in Holland de banier van taalstudie en taalzuivering omhoog hief.’ 2
Roemer Visscher heeft die banier zooveel in zijne macht was, helpen dragen. Hij was medewerker aan 't door de Kamer uitgegeven en meermalen genoemd ‘Kort Begrip’ en ijverde zeer tegen het ‘bastertduyts’,

Deur welcke hedendaechs ons tael so is besmeurt, 
Dat sy hair selves schaemt, ja, qualic kan bekinnen. 3 


Van poezie had hij eene zeer heldere opvatting en aan een gedicht stelde hij grootere eischen dan de Rederijkers, ja zelfs dan Spieghel. Deze ‘vergaapte zich in weerwil der nieuwere taalbeginselen een enkele maal aan 't oude Rederijkers leer’ en schreef o.a een kreeftdicht of retrograde, waarvoor de ‘ronde Roemer’ hem dit antwoord zond:

Steur, bokken, wijting en sulke visch 
Koomen al te niet wel op onzen disch; 
Dan met uw present sal ick my niet beslabben. 
Recht uyt gekalt: ick en mach geen krabben. 


Aan de hand van Hooft deed de taal eene groote schrede voorwaarts. Hij begon met zich als mensch en dichter te vormen naar hem, die

met zijn hooch gedicht, 
De duyster wech, die leydt tot ware vreucht, verlicht, 


naar zijnen kamerbroeder Spieghel. Hooft zong, dank zij

{==309==} {>>pagina-aanduiding<<}
den Italiaanschen invloed, in vloeiender verzen en hield zijne gedichten van Spieghel's even gezochte als gewrongene koppelwoorden vrij. Doch de taal dankt hem meer. Hij gebruikte in zijne ‘Nederlandsche Historiën’ geen enkel bastaardwoord, ging zelfs te ver en vertolkte ook die woorden, waarvoor onze taal inderdaad geene goede equivalenten had aan te wijzen. Een paar staaltjes daarvan mogen hier hunne plaats vinden. Hij schreef: schriftwaranden voor registers, verneemschriften voor informatien, voorspraken voor advocaten (van Holland), moortkuilen voor kasematten, algemeene versorghers voor procureurs-generaal, ontfangtaafelen voor kantoren, vernuftelingen voor ingenieurs, teeghenrolhouders voor controleurs, inbanden voor restrictien, lijftochtenaressen voor douarières, weernissen voor exceptien, onderworpelingen voor suppoosten. ‘Hij heeft overdreven, als alle nieuw bekeerden overdrijven in de zuiverheid van de leer - maar hij heeft zich den onsterfelijken roem gewonnen, de Nederlandsche taal met tallooze schoone woorden en zuivere uitdrukkingen te hebben verrijkt. 1’ Hij zelf heeft gevoeld, dat hij het purisme nu en dan te ver dreef. In eenen brief aan zijnen vriend Wytz zal hij zich gelukkig rekenen, zoo hij bij Frederik Hendrik ‘vrij magh gaen met de enkele weêrsmaek, in de hardigheit de pujrduitsche woorden gevonden.’ Deze vieze naeuwheit van gewisse in dezen mishaegt mijzelven eenighzins,’ zoo schrijft hij ergens anders, ‘ende hebbe somtijds in beraadt gestaen, oft niet beter waer, den schoot te vieren met spreken van hoofsch Duitsch: Maer 
zoo men die deure open zet, ik en zie niet, waer 't eindighen wil met het verloop der taele, en 't zoude misschien nutter zijn

{==310==} {>>pagina-aanduiding<<}
in zuiver Latijn te schrijven.’ We zien uit welk eene reine bron Hoofts ijver ontsprong. Hij dient dan ook gewaardeerd en niet allereerst van zijne schaduwzijde bezien te worden; en willen wij ons benaarstigen onze moedertaal wel te schrijven en te spreken, dan zal het ons, evenals zijnen zoon ‘dienstigh zijn, bij wijlen wat in (z)ijne Historiën te leezen’.
Vondel liet zich bij zijne taalzuivering uitsluitend door zijnen goeden smaak leiden. Onder zijne handen werd de taal vloeiender, met hem ging zij weer eene schrede voorwaarts. De regelen, die hij zich zelven en anderen bij het schrijven stelde, geeft hij in zijne ‘Aenleidinge ter Nederduitsche Dichtkunst,’ die tevens als bewijs van zijne zuivere taal en zijnen keurigen stijl dienen kan. Waar we Vondel hierom roemen, mogen we niet vergeten, dat hij op de schouders van de door ons genoemden stond, en hij dus gemakkelijk verder reiken kon dan deze. Hij erkent dan ook hunnen heilzamen invloed ten volle: ‘Wat onze spraeck belangt, die is, sedert weinige jaren herwaert, van basterdwoorden en onduitsch allengs geschuimt en gebouwt, en geeft den leerling nu veel vooruit, om naer den palmtack in dit renperk te rennen, tegens en voorby henlieden, die met zulck eene zure moeite en arbeitzaemheit dit spoor onlangs begosten te leggen. Zoo men uit hunne gedichten en schriften, ook uit Neêrlantsche hantvestboecken, de eige manieren van spreecken byeenzamelt, en zich eigen maeckt; daer is een schat van welsprekenheit by der hant, veel tijts gewonnen, en middel om noch maghtigh in nieuwe koppelwoorden (waerin onze spraeck niet min gelukkigh dan de Grieksche is) aen te winnen, zoo men met oordeel te werke ga’. Met oordeel, met verstand en smaak te werk gaan, dat is het wat Vondel van anderen wil en zelf steeds doet: ‘Wy moeten niet al

{==311==} {>>pagina-aanduiding<<}
te latijnachtigh, nochte te naeu gezet en nieuwelijck Duitsch spreken, maer zulks dat de tonge haer eigenschap niet en verlieze, waer van de hervormers onzer spraecke niet geheel vry zijn’. Hij weet het goede in de taalzuiveraars te waardeeren, maar hun zwak ontsnapt zijnen scherpen blik niet. Hooren wij hem verder; misschien zag hij reeds Hoofts schaduwzijde: ‘Men vermijde, gelijck een pest, de woorden tegens den aert onzer tale te verstellen; een evel daer doorluchtige Italianen, Spanjaerden en Franschen ook van siek zijn. Wy mogen hierin nochte Grieken, nochte Latijnen navolgen. Wort hier tegens gezondight, terstont verliest de spraeck haren luister, en ons oor wraeckt dat geluit; eenen valschen klanck, die de muzijck der tale bederft’. Zijn de afgeschreven zinnen niet voldoende om Vondels zuiveren schrijftrant te doen zien, elk grooter of kleiner gedeelte der Aenleidinge kan daartoe dienen. De taal is overal even zuiver, de stijl overal even vloeiend als keurig. Bereikte de Nederlandsche dichtkunst in Vondel haar zenith, niet minder was dit het geval met de zuiverheid der Nederlandsche taal.
Zierikzee.
J. Ochtman Sz.








{==312==} {>>pagina-aanduiding<<}

Bertha


kamerspel in twee bedrijven.

Personen.

Bertha. - Willem. - Ernest, willems vriend. - Mevr. Van Oost, Bertha's moeder. - Siska, oude meid. - Een knecht.
(Zelfde tooneelschikking voor de twee bedrijven.)

Eerste bedrijf.

Het tooneel verbeeldt een rijkgestoffeerd salon met prachtige meubels, familieportretten en prenten aan de wanden; links eene piano.

Eerste tooneel.

(Een knecht leidt Willem en Ernest binnen. (Af.) - Siska komt terzelfder tijd uit eene zijdeur.)


Siska. 
Wel hemel! - Kom binnen, Mijnheer Willem, kom binnen, Mijnheer Ernest! Onze dame is uit, maar Juffrouw Bertha is thuis. Ik zal ze roepen; maar zij is bezig met haar toilet, en gij weet, die jonge meisjes, ze willen er den tijd aan besteden!... Maar Heere! wat zijt gij toch groote menschen geworden! (zij slaat de handen ineen.) Ach! waar is de tijd gevaren, dat ik u op mijnen arm droeg, Mijnheer Willem, en dat ik u op mijne knieën wiegde, als ge 's avonds niet slapen wildet en boos waart. Dan zong ik u in slaap, gelijk een klein bedorven broksken, dat ge waart. Ja, ja... En nu kan ik met moeite over uwen schouder kijken! - Ach Heere! wat wordt een mensch toch oud!



{==313==} {>>pagina-aanduiding<<}



Ernest. 
En hij was altijd ongehoorzaam en eigenzinnig, niet waar, Siska?




Siska. 
Zwijg, Mijnheer Ernest. Hij was van de ergste uit. Altijd op tafels en stoelen geklommen, en nooit éénen halven minuut gerust. Ja, ja, ge zijt een oprechte deugeniet geweest, Mijnheer Willem... En nu zou men hem onz' Heere zonder biechten geven!




Willem. 
Ik weet het nog wel, Siska, dat ik lastig was en dat gij met mij somtijds veel hebt afgestaan; maar ik ben toch niet ondankbaar, niet waar? Telkens dat ik naar de stad kom, laat ik niet na mijne goede oude Siska te bezoeken.




Siska. 
Dat moet gezegd zijn; want 't is de waarheid. - Het hart heeft altijd gedeugd bij u, Mijnheer Willem. En als ge klein waart en somtijds van al de duivels bezeten waart, kon men u altijd stillen, als men met goedheid den weg naar uw hartje wilde zoeken. - Indien het laken goed is, zei Jan Tieste, de kleermaker van ons dorp altijd, - kan men er nette jassen uit snijden. En dat is ook zoo. - Maar, jongens, ge zoudt mij hier houden babbelen tot den middag, en wie zou er dan mijn eten gereed maken? Ik laat u alleen en loop naar mijne keuken. Ge zijt immers groot genoeg om zonder mij wat te wachten. Ik ga dadelijk Juffrouw Bertha verwittigen. Ze zal niet weinig blijde zijn!




Ernest. 
Ja, loop maar naar uwe potten en pannen, en laat het eten niet aanbranden!




Siska. 
(Heengaande en lachende.) Deugeniet! gij durft dan nog de treffelijke menschen uitlachen. (Af.)




Tweede tooneel.


willem, ernest.



Willem. 
(Hij plaatst een opgerold pakje op de piano en wandelt rond in de kamer.) Hier heb ik met haar als kind gespeeld en haar als jongeling gedurende jaren dagelijks gezien en gesproken. Wij waren als broeder en zuster, en gaven elkander ook dien vertrouwelijken naam. Zoete tijden!... Het zijn nog al de portretten en al de prenten van vroeger... Daar, de grootvader, generaal van Assen, met zijn donkerblauw oorlogskleed en zijne dikke schitterende schouderkwasten, zijnen grijzen knevel en

{==314==} {>>pagina-aanduiding<<}
zijne stuursche oogen; - en hier, de grootmoeder met hare witte kanten muts en haar zacht ziekelijk aangezicht en haren liefderijken blik. Hoe dikwijls zijn wij vóór haar portret hand aan hand gaan staan, om haar geheimzinnig aan te staren en fluisterend over haar te spreken, als had zij ons kunnen hooren! - En ginder die groote prent, voorstellende den doop van Jezus in den Jordaan... Ziet ge daar, Ernest, in den hoek, dien kerel, die pas gedoopt is en zich aankleedt? Wat hebben wij dikwijls naar hem gekeken, zooals hij daar ineengebukt staat, terwijl hij zijne linker kous aantrekt.




Ernest. 
Ja, vriend, dat zijn herinneringen, die eenen mensch zyn leven lang bijblijven. Dat waren reine gelukkige jaren; maar nu zult gij dat alles bekronen, zooals het behoort, en de lieve Bertha wordt eerlang de bruid van mijnen braven Willem. Hip, hip, hip, - hoera!




Willem. 
Scherts niet, Ernest. Ik heb u mijne liefde sinds lang bekend, en in u mijn volle vertrouwen gesteld; maar het was niet om zoo bitter bespot te worden.




Ernest. 
Dwaze jongen, die gij zijt! Ik raad het u nog zulke zure gezichten te trekken. - Wilt gij dan, in Gods naam, dat zij op u verliefd worde par train express? Alles moet zijnen tijd hebben, vriend, en de aanhouder wint.




Willem. 
(Het hoofd schuddend.) Neen, neen. (Hij gaat zitten en zegt binnen 's monds de volgende verzen op:)



Zij mint mij niet, 
Dat zie ik in haar blikken; 
Zij mint mij niet, 
Dat hoor ik in haar stem. 
Zij mint mij niet en nimmer mint zij mij. 
 
Ik min haar steeds, 
Dat zegt mijn jagend harte; 
Ik min haar steeds, 
Al bloedt mijn hart zich dood. 
Ik min haar steeds en min haar immer meer. 
 
Zij mint mij niet; 
Ben ik haar liefde waardig? 
Zij mint mij niet; 
Wat recht heb ik op haar? 
Zij mint mij niet. Geheiligd zij haar naam! 



{==315==} {>>pagina-aanduiding<<}



Ernest. 
(Die gedurende deze verzen, op eenen stoel te paard is gaan zitten en van tijd tot tijd gegeeuwd heeft.)
Pax tecum, amen! - Jongen, jongen, waar zijn uwe droeve zinnen? Gij kent het niet om verliefd te zijn: dat moet ik u verklaren. - Ik weet sedert lang, dat gij verzen maakt op uwe liefde, dat gij reeds gansche boekdeelen met verzuchtingen, mijmeringen en wanhopige klachten volgeschreven hebt; - maar is uwe zaak daar in 't minste mee vooruit gegaan?




Willem. 
Och! laat mij gerust.




Ernest. 
Welnu, ik zal u gerust laten; want, ware ik meester, ik zou u een briefje geven, om in een gesticht voor ongeneesbaren te worden, opgesloten. - Nog één enkel woord: zoolang gij uwe stoute schoenen niet aantrekt, en niet durft spreken - verstaat gij mij? spreken, - spreken! - zoolang gij dat niet doet, zijn al uwe rijmelarijen zooveel waard als een regenboog, die reeds gediend heeft. (Stilte. - Ernest wandelt ongeduldig op en neer.)




Willem. 
Welnu, ik wil - ik beloof het - ik zal spreken! - (Opstaande) en hier nog! zoo haast zij komt...




Ernest. 
Bravo, Willem! - Zoo wordt gij toch eindelijk een redelijk man. - En dan zal zij u zelve zeggen, wat zij er over denkt; en dan kunt gij uwen toestand met vastberadenheid......




Derde tooneel. de vorigen, bertha.



Bertha. 
(Binnenkomend.) Den allerbesten goeden dag! Wat geluk u beiden op het onverwachtst te mogen ontvangen!....




Ernest. 
(Zich omkeerend en buigend.) Mejuffrouw, ik heb de eer...




Willem. 
Mejuffrouw Bertha...




Bertha 
(gaat naar hem toe en neemt zijne hand in hare beide handen.) Wat! wat heb ik daar gehoord, Willem? ‘Mejuffrouw Bertha!’ Er valt hier niet te mejuffrouwen. Ik wil uit uwen mond Bertha, niets dan Bertha heeten, zooals vroeger. - Zijt gij niet beschaamd, slechte jongen, alzoo uwe kleine zuster verdriet aan te doen?




Willem. 
Och, Bertha, ik deed het, omdat ik dacht.......



{==316==} {>>pagina-aanduiding<<}



Bertha. 
Zwijg en wees gehoorzaam! Of anders komen wij weeral niet overeen.




Ernest. 
(Spottend.) Vergeef hem, Mejuffrouw, hij weet niet wel, sedert eenigen tijd, wat hij doet. Ge moet weten, (Hij doet alsof hij fluisteren wilde, en zegt luid aan haar oor) op een eeuwig zwijgen: hij is verliefd!




Bertha. 
(Luidop lachend.) Verliefd! (Zij slaat in hare handen.) Willem verliefd! Willem verliefd! - Wel, waar mijn kleine Willie toch reeds mee bezig is! Foei! gij hebt nog zelfs geenen baard! - Maar neen, 't is om te schertsen, niet waar, Mijnheer Ernest? Gij zijt altijd zulk een spotter geweest.




Ernest. 
(Zich bedwingend om niet te lachen.) Neen, Mejuffrouw, ik meen wat ik zeg. Vraag het hem maar zelve! (Willem is ondertusschen gansch bedwelmd en slaat de oogen neder.)




Bertha. 
Willem! - Zeg eens, Willie lief, zou het waarheid zijn? (Willem zwijgt.) Kom, Willem, spreek toch, en antwoord ten minste aan uw klein zusterken!




Willem. 
(Naar haar bedeesd opziende en langzaam.) Ja, Bertha,....... 't is waar...




Bertha  
(staart hem aan met verwondering, half ernstig, half lachend.) Wel lieve Hemel toch!




Ernest. 
Ja, Mejuffrouw, hij slaapt er niet meer van en is dezelfde niet meer.




Bertha. 
En daar hebt ge mij nog geen enkel woord in uwe brieven over geschreven, Willie! Dat is niet wel van u. Hebt gij dan geen vertrouwen meer in mij?




Willem. 
Och, Bertha!




Bertha. 
Ja, Mijnheer, tracht u maar te verontschuldigen. Ik ben kwaad op u en heb er het recht toe. - Ha! gij verzwijgt mij uwe liefde!




Ernest. 
(Met gemaakten ernst.) Ja, zeg het hem maar! zeg het hem maar!




Bertha. 
't Is goed. Ik zal ook zoo doen en ook mijne geheimen hebben, aangezien gij de uwe hebt.




Willem. 
Maar, Bertha, ik kon niet... het was onmogelijk...




Bertha. 
Ha! het was onmogelijk, Mijnheer! - En mag ik u vragen waarom? (Willem blijft haar zwijgend aanstaren.)




Ernest 
(treedt tusschen beiden.) Mejuffrouw, ik zal het u 

{==317==} {>>pagina-aanduiding<<}
zeggen: hij heeft u waarschijnlijk zijne bekentenis niet willen doen, omdat hij meent, dat hij bezig is met eene blauwe scheen te loopen. Voilà!




Bertha. 
Wat?




Willem. 
Ernest, 't is nu genoeg; schei er uit, of gij zult mij boos maken!




Bertha. 
(Tot Ernest.) Het meisje verstoot zijne liefde?




Ernest. 
Hij denkt het ten minste.




Bertha. 
En de reden, als 't u belieft?




Ernest. 
Moet ge dat vragen, Mejuffrouw? hij is immers een Flamingant.




Bertha. 
(Lachend.) Ik had het hem wel gezegd. Niet waar, Willem? ik heb het u dikwijls gezegd, dat gij met al die dwaze vlaamschgezindheid niet ver geraken zoudt? Welnu, gij ziet het, dat ik gelijk had. Loop nu om hulp bij Breidel en De Conine!




Willem. 
(Smeekend.) Bertha!




Bertha. 
Vergeef mij, Willem; ik wilde u niet bedroeven...... Vrees niet, uwe kleine Bertha zal met uw ongeluk niet spotten. Zijt gij niet mijn duurbare Willie? en is uwe droefheid ook niet de mijne?




Willem. 
Goede Bertha!




Bertha. 
Kom, kom. Laat ons van wat anders spreken. - Gij hebt mij nog niets verteld van uwe reis naar Parijs.




Ernest. 
Wij hebben ons opperbest vermaakt, Mejuffrouw.




Bertha. 
Zeg eens, hoe dragen de dames te Parijs hare hoeden nu? Ik weet niet meer, hoe ik doen moet. Verleden jaar moesten zij staan tot op onzen neus, en nu wil men ze, om zoo te zeggen, in den nek dragen. Wat is eindelijk de allerlaatste mode?




Ernest. 
Om de waarheid te spreken, Mejuffrouw, moet ik u bekennen, dat ik er niets van weet. Ik heb er geene acht op genomen.




Bertha. 
Die mannen! die mannen! ze zien niets!....




Ernest. 
Gij moest mij voorop met die boodschap hebben gelast.




Bertha. 
O ja! dan zoudt ge mij eens goed voor den gek gehouden hebben. Ik ken u, Mijnheer Ernest, ik ken u.




Willem. 
(Die op de piano zijn pakje genomen heeft, komt er mee naar Bertha.) Zie, Bertha, ik had bijna vergeten u mijn klein geschenk aan te bieden. - Raad eens wat het is.



{==318==} {>>pagina-aanduiding<<}



Bertha. 
Wat zou ik gaan raden? Gij kunt immers van alles in die rol steken.




Willem. 
Raad toch. Ik zal zien, of gij fijn zijt.




Bertha. 
Ha! ik weet het: 't is een klein lief regenschermken, zooals men ze nu begint te dragen, niet waar?




Willem.
 
Neen, Bertha, gij zijt er niet.




Bertha. 
't Is spijtig genoeg! Ik wil niet raden. Kom, zeg het mij.




Willem. 
't Is muziek, lieve, Hoogduitsche en Nederlandsche muziek. (Hij biedt haar de rol aan.) (Bertha schiet in eenen luiden lach en zet zich op eenen stoel neer. - Willem, met zijn pakje in de hand, staat gansch onthutst. - Ernest begint ook te lachen.)




Willem. 
Maar....




Bertha. 
Hoor, Willem, 't verwondert mij niet, dat gij bij uwe zielsbeminde niet veel succes hebt, als gij in staat zijt om zulke geschenken rdt Parijs mede te brengen. (Zij lacht voort.)




Willem. 
Maar Bertha, ik breng u dat ook niet uit Parijs. Het is een geschenk ter gelegenheid mijner reis, en ik geef u wat ik dacht, dat bij u wel gekomen zou zijn. - Houdt mijne Bertha niet meer van muziek?




Bertha. 
Ja zeker; maar ik kon mij toch niet weerhouden van te lachen. Vergeef mij. - Laat zien. (Zij gaat zitten, doet het pakje open en doorbladert het.) - (Zij leest:) Mozarts Don Juan. Ha! dat is puik! (Zij slaat de partituur open.) Foei! 't is Duitsch! Ik wil geen Duitsch zingen: mijn professor zegde mij nog gisteren, dat het de stem bederft.




Ernest. 
Zoo, zoo! En wie is die professor?




Bertha. 
Mijnheer Toussaint.




Ernest. 
Ha, ja! dat Fransch ventje, dat hier gedurende het beleg van Parijs overgewaaid is, en dat zoo onbarmhartig kan blagueeren.
Ik herinner mij nog, dat hij in 't hôtel zoo gulzig een biefstuk zat te eten, dat de saus over zijnen knevel liep, en dat hij ondertusschen aan 't roepen ging: ‘Paris ne se rendra pas! nous résisterons jusqu'à notre dernière bouchée de pain! plutôt la famine et la mort que la capitulation, quoi!’ - En hij stak gedurig brokken vleesch, eene vuist groot, in zijnen mond. - Maar dan ging een zoo algemeen gelach op, dat Mijnheer Toussaint boos werd en in duel wilde vechten.



{==319==} {>>pagina-aanduiding<<}



Bertha. 
(Bitsig.) Mijnheer Toussaint is een heel lief mensch zeer comme il faut.




Ernest. 
(Buigend.) Ik zeg niets meer, Mejuffrouw.




Bertha. 
Zwijg, spotvogel. (Zij doorbladert voort.) Wat is dat voor iets? (Zij leest:)
Nederlandsche Zangstukken uitgegeven door het Algemeen Bestuur van het Willems-Fonds. - Ha! daar hebben wij het weer! Ik was er zeker van. (Tot Willem.) Kunt ge dan niets doen, dat buiten uw onverdraaglijk Willems-Fonds blijft? - Ik zal u niet anders meer noemen dan Mijnheer Willems-Fonds, hoort ge? (Zij richt zich op en laat de muziekstukken vallen.) Verbeeld u, Mijnheer Ernest, een paar maanden geleden komt hij triomfantelijk bij mij met een boek en zegt, dat ik het volstrekt lezen moet. En weet gij wat het was? Natuurlijk een boek van zijn Willems-Fonds, dat spreekt van zelf. - Op den omslag las ik: Voordrachten over de Grondwet. Ik verstond alleen den titel niet; en ik heb het hem doen vertalen; dat wilde zeggen: Conferencies over de Constitutie! - Maar ik heb dat boek niet willen lezen God beware mij daarvan!




Ernest. 
En wat leest gij zoo bij voorkeur, als ik niet onbescheiden ben, Mejuffrouw?




Bertha. 
O! ik lees veel liever le Journal des Demoiselles.




Ernest. 
(Zich bedwingend.) Ha! zoo!




Bertha. 
Half lachend, half kwaad.) Willem, gij hebt daar eenen zeer onbeleefden vriend, die niets anders doet dan met mij spotten.




Ernest. 
O! Mejuffrouw! hoe kunt gij denken?...




Bertha. 
(Glimlachend.) Ik denk niet, ik zie het.




Willem. 
(Die de muziekstukken opgeraapt heeft.) Maar, lieve Bertha, hij moet met u lachen, als gij aldus aan al wat Fransch is de voorkeur geeft.




Bertha. 
En waarom niet? De taal der welopgevoede lieden is immers Fransch. Vlaamsch spreek ik nog al gaarne, als ik met vrienden thuis ben; het heeft iets vertrouwelijks, dat ik in 't Fransch niet vind. Maar met vreemde menschen, of op straat met Mama, spreek ik altijd Fransch: anders zou men mij voor een gemeen meisje aanzien. De werklieden alleen spreken Vlaamsch.




Willem. 
En daarom veracht gij het Vlaamsch, de taal, die in uw bloed zit en die gij alleen vertrouwelijk spreken kunt, - en gebruikt het Fransch, dat gij radbraakt!



{==320==} {>>pagina-aanduiding<<}



Bertha. 
(Pruilend.) Ik radbraak het Fransch niet; ik spreek het zelfs nog al goed, en Mijnheer Toussaint zegt, dat ik bijna l'accent français gekregen heb, sedert dat hij mij les in 't zingen geeft.




Willem. 
Mijnheer Toussaint is een held! (Hij zet zich aan de piano en slaat de muziek open met de Roos in 't groene veld.) Maar zulk gezang, als dit lied, zal hij u niet leeren: daar heeft hij geen begrip van.




Bertha 
(buigt zich over hem en leest op de muziek.) Foei! Oude Vlaamsche liedjes!... Maar neemt gij mij dan voor eene oude boerin met eene witte vleugelmuts op het hoofd en groote lange gouden oorbellen in?




Willem. 
Kom, luister eens, Bertha lief, ik bid u. Gij hebt te veel muzikaal gevoel, om dat niet schoon te vinden.




Ernest. 
Neen, neen, Mejuffrouw hoort liever Fransch. (Hij zingt en schudt koddig met het hoofd om de maat te slaan.)



A tout je préfè-è-re 
Le toit de ma mère, 
Mon rocher de Saint-Malo, 
Que l'on voit sur l'eau. 


Niet waar, Mejuffrouw?


Bertha. 
Ik heb u reeds gezegd, Mijnheer Ernest, dat ik het niet meer dulden zal, mij alzoo voor den gek te laten houden! daar! (Zij pruilt.)




Willem. 
Kom, Bertha, vergeef hem en hoor eens naar het lied der Roos in 't groene veld.




Bertha. 
(Met eenen diepen zucht.) Och! als het moet zijn, in Gods naam dan, om u te behagen, Willem. (Zij plaatst zich onverschillig op eenen stoel; naarmate Willem zingt, komt zij nader bij en luistert.)




Willem 
(zingt:) 



Gelijk een roos in 't groene veld, 
Aan de eenzaamheid gewend, 
Wordt door een' storrem neergeveld 
In 't schoonste van haar lent: 
Dit lot is aan een maagd besteld, 
Die de liefde niet en kent. 



{==321==} {>>pagina-aanduiding<<}



Bertha 
(komt bij Willem staan.) Maar dat is eene gevoelvolle melodie en dat zijn nog al aardige woorden!




Willem. 
Ik wist het, lieve Bertha, dat gij te veel goeden smaak hadt, om dat lied niet te begrijpen. - Laat mij nu voortzingen. (Hij zingt:)



Wien heeft het leven ooit behaagd, 
Tenzij hij heeft bemind? 
Alwie een teeder harte draagt, 
Kiest immers eenen vrind. 
Zeg mij, wie is uw lief, o maagd, 
Die plaats in uw harte vindt. 




Bertha. 
Maar dat is oprecht lief!




Ernest. 
Ik wensch u proficiat, Mejuffrouw, dat gij er zoo over denkt. Dit bewijst, dat de lessen van Mijnheer Toussaint u nog niet gansch bedorven hebben.




Bertha. 
Laat Mijnheer Toussaint met vrede. Gij hebt een slecht karakter, mijnheer Ernest; ik beklaag het arme meisje, dat met u zal trouwen. - Zwijg en laat mij de muziek volgen. - Mag ik beproeven, Willem, om met u de laatste strophe mee te zingen?




Willem. 
(Verrukt.) Of ge moogt! (Zij zingen te zamen.)



Ofschoon gij met mijn woorden spot, 
Uw hart zal u verraân; 
De pijlen van den minnegod 
Die zult gij niet ontgaan! 
De liefde neen, dat machtig lot, 
Kunt gij niet wederstaan! 




Bertha. 
't Is spijtig, dat er niet meer coupletten zijn!




Ernest. 
Alle goede dingen bestaan in drieën.




Willem. 
Welnu, Bertha, zijt gij bekeerd?




Bertha. 
Ja, ja, dat is toch lief. (Den bundel doorbladerend.) En zijn er zoo nog veel onder?




Willem. 
Gij zult het wel ondervinden. - Ha! nu zijt gij eene muziek-flamingante geworden!




Bertha. 
Neen! neen! Flamingante ben ik niet en wil ik nooit worden. Foei!




Ernest. 
Alzoo spreekt ook de juffer, die Willem bemint.




Bertha. 
Daarin heeft zij geen ongelijk. (Tot Willem.) Maar hoe

{==322==} {>>pagina-aanduiding<<}
spreekt gij haar ook van zulke dingen? Is dat een gesprek voor eenen minnaar?... het Willems-Fonds, de volksvoordrachten en de gansche flaminganten winkel!...




Willem. 
Ik wil haar mijn hart en ziel openleggen, ten einde zij er in leze als in een open boek.




Ernest. 
En bevalt haar die lectuur niet, dan zal zij het boek wegwerpen; anders gezegd, dan loopt onze vriend Willem eene blauwe scheen. (Hij maakt eene pirouette.)




Willem. 
Dat kan zijn; maar ik zal mij gedragen hebben als een eerlijk man. Vindt gij niet, Bertha?




Bertha. 
Ja, zeker. Als een Flamingant aan een meisje het hof maakt, is het een groot booswicht, zoo hij zijne hoedanigheid van Flamingant verbergt. Anders zou het arme meisje zich kunnen laten bedriegen; en wat zou zij later doen met eenen man, die van niets anders spreekt dan van ‘de heilige rechten onzer miskende moedertaal?’ - Ik wil het voor mij niet gedroomd hebben!




Ernest. 
Zoo zegt het meisje ook, dat Willems hart bekoord heeft.




Bertha. 
Zij heeft geen ongelijk!




Willem. 
Maar, Bertha, weet gij alleenlijk, waarin de ware vlaamschgezindheid bestaat?




Bertha. 
O ja, dat weet ik zeker: de Flaminganten schreeuwen luid genoeg, als het opschrift van een openbaar gebouw niet in 't Vlaamsch is, of als een garde-convoi geen Vlaamsch spreekt. - Het zijn bekrompene menschen, die eene veroordeelde taal tegen wind en stroom willen opdringen; dat zijn zij en dat zegt Mijnheer Toussaint ook!




Ernest. 
Daar, Willem, antwoord daarop, als ge kunt! - Bravo, Mejuffrouw, daar hebt gij de Flaminganten plat in 't zand geslagen! Mijnheer Toussaint heeft gelijk!




Willem. 
Bertha, luister eens naar mij. Uw verstand is kloek en uw hart is goed. Gij zult mij begrijpen. - De vlaamschgezindheid bestaat niet in de kleine vitterijen van ondergeschikt belang, waarvan gij spraakt en die onze vijanden altijd als ons eenig doel beschimpen. - De vlaamschgezindheid is niets anders dan het beminnen van ons eigen volk, het arm, onwetend Vlaamsch volk, dat sedert drie eeuwen in den duistere rondtast, verlaten en vernederd onder al de volkeren van Europa!...



{==323==} {>>pagina-aanduiding<<}



Bertha. 
En bemin ik de arme onwetende Vlamingen niet, omdat ik de beschaafde taal, het Fransch, spreek? - Dat zij ook Fransch leeren en Fransche boeken lezen; dan zullen zij ophouden onwetend en ongelukkig te zijn.




Ernest. 
Ja, ziedaar het redmiddel! Dat zegt Mijnheer Toussaint zeker ook?




Willem. 
Maar, lieve, dat is onmogelijk. Meent gij, dat men zijne taal kan wegwerpen, om eene andere aan te nemen, zooals men een kleed aan- of uittrekt? De taal zit een volk in 't bloed en in de ziel, en men kan haar niet uitroeien, zonder de ziel van het volk te verminken. - Bertha, gij hebt op de school de vaderlandsche geschiedenis geleerd: herinnert gij u niet, dat de Spanjaarden, de Oostenrijkers en de Franschen, die ons volk gedurende de drie laatste eeuwen verdrukt hebben, steeds ons nationaal leven met de moedertaal hebben versmacht?




Bertha. 
Och, daar weet ik niets meer van... Laat mij met vrede met uwe vaderlandsche geschiedenis!




Ernest. 
't Is waar ook, Willem: wat kan de geschiedenis van het vaderland met het verstand eener vrouw te doen hebben?




Bertha. 
Het verstand eener vrouw is zooveel waard als het verstand van eenen man, Mijnheer Ernest. Maar eene vrouw houdt niet van die holklinkende redevoeringen, die steeds op de lippen der Flaminganten liggen. Wij vrouwen verfoeien de vervelende preeken, hoort gij?




Ernest. 
't Is daarom zeker, dat de meisjes zooveel naar de sermoenen der zwarte, bruine en witte paters loopen!




Bertha. 
(Tot Ernest.) Ik antwoord niet meer op uwe onbeleefdheden! Ik ben boos op u!




Ernest. 
(Ernstig comiek.) Dit woord is als een messteek in mijn hart, Mejuffrouw!




Bertha. 
(Lachend.) Gij zijt een ondeugend schepsel!




Willem. 
Hoor, Bertha: - gij weet, dat de Vlamingen onder de ongelukkigste volkeren mogen gerekend worden; zij zijn sedert eeuwen van alle onderwijs, van alle geestesontwikkeling beroofd; zij zijn bijgeloovig, zij lijden naar lichaam en ziel... En meent gij, dat een Vlaming, wiens hart op de rechte plaats ligt, dien schrikkelijken toestand zijns volks met onverschillige oogen mag aanzien?... Het ware een egoïst en een lafaard!



{==324==} {>>pagina-aanduiding<<}



Bertha. 
Weeral groote stadhuiswoorden! - Maar beschaaft die arme Vlamingen! Waarom moet dat alleen in 't Vlaamsch gebeuren? Hebt gij zelf niet al uwe studiën in 't Fransch gedaan?




Willem. 
Dat is waar, Bertha, en indien ik bij mij zelven het Vlaamsch niet gestudeerd had, zou ik nu zelfe niet eens in staat zijn, om mij tot mijne Vlaamsche onwetende broeders te richten. - Waarom zijn de arme Vlamingen zoo ongelukkig en zoo verlaten? Omdat hunne beschaafde landgenooten eene vreemde opvoeding ontvangen hebben, die hen van het volk afscheidt; omdat in Vlaanderen het hatelijke Fransch een afgrond is, die tusschen de onwetende en de verlichte standen onverbiddelijk gaapt!




Bertha. 
Welnu, zonder dat hatelijke Fransch zal men nooit de Vlamingen beschaven. Dat zeg ik u!




Willem. 
Neen, Bertha. Om een volk te verlichten, zijn alle talen goed. Maar de moedertaal is het rechte wapen in de handen der volksvrienden, omdat zij de naaste weg is, die naar de kennis leidt. - Als wij, Ernest en ik, naar Parijs gegaan zijn, zijn wij niet langs Sint-Petersburg en Constantinopel rondgereden: wij volgden den rechten weg! - Bertha, Bertha, gij moest wat meer naar de stem van uw gezond verstand luisteren, en wat min naar de Fransche dwaasheden van Mijnheer Toussaint.




Bertha. 
Daar is hij weeral, die arme Mijnheer Toussaint, die u niets misdaan heeft. - Nu, kookt het zooals gij het eten wilt, en wees Flamingant tot over de ooren. Veel geluk er mee! (Poos.) En moet het arme meisje, dat gij bemint, die preeken ook alle dagen afstaan?




Ernest. 
Och! 't is nog niet gedaan, Mejuffrouw. Het schoonste komt het laatste, voor 't nagerecht.




Bertha. 
Ja! en wat dan?




Ernest. 
(Onverschillig.) O niets!... eene kleine theorie over het huishouden....




Willem. 
Spot niet, Ernest, ik meen het ernstig, gij weet het.




Ernest. 
Ik spot niet; ik zeg maar, dat uwe theorie nog meer bijval bij de dames moet hebben dan uwe vlaamschgezindheid.




Bertha. 
(Lachend.) Eene theorie over het huishouden?... Gij maakt mij nieuwsgierig. Laat eens hooren, wat het weeral mag zijn, Willem.




Willem. 
Ik lach niet, Bertha. - Ik wil mijn huis op eenen eenvoudigen voet inrichten en er de onnoodige pracht uit verbannen.



{==325==} {>>pagina-aanduiding<<}



Bertha. 
O ja! Une chaumière, - et son coeur! - dat ken ik!




Willem. 
Neen, Bertha. - Het ontbreekt mij aan geen vermogen, gij weet het. - Welnu, ik wil mijn geld aan nuttige zaken besteden, niet aan dwaze verkwistingen. - Waarom, als er zooveel armoede, is, een prachtig paleis bewonen, met fluweel en zijde behangen? - Waarom lakeien en allerhande onnoodige dienstboden houden? Waarom eene schitterende koets hebben, als de arme grijsaard in 't slijk treedt? - Waarom paarden en hemden voeden, als er kleine kinderen zijn, die honger lijden?...




Bertha. 
Och zwijg daarvan; want het maakt mij droevig..... Er zullen toch altijd arme en rijke menschen zijn; gij zult dat niet veranderen.




Willem. 
Ik mag het niet hopen, dat is waar; maar ik wil niet medeplichtig zijn aan den onrechtvaardigen toestand, dien wij beleven... Mijne vrouw zal eenvoudig zijn als ik, - of ik zal niet trouwen!




Bertha. 
Dan kunt gij op uw gemak jonkman blijven.




Willem. 
't Is mogelijk.




Bertha. 
Neen, 't is zeker.




Ernest. 
Ik begin het ook te gelooven.




Bertha. 
En is het meisje, dat gij bemint, rijk?




Willem. 
Ja, Bertha.




Bertha. 
O! dan zult gij ze niet bekeeren! Als men rijk is, moet men leven zooals het aan rijke lieden betaamt. Menschen van onzen stand kunnen er niet uit lakeien en koets en paard te houden. Men moet immers in de wereld zijnen rang handhaven. - Maar dat sluit de liefdadigheid niet uit. Als de pastoor om aalmoezen komt voor de armen der parochie, of als er eene inschrijving plaats heeft ten voordeele der noodlijdenden, is onze beurs altijd wijd open. Wat kunnen wij meer doen? Om u te behagen, zou ik zeker op straat moeten loopen, gekleed gelijk eene bedelares?




Willem. 
Bertha, Bertha, gij begrijpt mij niet.




Bertha. 
Ja, zeker, ik begrijp u; maar gij antwoordt niet op hetgeen ik zeg: zoo is het.




Ernest. 
Hij zou u veel beter in verzen dan in proza antwoorden, Mejuffrouw.




Bertha. 
(Lachend.) Wat wil dit nu zeggen?




Willem. 
Ernest, uw spotten is hier gansch misplaatst.



{==326==} {>>pagina-aanduiding<<}



Ernest. 
Zeg ik de waabheid niet?.... Mejuffrouw, hij heeft eenen bundel verzen liggen, allen tot zijne liefste gericht, die ze natuurlijk nooit gehoord heeft, en waarin hij al die punten behandelt. Vraag hem eens het stukje over het toilet der vrouwen.




Bertha. 
Is 't waar, Willem?... Kom, zeg het mij, ik zal het niet uitbrengen, zeg het aan uwe kleine zuster!




Willem. 
Och, Bertha! gij ook drijft den spot met mij... Ik moest mij daaraan verwacht hebben...




Bertha. 
Willem, Willem, het is niet wel van u, dat ge mij zoo altijd verdenkt. Ik bemin u te oprecht, Willem lief. Maar zeg het mij, brave Willem, zeg het mij, ik smeek u. Ik ben zoo nieuwsgierig, gij weet het wel!




Willem. 
En wat gij weet, Bertha, is dat ik u toch niets kan weigeren, niet waa?




Ernest 
(kucht.) Hm, hm!... Toe, begin maar!




Bertha. 
Ik verbied u te spreken, Mijnheer Ernest; gij zoudt nog maken, dat hij niet meer zou willen....Kom, Willem, doe het voor mij.




Willem. 
Voor u zou ik alles doen, Bertha, zelfs wil ik mij belachelijk maken, zooals ik nu doe. - Om 't even! - Ziehier dan die verzen, tot Haar gericht:



O liefste, zoo gij mij bemint, 
Wees altijd needrig van kleedij; 
De guldene eenvoud is de kroon 
Der vrouw, die 'k droomde aan mijne zij! 
Zijt gij niet beeldschoon, als ik staar 
In uw bruin oog en druk uw hand? 
Waarom zoudt gij u smukken, lief, 
Met kostbre stof en diamant? 
Gij weet niet welke bitterheid 
Het hart van 't volkskind overlaadt, 
Wanneer de trotsche rijke vrouw 
Haar zijden kleedren sleept op straat. 




Ernest. 
Dat is voor u, Mejuffrouw, die ‘trotsche rijke vrouw!’




Bertha. 
(Luisterend.) Ust!





Willem. 
Zoo wordt het giftig zaad gestrooid, 
Dat welig groeit in 't ruw gemoed; 
Zoo wordt een onweer voorbereid, 
Dat teistren zal met brand en bloed. 





{==327==} {>>pagina-aanduiding<<}



Ernest. 
Ik krijg er kiekenvleesch van!




Birtha 
(berispt hem zwijgend.) 




Willem. 
(Tot Bertha.) 



Wees gij de kleine madelief, 
Die bloeit in 't gras, zoo rein bedauwd: 
Zij draagt een simple witte kroon, 
Die schittert op haar hart van goud. 
De guldene eenvoud is de kroon 
Der vrouw, die 'k droomde aan mijne zij! 
O Liefste, zoo gij mij bemint, 
Wees altijd needrig van kleedij! 


(Tot Bertha). Is 't nu wel? en vindt ge mij genoeg bespottelijk, dat ik u mijne verzen kom opdreunen?


Bertha. 
Zwijg, Willem. Ik dank u in tegendeel, dat gij zoo goed zijt voor mij. - Die verzen zijn lief; ik wist niet, dat gij verzen schroeft. - Ja, Mijnheer Ernest had gelijk: gij spreekt beter in verzen dan in proza. - Maar gij hebt mij toch niet overtuigd, weet ge?




Ernest. 
'k Geloof het waarachtig wel! Een rijk meisje overtuigen, dat zij geen duur bont, geene kostbare kanten, geene schitterende juweelen meer dragen mag... Willem, Willem, ik zeg het u: als gij daar naar wacht om te trouwen, is uwe rekening verkeerd, jongen! Nietwaar, Mejuffrouw?




Bertha. 
Och! zoo onverbiddelijk zal hij wel ook niet zijn. Hij zal wel veranderen en toegeven. Wacht maar, zij zal hem wel weten te dwingen...




Willem. 
Nooit! ik zweer 't!




Ernest 
(steekt twee vingers der rechter hand in de hoogte.) Zoo helpe mij God en al zijne heiligen!




Vierde tooneel.

de vorigen, Mevrouw Van Oost.


Mevr. Van Oost. 
Wel, lieve Hemel, wie zie ik daar? Dag, Willem; dag, Mijnheer Ernest.




Willem en Ernest. 
(Buigend.) Mevrouw...




Mevr. Van Oost. 
(Tot Willem naderend.) Dag, jongen lief, hoe stelt gij het?




Willem. 
Och, allerbest, lieve Mevrouw Van Oost.



{==328==} {>>pagina-aanduiding<<}



Mevr. Van Oost. 
Maar wat waart gij daar zoo aan 't zweren, als ik binnen kwam? Ik dacht, dat het derde bedrijf van Guillaume Tell hier vertoond werd.




Bertha. 
't Was Willem, Mama, die zijnen eed deed, dat hij nooit eene vrouw trouwen zou, die niet zijne zotte gedachten zou deelen.




Mevr. Van Oost 
(welwillend tot Willem.) En wat zijn die zotte gedachten, Willem?




Een knecht. 
(Binnenkomend.) Mevrouw, er is opgediend. (Af.)




Mevr. Van Oost. 
Goed, Jan. - Nu, gij zult mij dat aan tafel in 't lang en in 't breed vertellen; want gij blijft natuurlijk beiden met ons middagmalen. Siska heeft er op gerekend, en alles was reeds geschikt, aleer ik te huis wederkeerde. Zij weet wel, dat gij beide kinderen van den huize zijt. Komaan!...




Ernest 
(buigend.) Mevrouw, ik onderwerp mij en ben zoo vrij u mijnen arm aan te bieden. (Stil tot Willem.) Op uwe beurt nu met Bertha! (Willem, verstrooid, durft niet, en laat Bertha voorbijgaan, zonder haar zijnen arm aan te bieden.)




Willem. 
Zij mint mij niet, en nimmer mint zij mij.






{==329==} {>>pagina-aanduiding<<}

Tweede bedrijf.

Eerste tooneel.

Mevr. Van Oost, Bertha, later Siska.
(Mevr. Van Oost en Bertha zijn gansch gekleed in fluweel en bont, en komen te huis. De moeder gaat in eenen breeden armstoel zitten. - Bertha wandelt op en neer en is aan eene hevige aandoening ten prooi.)


Bertha. 
Neen! ik zou het nooit gedacht hebben! zulk eene hartverscheurende armoede!...




Mevr. Van Oost. 
Ik wist wel, dat zij bestond; maar die ellende had ik nooit zoo van nabij gezien... 't Is verschrikkelijk.




Bertha. 
O, ik verfoei de pracht, die mij omringt! ik word rood van schaamte, als ik die verguldsels, die tapijten, die schitterende meubels bekijk... Ginder, - geene stoelen, geen vuur, zelfs geen bed!... Ik bloos, als ik op mijne kostelijke kleederen zie... Ginder, - zelfs geen hemd!... (Siska komt binnen en begint het stof van de schouwplaat te vagen.)




Mevr. Van Oost. 
Ja, Bertha, 't is waar: wij en eenige anderen leven te breed en te kwistig, terwijl het arme volk zooveel gebrek lijdt. (Bertha ontdoet zich van moffel, bont, enz.) Kom, wij hebben onzen plicht gedaan, kind, en in dat huisgezin, ten minste, zijn de hoop en het geluk teruggekeerd. (Zij staat op en gaat naar de deur. Zich omkeerend:) Bertha, als Ernest komt, zend hem naar boven bij mij: hij heeft beloofd mij te helpen om de bibliotheek in orde te brengen.




Bertha. 
Ja, ik zal 't doen. (Mevr. Van Oost af.)



Tweede tooneel.

Bertha en Siska.
(Bertha gaat in den armstoel zitten en begint te snikken.)


Siska 
(zich omkeerend, laat haar doek vallen en komt naar

{==330==} {>>pagina-aanduiding<<}
Bertha geloopen.) Maar wat krijgt ge dan in Gods naam, Juffrouw Bertha? Gij, steeds zoo vroolijk!...
Ik heb u in geene drie jaar zoo zien weenen...




Bertha. 
Och, mijne goede Siska, mijn hart breekt er van... Verbeeld u, dat ik met Mama bij toe val de vreeselijkste armoede gezien heb, die men vinden kan...




Bertha. 
Och, mijne goede Siska, mijn hart breekt er van... Verbeeld u, dat ik met Mama bij toe val de vreeselijkste armoede gezien heb, die men vinden kan...




Siska. 
Wel, wel!




Bertha. 
Wij wandelden straat uit, straat in, en zoo kwamen wij, zonder het zelfs te weten, in eenen armen wijk, waar de kleine kinderen krielden. - Die arme schepseltjes! zij waren meestal maar half gekleed, en het vriest zoo nijpend! - Ik deelde hun eenige centen uit, toen een klein meisje, zoo mager en zoo bleek als een lijk, mij by mijn kleed trok, en met hare groote verglaasde oogen op mij gericht, langzaam hare kleine schorre stem liet klinken: ‘Juffrouw, Vader gaat sterven, de dokter heeft het gezeid.’ (Siska slaat de handen ineen.) Siska, dat was verschrikkelijk! Het kind keek op als een wanhopige grijsaard doen zou. - Ik wist niet, hoe ik het had, en nam het meisje in mijne armen en vroeg, waar het woonde. Ik ging er aanstonds henen met Mama; maar wat wij daar zagen is onuitsprekelijk. (Poos.)
Wij kwamen op een klein zolderkamerken, waar het licht door een dakvensterken flauw scheen; de wind zweepte tegen het venster, dat de bevrozen ruitjes er van kletterden. Ik ril er nog van! - In eenen hoek, op eenen stroozak, lag de man. Onder eene dunne deken zag men zijn uitgemergeld lichaam als een geraamte uitgestrekt. De vrouw zat als een ijskoud beeld bij een wiegje, waar een zuigelingsken in lag te schreien. - Als wij binnen kwamen, schoot zij als uit eenen droom, en richtte zich zwijgend op. Zij scheen niet veel ouder te zijn dan ik, en hare oogen waren zoo hemelsblauw schoon! Maar zij was als eene verslenste bloem, die men doodgetrapt heeft. - Het meisje ging naar haar en zei: ‘Moeder, ik heb aan de Juffrouw gezeidt dat Vader gaat sterven.’ - De man op zijn bed slaakte eenen bangen zucht en wentelde zich dieper in de deken. De vrouw zag ons verwilderd aan. - Dan ondervroeg Mama haar, en deed vuur en voedsel en kleederen door eene gebuurvrouw halen; en wij hebben Jan gezonden met wijn voor den zieken man...



{==331==} {>>pagina-aanduiding<<}



Siska. 
Wat ge toch zegt, Juffrouw Bertha! Och Heere toch!




Bertha. 
En denken, dat er zoo nog veel arme lieden zijn, die nu, op dit oogenblik, dezelfde armoede lijden... En niemand weet er van, niemand bekreunt er zich om... God!...




Siska. 
't Is waar ook: als men zelf niets te kort heeft, vergeet men zoo gemakkelijk, dat er arme menschen bestaan.




Bertha. 
Ja, Willem had wel gelijk, als hij sprak, dat wij het recht niet hebben in weelde en pracht te leven. Dan lachte ik met hem; maar nu zie ik de bitterewaarheid. - Die goede Willem! het is een gulden hart!... - Vindt ge niet, Siska, dat hij zoo treurig is en bleek ziet, sedert eenigen tijd?




Siska. 
Tut, tut, tut! Dat zijn, jongelingsmanieren. Als men twintig jaar oud is, wil men niet gelukkig zijn. En later is het te laat!




Bertha. 
Ik geloof, Siska, dat hij ziek is.




Siska. 
Ziek! ge lacht er mee. Een kerel gelijk een boom, rank en slank gelijk een koningskind!




Bertha. 
(met geestdrift.) Ja, Siska, het is toch een schoone jongen, niet waar? Hij heeft zulke helderzwarte schitterende oogen!




Siska. 
Als er geene leelijker op de wereld waren, zouden de jonge meisjes niet te klagen hebben.




Bertha. 
Maar hij is toch niet, zooals hij placht te zijn. Vindt ge niet, Siska, dat hij zoo somber is?




Siska. 
Somber?... Och God! hij is misschien verliefd... (Bertha zwijgt en wordt rood. Siska beziet Bertha strak in de oogen.) Maar ik begin te gelooven, dat gij zelve..... Juffrouw Bertha! Ha ha! nu heb ik het beet!




Bertha. 
(Onthutst.) Wel Siska toch!




Siska. 
Meisje, meisje! ge zult aan geene oude apen leeren muilen trekken. - Och Heere! ik ben ook jong geweest. - Ge zoudt het niet zeggen, niet waar? maar er is ook een tijd geweest, dat ik een kind was van driemaal zeven! - Ik ken de wereld, Juffrouw Bertha, ik ken de wereld.




Bertha. 
Maar, Siska, laat mij toch gerust met uwen gekken praat!




Siska. 
Ja, ja, gekken praat zooveel gij wilt! Maar het hart van een meisje is gelijk een misboek: die Latijn verstaat, kan er in lezen. En ik ben oud genoeg om ondervinding te hebben, Juffrouw Bertha.



{==332==} {>>pagina-aanduiding<<}



Bertha. 
Zwijg, Siska, ge zoudt mij doen rood worden.




Siska, 
Rood worden? en waarom dan? Het is immers geene schande? - Als ik uwe jaren had, was er ook een jonkman, dien ik zoo gaarne zag; maar....




Derde tooneel.

De vorigen. Een knecht leidt Willem en Ernest binnen.
(Siska, zich omkeerend, blijft in hare woorden steken.)


Willem. 
Goeden dag, Bertha.




Ernest. 
Ik groet u, Mejuffrouw.




Bertha. 
(rood als eene pioen.) Goeden dag, Heeren... Wat geluk... 't Is bijtend koud, niet waar?...




Ernest. 
Dat het koud is, mag gezegd zijn. Ik bibber er zuiver van. Maar hier is 't goed. - Dag, mijn allerliefste Siska! hoe gaat het met de gezondheid van Fifi, uwen kanarievogel, en Azor, dat braaf beestje? Zijn ze nog niet bevrozen?




Siska. 
Bevrozen! voor wie ziet ge mij dan aan, Mijnheer Ernest, dat ik die goede onnoozele dieren zou laten bevriezen? Dieren met menschenverstand!




Ernest. 
O, ten minste! ten minste!




Siska. 
Ha! ge zijt er weer op uit, om mij te plagen, niet waar? Maar het zal niet lukken, manneken, want ik laat u alleen. Mijn werk staat op mij te wachten, en ik leef niet op mijne renten gelijk gij, Mijnheer Ernest. - Maar beziet mij toch eens onzen Mijnheer Willem! hij heeft mij zelfs den goeden dag nog niet gezegd! - Kent ge geene arme menschen meer dan?




Willem. 
Vergeef mij, mijne goede Siska, gij weet wel, dat ik het zonder inzicht gedaan heb.




Siska. 
't Is goed, 't is goed. Ik zal mij ook niet kwaad maken. - Maar gij ziet er uit gelijk een halfgebakken wittebroodje, Mijnheer Willem. - 't Is de liefde, niet waar? Dat ken ik ook. Muizennesten, muizennesten, Mijnheer Willem, 't zijn al muizennesten, geloof mij! (Zij gaat al schuddebollend weg.)





{==333==} {>>pagina-aanduiding<<}

Vierde tooneel.

Bertha, Willem, Ernest.


Ernest 
(laat zich in eenen leunstoel vallen en lacht luidop. Bertha en Willem lachen ook, maar verlegen.) Ha! die Siska! wie zou zich daar ooit aan verwacht hebben... Willem jongen, 't staat op uw voorhoofd geschreven, dat ge verliefd zijt!... (Hij lacht voort.) - Ze kent ook de liefde, zegt ze! - 't is mogelijk, maar dan is het toch zeker wel eene zeer oude kennis voor haar! Hoe oud mag Siska nu wel zijn? vijftig, zestig, zeventig?...




Bertha. 
(Spijtig.) Gij spot altijd met alles en met iedereen, Mijnheer Ernest; dat is niet lief voor u.




Ernest. 
Maar hoe zou ik ernstig kunnen blijven, Mejuffrouw, als er zich zulke gekke tooneelen voordoen?




Bertha. 
Och! ik ben heden niet gestemd om te lachen.




Willem. 
(Bezorgd.) Wat is er dan, Bertha?




Bertha. 
Och, Willem, gij hadt wel gelijk... Ik heb gezien, welke armoede er in de wereld bestaat, - en al deze pracht is mij als een bitter verwijt. - Ik ben bekeerd tot uwe gedachten.




Willem. 
(Met glinsterende blikken.) Ik wist wel, lieve Bertha, dat uw goed harte de overhand zou krijgen!




Ernest. 
Zoo zoo, gij zijt bekeerd, Mejuffrouw?




Bertha. 
Ja, Mijnheer Ernest, ja, ik ben bekeerd!




Ernest. 
Maar.... gij weet wel, er zullen altijd arme en rijke menschen zijn. Dat bestaat aldus sedert, dat de wereld bestaat. En menschen van onzen stand moeten toch leven, zooals het betaamt... niet waar? en paard en koets en knechts houden, niet waar?




Bertha. 
Ja, lach maar met mij, herhaal maar vrij al wat ik vroeger zegde. Ik heb het wel verdiend!




Willem. 
En hoe zijt ge toch zoo op eenige dagen veranderd, Bertha?




Bertha. 
Och, Willem, ik heb armen zien lijden... Is dat niet overredend genoeg.




Ernest. 
Dat wil zeggen, Willem, dat een kleine bedelaar op straat, die zegt: ‘Een aalmoesken, als 't u belieft, ik heb honger,’

{==334==} {>>pagina-aanduiding<<}
veel welsprekender is, dan gij met al uwe verzen en al uwe groote redevoeringen, verstaat gij?




Bertha. 
Gij spot weeral, Mijnheer Ernest, maar 't is toch zoo. De naakte werkelijheid is altijd welsprekender dan de schoonste woorden. Gij zijt juist geen slecht advocaat, Willem; maar de armen zelven hebben hun proces gewonnen.




Willem. 
O Bertha, gij weet niet, hoe gelukkig gij mij maakt! (Hij ziet haar mijmerend en liefderijk aan. Bertha slaat de oogen neder en bloost.)




Ernest. 
(Lachend.) Pas op, Mejuffrouw, men moet omzichtig te werk gaan met verliefden. Men moet ze behandelen als zieken van de ergste soort. Gij moogt Willem zoo op eens niet gelukkig maken: dat ware schadelijk voor zijne gezondheid. En gij, van uwen kant, moet zoo niet blozen. Gij zijt al schoon genoeg zonder dat!




Bertha. 
Gij begint weeral onverdraaglijk te worden, Mijnheer Ernest. Maar ik weet wat mij te doen staat: ik jaag u de deur uit! - Hoor, Mama wacht naar u om de bibliotheek in orde te brengen. (Glimlachend.) Ik geef u de toelating om te vertrekken; spoed u!




Ernest. 
(Buigend.) Als twee zulke schoone bruine oogen naar de deur wijzen, moet ik gehoorzamen - Ik ga. - (Tot Bertha.) Maar in Gods naam! spaar hem zorgvuldig de al te hevige aandoeningen. (Tot Willem in 't henengaan, stil:)
All right! trek uwe stoute schoenen aan! (Af.)




Vijfde tooneel.

Bertha, Willem.


Bertha. 
(Na eene poos.) Willem, gij doet mij pijn. Sedert eenigen tijd zijt gij zoo treurig!...




Willem. 
Ik?... treurig?... och neen!...




Bertha. 
Ja, zeker, Willem, gij zijt ongelukkig. Ik zie het maar al te wel.




Willem. 
Maar ik ben integendeel zeer gelukkig! Wat gij mij daar gezegd hebt, heeft mij gansch opgebeurd. - Kom, spreken

{==335==} {>>pagina-aanduiding<<}
wij van wat anders. - Hebt gij mijne Vlaamsche liederen eens ingezien? Hoe vindt gij ze?




Bertha. 
Er zijn er veel lieve onder, zeer veel. Ik wist niet, dat er in 't Vlaamsch zulke reine, eenvoudige liederen bestonden. En ik heb ook veel roerende oude melodieën in uwen bundel gevonden, die iemand recht naar 't harte gaan. - Aleer ik die muziekstukken te zien kreeg, had ik nooit andere Vlaamsche gezangen gehoord dan de dwaze straatliedjes op zotte muziek van Offenbach. Gij moet met mij bekennen; dat ze alles behalve lief zijn, Willem.




Willem. 
't Is waar, Bertha. Ons volk is diep gezonken. Terwijl Duitschland al zijne oude prachtige volksliederen als eenen duurbaren schat bewaard heeft, hebben de Vlamingen de hunne vergeten en veracht. Men vindt ze alleenlijk noch in de verzamelingen der geleerden; maar in den mond van 't volk leven zij niet meer: zij zijn begraven met den ouden roem en de oude deugden van Vlaanderen.




Bertha. 
Dat moest toch een schoone tijd zijn, Willem, toen het volk liedjes zong, als van De twee Koningskinderen, die elkaar zoo liefhadden... En als de koningszoon verdronken is en de prinses op den boord van 't water komt, en er het lijk van haren beminde doet opvisschen, en hem op zijnen bleeken mond kust, en met hem in den stroom springt, o! dan kwamen er zeker tranen in de oogen der zangers... - En nu zingt men van 't Mollepootje en van Hij heeft gaten in zijn leerzen!




WILLEM. 
't Is daarom, Bertha, dat de Fleminganten hun best doen om hun vervallen volk te verheffen en te verlichten. - En 't is daarom ook, dat de verlichte standen zich van den werkman niet mogen afscheiden door eene vreemde taal, - maar van zijn leven moeten leven, zijne taal moeten spreken, om hem uit de ruwheid en uit de onwetendheid te trekken. Is dat niet waar, Bertha?




Bertha. 
Gij hebt misschien gelijk... ja, ik geloof, dat gij toch gelijk hebt...




Willem. 
En 't is daarom, dat ik van mijne vrouw vraag, dat zij het Vlaamsch, hare moedertaal, en den armen onwetenden Vlaming, haren broeder, beminne. Anders zou ik met haar ongelukkig zijn. - Vindt gij dat nog belachelijk, Bertha?




Bertha. 
Neen, gij hebt gelijk, Willem; ik gevoel het... - Maar...

{==336==} {>>pagina-aanduiding<<}
dat meisje, dat gij bemint... Wil zij daar volstrekt niet van hooren?




Willem. 
(Gansch verlegen.) Och Bertha.... ik... wat zou ik zeggen?... ja.... ik geloof.




Bertha. 
Hoor, Willem! ik wil niet, dat gij ongelukkig zijt! Ik zal haar bekeeren! - Doe mij met haar kennis maken, ik zal ze naar de arme menschen leiden, die ik heden met Mama bezocht heb... Ik zal haar die hartverscheurende ellende toonen... (Teeder.) Ik zal het doen voor u, voor mijnen lieven Willem... Zij zal veranderen... of anders zou zij geen hart hebben... anders zou zij u niet waard zijn..., neen, zij zou u niet waard zijn, Willem!




Willem. 
(Langzaam en teeder.) Bertha, gij kent haar.




Bertha. 
Ik?... ik ken haar?... (Stilte.)




Willem. 
(Tot haar naderend.) Ja, gij kent haar... (Hij vat hare hand.) Welke vrouw zou ik beminnen, Bertha, buiten degene, die ik reeds als kind liefgehad heb gelijk eene zuster; - wier hart ik jaren lang op de proef gesteld heb, als een juwelier die het edel metaal op den proefsteen toetst, en bevindt, dat het louter goud is, wier ziel ik heb zien opengaan gelijk eene ontluikende bloem?... O Bertha, wie zou ik beminnen buiten u?...




Bertha. 
(Met neergeslagen oogen.) Willem...




Willem. 
O Bertha! zeg mij, of gij mijne liefde aanvaardt... Een woord... één enkel woord van u!...


(Bertha leunt haar hoofd op zijnen schouder en lispelt:) Ja!...
(Willem beziet haar diep in de oogen met glinsterende blikken en kust haar op het voorhoofd.)


Zesde tooneel.

De vorigen, Mevr. Van Oost, Ernest, later Siska.
(De deur gaat zachtjes open. Mevrouw Van Oost verschijnt met Ernest aan den ingang, zonderdat Bertha en Willem het gewaar worden. Zij blijven zwijgend staan. - Als Willem Bertha op 't voorhoofd kust, springt Ernest eenen stap vooruit.)


Ernest. 
Bravo! Blijeindig treurspel! Proficiat! proficiat!


(Willem en Bertha keeren zich verschrikt om. - Willem biedt Bertha zijnen arm aan en komt met haar naar Mevr. Van Oost.)

{==337==} {>>pagina-aanduiding<<}



Willem. 
Mevrouw, gij hebt het gezien... O wees mij genadig!...




Mevr. Van Oost. 
Willem, geef mij de hand. Gij zijt een brave jongen; ik heb u sinds lang als mijnen zoon behandeld en liefgehad... God zegene u beiden, mijne lieve kinderen! (Zij drukt Bertha aan haar hart.)




Willem. 
Heb dank! heb dank!




Bertha. 
O goede Moeder!




Ernest. 
(De kamer ronddansend.) En ik zal huwelijksgetuige zijn voor de eerste maal mijns levens! huwelijksgetuige! huwelijksgetuige! (Bij de deur gekomen, rukt hij ze open en roept in den gang:) Siska! Siska! kom bij! spoed u! eene bruiloft! eene bruiloft!
(Siska loopt haastig de kamer binnen, en ziet Willem met Bertha staan.) 




Siska. 
Jezus Maria! God in den Hemel!... - Ik had het u wel gezegd, Juffrouw Bertha, dat gij op Mijnheer Willem verliefd waart! - Veel geluk en zegen! ik heb u beiden gekend, als ge nog niet alleen kost loopen....
(Zij scharen zich allen in halfrond, Mevr. Van Oost in 't midden, ter rechterzijde Willem met Bertha, ter linker Ernest met Siska.) 



Te zamen. 
De dag van heden is een dag 
Van blijdschap en van zegen! 
De liefde zegepraalt in 't eind, 
De liefde lang verzwegen. - 
De winter, die met ijs en sneeuw, 
De plant belet te groeien, 
De winter, die geen bloemen kent, 
Doet liefdebloemen bloeien! 
 
Siska. 


(Met eene gebrokene bevende stem.)

'k Heb u gewiegd op mijne knien, 
'k Heb u op mijnen arm gedragen; 
'k Heb u gewiegd op mijne knien, 
'k Heb u getroeteld gansche dagen. 



{==338==} {>>pagina-aanduiding<<}

(Tot Bertha.)

De kindren worden groote menschen, 
De wereld staat niet stil. 
Hoe snel de jaren toch vervliegen! 
Ontvang mijn hartelijkste wenschen: 
Ik wil uw kindren ook eens wiegen, 
Ziedaar wat Siska wil! 
 
Te zamen: 
 
De dag van heden is een dag 
Van blijdschap en van zegen! 
De liefde zegepraalt in 't eind, 
De liefde lang verzwegen. 
De winter, die met ijs en sneeuw 
De plant belet te groeien, 
De winter, die geen bloemen kent, 
Doet heidebloemen bloeien! 


(De gordijn valt.)

November, 1873.
Frits.








{==339==} {>>pagina-aanduiding<<}

Mijn verre neef.

Ik had hem sinds jaren uit het oog verloren, mijnen verren neef: hij was heel jong nog naar Frankrijk getrokken, en had sedert nooit weer het vaderland bezocht; ook had onze briefwisseling aldra opgehouden, en ik moet bekennen, dat ik tijdens het beleg van Parijs er niet eenmaal aan gedacht had hem eene schuilplaats in mijn huis aan te bieden. 't Is waar, dat ik zijn adres niet meer wist; maar dat had ik mij wel kunnen bezorgen.
Ik kwam op eenen Zondag namiddag met den trein van Kortrijk naar Gent terug en bleef in het station een oogenblik met eenen avoué mijner kennis praten. Als ik buiten kom, zie ik iemand stappen in eene vigilante, tot boven toe met koffers en reiszakken beladen, en hoor hem mijn adres opgeven.
Ik spoed mij naar huis. Dat was een zonderling bezoek, en ik kon niet denken, wie het zijn mocht! Ik had ook bemerkt, dat er nog andere menschen in het rijtuig zaten. Als ik in mijne buurt kwam, zag ik den koetsier en eenen commissionnaris het reisgoed in huis dragen, en werd gewaar, dat er tusschen den vreemden heer, dien ik in het station gezien had, en mijne oude dienstmeid eene woordenwisseling plaats greep. Eene dame en een kleine jongen, die ik mij niet herinnerde ooit gezien te hebben, stonden er bij en schenen niet te verstaan wat er gezegd werd.

{==340==} {>>pagina-aanduiding<<}

Ik zet nauwelijks den voet op mijnen drempel, of de vreemdeling valt mij om den hals, met de grootste teekens van vreugde, die men zich verbeelden kan. Hij noemt mij zijnen vriend, zijnen neef; hij stelt mij zijne vrouw en zijn zoontje voor, en nu herken ik weder zijne trekken, en begrijp, dat hij zich oude vriend- en verwantschap herinnerend, uit Parijs met de zijnen bij mij gevlucht komt.
Ik moet bekennen, dat ik in 't eerste oogenblik een weinig verlegen en verbluft stond, en niet goed wist, wat ik zeggen of doen moest. Ik stamelde eenige woorden van beleefdheid aan de dame, dat ik verheugd was met haar kennis te maken, en verontschuldigde mij ook, zoo goed ik kon, hun niet geschreven te hebben, om mijn huis te hunner beschikking te stellen. Maar nu nam de dame het woord, en zegde mij, dat haar man nooit aan mijne vriendschap getwijfeld had, en zoo overtuigd was, dat hij met vrouw en kind bij mij de gulhartigste gastvrijheid zou vinden, dat hij zelfs verwaarloosd had mij van zijne aankomst vooraf kennis te geven.
Ik ga weer aan het stamelen, en bid mijne nieuwe vrienden mijn klein huis te willen voor lief nemen en zich zelven te willen aanzien alsof zij ten hunnent waren. Het speet mij hun niet geschreven te hebben; ik was waarlijk beschaamd: ik voelde, dat ik hen in den nood verlaten had. Ja, ik kan het niet loochenen: het eenzaam leven maakt den mensch toch zelfzuchtig. Mijn verre neef weet nog alles wat wij ooit te zamen uitgedacht, uitgevoerd of uitgestaan hebben: hij heeft mij ook aanstonds herkend, en ik geloof, dat hij in mijne plaats heel anders dan ik zou gehandeld hebben; want het was altijd zulk een goede jongen.
Ik herstel mij ten laatste een beetje van mijne verwon-
{==341==} {>>pagina-aanduiding<<}
dering, en ga rond met mijn drietal. Mijn verre neef houdt niet op van praten: ik word gewaar, dat hij zijn lichtzinnig, vroolijk karakter behouden heeft, en ofschoon een vluchteling, zich niet het minste om zijnen toestand schijnt te bekreunen. Mevrouw is tevreden te zien, dat er boven op hare kamer vuur gemaakt kan worden. Ik heb maar ééne vriendenkamer; maar er is middel, zegt zij, in het kabinet daarnevens een bed voor den kleinen Noël te plaatsen.
Zij zijn aldra ten mijnent tehuis, en op het avondmaal wordt er afgesproken, dat ik van 's anderdaags reeds mij bij den studieprefect van het Athenaeum zal begeven, opdat Noëls leeren niet te lang zou onderbroken zijn, en hij hier naar school zou kunnen gaan.
Mijne meid en de werkvrouw, die zij is gaan halen, dragen en sleepen boven al wat zij kunnen, en maken de kamers voor de nieuwaangekomenen gereed. Na het eten ontsteek ik mijne pijp, terwijl mijne vrienden mij van den toestand, waarin Parijs zich bevindt, vertellen. Ik denk er zelfs niet eenmaal aan te vragen, of de tabakrook de dame niet hindert. Ik bemerk, dat zij haren man iets in 't oor fluistert: deze zegt mij ook aanstonds lachend en onbevangen in 't Vlaamsch: ‘hoor vriend, ge wordt al stilletjes een oud jonkman, en men ziet wel, dat ge niet gewoon zijt met dames om te gaan. Mijne vrouw kan den reuk uwer pijp niet verdragen, en durft het u niet zeggen.’ Ik doe mijne pijp uit, en vraag of ik eene sigaar mag opsteken en er hem eene aanbieden; maar hij rookt niet, en zegt, dat zijne vrouw het niet uithouden kan, wanneer er in haar bijzijn gerookt wordt. De dame fluistert hem weer iets in 't oor. Zij vindt het niet passend, zegt hij, met zijnen gewonen glimlach, dat wij eene taal spreken die zij niet verstaat, en zij bij gevolg geen deel aan 't gesprek kan nemen. Wij bedienen ons weder van de Fransche taal;

{==342==} {>>pagina-aanduiding<<}
maar ik kan mijne pijp niet vergeten. Ik vind een middel uit: ik laat hen in de eetplaats zitten, steek eene sigaar op en wandel in den gang; alzoo kom ik van tijd tot tijd in 't deurgat staan, de sigaar achter den rug houdend, om het gesprek te kunnen voortzetten. Wat het toch is zulk een verslaafd rooker te zijn! De tabak drijft mij uit mijne kamer en van mijne gewone plaats, waaraan ik houd. Het is de beste, ook heeft de vrouw mijns vriends er aldra bezit van genomen.
Noël speelt met mijnen hond; hij geeft hem suiker, trekt hem bij 't oor, doet hem op zijne achterste pooten staan, en zit te schaterlachen, wanneer de hond naar het lekker springt, dat hij van tafel neemt en omhoog houdt. Men zou waarlijk niet zeggen, dat die lieden vluchtend en haveloos zijn. Zij schijnen zich ten mijnent te vermaken en doen als tehuis.
Mijn vriend vraagt mij naar allerlei lieden, die hij in zijne jeugd gekend heeft. ‘Hoe zonderling,’ zegt hij, ‘als vreemdeling in zijne geboortestad terug te keeren’. Ik stel hem voor 's anderdaags morgens eens met mij naar het Café des Arcades te gaan. Daar aangekomen vraag ik twee glazen Madera: hij steekt haastig de hand in den zak; maar ik zal niet gedoogen, dat hij betaalt: hij is mijn gast, en ik geef aan den garçon een vijffrankstuk. Hij brengt de twee glazen wijn, en nevens deze op het schenkbord drie franken en twee halve franken. Mijn verre neef is zoo verstrooid en zoo medegesleept door zijne uitvallen tegen de Pruisen, dat hij de drie franken en eenen halven neemt, ze in zijne porte-monnaie steekt, en aan den garçon teeken doet, dat de overgebleven halve frank voor hem is.
Hoe zonderling, dat hij 't niet gewaar werd, dat het mijn geld was!
Mijn anders zoo stil jonkmanshuis is ten volle omge-
{==343==} {>>pagina-aanduiding<<}
keerd. Mevrouw komt zingend de trappen af, Noël trekt alle dagen naar school, juist alsof hij nooit elders gewoond had, en mijn verre neef leest de nieuwsbladen, doet lange wandelingen of zit thuis te schrijven. Zijne vrouw ontvangt en beantwoordt ook veel brieven. Mijn papier, mijne omslagen, en vooral mijne postzegels verdwijnen, dat gij er geen denkbeeld van hebt.
Mijne oude meid knort dat zij 's morgens, voor den eene koffie, voor den andere thee, voor den kleine chocolade gereed te maken heeft, en alle oogenblikken naar boven gescheld wordt door de Fransche dame. De werkvrouw komt nu regelmatig alle dagen om mijne meid te helpen en nog geraken de beide vrouwen maar moeielijk door haar werk.
Mevrouw doet mij opmerken, dat er in Vlaanderen aan sommige woningen veel gerieflijkheden ontbreken, bij voorbeeld eene badkamer. Hoe ik zonder badkamer leven kan, begrijpt ze niet.
Mijne uitgaven zijn verdubbeld en verdriedubbeld: dat begint mij zelfs een weinig ongerust te maken; want mijn inkomen is beperkt, en ik geloof, dat het bezoek mijner vrienden een langdurig verblijf gaat worden. Overigens, ik heb hen gewoon gemaakt hun al de gemakken te verschaffen, die in mijne macht zijn: ik zou niet willen, dat hun iets ontbreekt; maar dat alles is oorzaak van veel onkosten.
Mevrouw gaat zelden met haren man mede wandelen. Zij vindt het zeer aangenaam eenen huurhouder nevens de deur te hebben, en zegt mij, dat het juist is, alsof ik een rijtuig en een paard had, die mij toebehooren. Zij heeft een abonnement genomen, en rijdt bijna alle dagen uit. Er zijn in stad eenige dames harer kennis, die, evenals zij, bij hare verwanten eene schuilplaats zijn komen zoeken. Zulks maakt, dat haar leven ten mijnent niet al te eenzaam is.

{==344==} {>>pagina-aanduiding<<}

Ik word soms van den eene of andere aangesproken, die te klagen heeft over Noëls straatschenderijen: mijn gebunr beweert, dat hij de gewoonte heeft, wanneer hij zich niet bespied gelooft, de ruiten van het glashuisje, dat aan zijne eetplaats grenst, met steentjes en keitjes aan stukken te werpen, en inderdaad, dat kan hij van uit het kabinet, waar hij slaapt. Het spijt mij, dat de geburen daarover te klagen hebben. Ik zelf heb veel spijt gehad, als hij mijnen schoonen, ouderwetschen, porceleinen tabakspot omver geloopen heeft. Een jood had er mij driehonderd frank voor geboden. Zijne ouders hebben er zich ook verdrietig in gemaakt, en hem bedreigd, als zoo -iets nog geschiedt, dat hij niet meer zal mogen gaan schaatsenrijden met de jongens zijner klas. Die straf schijnt mij maar klein: zij weten zeker niet, dat het een voorwerp van zoo groote waarde was.
Eens dat ik met mijnen verren neef uitgegaan was, bleven wij staan voor een bronzen groepje, dat te koop geveild werd, eene verkleining van de Ariane op den panther van Dannecker. Ik deed er hem al de schoonheden van bemerken; hij kon het niet genoeg bewonderen. ‘Zie,’ zegde ik, ‘ik heb den prijs gevraagd, en indien hij niet zoo buitengewoon hoog geweest was, zou ik mij toch veroorloofd hebben mij dat groepje aan te schaffen.’ Ik kon hem niet zeggen, dat ik kortelings te veel onvoorziene onkosten gehad had; maar zulks was de ware reden, waarom ik het groepje piet gekocht had. Hij ziet mij lachend aan, en zegt met zijne gewone oprechtheid: ‘maar weet ge wel, dat ik begin te ondervinden, dat gij gevaar loopt een gierigaard te worden.’ Ik lach ook om mij eene houding te geven, en wij gaan huiswaarts.
Ik had eene boodschap onderweg te doen en liet hem vooraan gaan. Als ik hem een uur later vervoegde, vond

{==345==} {>>pagina-aanduiding<<}
ik heel mijn huis in rep en roer. Hij vertelde mij het gebeurde: voor mijne deur was een werkmansjongen door eenen bierwagen overreden: zijn arm was verbrijzeld; hij had den knaap in huis doen brengen, en den dokter laten halen. Het was hem niet eenmaal ingevallen na te zien, wat naam er op den wagen stond. De geneesheer kwam ons aldra ter hulp: het was een jonge dokter, die zich eerst sedert veertien dagen in mijne straat had gevestigd. Hij onderzocht den arm, en vond, dat hij zonder uitstel moest afgezet worden. Ik zegde aan mijnen vriend, dat men best eerst de ouders van het kind zou verwittigen, en, als 't mogelijk was, liever den knaap naar 't gasthuis voeren, dat de dokter toch zoo jong was, en ik in de heelmeesters van 't hospitaal meer betrouwen zou hebben, dat, wie weet, misschien de arm kon behouden worden, dat men het toch diende te onderzoeken; want dat eenen arm verliezen voor eenen werkman zijn brood verliezen is.
Hij stemde ten volle met mij in: aan 't gasthuis viel echter niet te denken, beweerde hij, dat zou het kind en de ouders bedroeven, indien men er van sprak, en men moest meedoogend zijn. ‘Zie,’ zegt hij, en beziet mij diep in de oogen, ‘als gij zelf kinderen hadt, zoudt ge van geen gasthuis gewagen; maar het vaderhart ontbreekt u... Hoor, laat mij begaan, bekommer u om niets: er zal voor alles gezorgd worden.’
Hij deed de ouders van den knaap ontbieden, en eenen der vermaardste heelmeesters der stad bij hem roepen. Ik dorst niet meer spreken. Deze zegde, dat het een erg geval was, maar dat hij meende, dat de arm kon behouden worden, en hij het kind verzorgen zou. De gekwetste kon zelfs oogenblikkelijk naar zijn oudershuis gevoerd worden, en mijn verre neef zegde aan de moeder, dat zij ten

{==346==} {>>pagina-aanduiding<<}
mijnent vleeschsop, wijn, oud linnen, immers alles mocht komen halen, wat de zieke noodig had. Mevrouw haalde zelve eene deken van haar bed, wikkelde het kind er in, en zegde aan den heelmeester, dat zij 's anderdaags zou gaan zien, hoe de knaap het stelde.
Mijn, vriend ging hem bijna alle dagen bezoeken: het duurde heel lang; maar het kind behield zijnen arm, en als het genezen was, kwam het mijnen verren neef bedanken, en zijne moeder zegde, dat hij haar zoontje het leven gered had.
Als het lente werd en Mevrouw naar de bloemententoonstelling geweeest was, zegde zij mij, dat zij niet begreep, hoe ik zonder bloemen leven kon, en vroeg mij, of het dan zoo moeielijk was, er zich aan te schaffen. ‘In het geheel niet,’ antwoordde ik; ‘er is hier eene bloemenmarkt en bij den bloemist ook kunt gij alles koopen wat gij wilt. Zij liet het zich geene twee malen zeggen. Naar de markt ging zij niet; maar men bracht haar van den bloemist alles wat zij wilde. Mijn huis zag er op korten tijd wel nog eens zoo levendig uit: ik moet het bekennen. Haar man maakte haar een compliment over haren goeden smaak, en zegde, dat er toch overal eene vrouw hoefde te zijn om alles te versieren en te veraangenamen.
Mevrouw kreeg dikwijls bezoek van Fransche dames: niet zelden droegen zij eenen tuil vergeet-mij-nietjes of eenen pot hyacinthen mede, die zij haar ten geschenke gaf. Als zij dan zegden, dat zij vreesden haar van hare bloemen te berooven, herhaalde zij altijd, dat Gent immers de bloemenstad is, en zij er zich uiterst gemakkelijk andere verschaffen kon.
Mijn hond heeft, sedert dit vriendenbezoek, Noël tot meester gekozen: hij staat nevens hem bij het middagof avondmaal en krijgt van al de lekkernij, die op tafel

{==347==} {>>pagina-aanduiding<<}
komt. Het spijt mij, dat mijn inkomen zoo beperkt is, en ik aan al die kleinigheden denken moet.
Eindelijk wordt het den vreemdelingen mogelijk terug naar hun vaderland te trekken: mijn verre neef maakt ook zijne toebereidselen om naar huis te gaan. Een paar dagen vóór zijn vertrek ga ik met hem uit. Ik heb eenige coupons bij mij, die ik ontvangen moet. Als wij uit het huis van den wisselaar komen, leidt hij mij naar den goudsmid. ‘Zijne vrouw heeft hem wel aanbevolen, eene zilveren snuifdoos voor mijne oude meid te koopen,’ zegt hij; ‘zij wil haar dat aandenken laten voor al den last, dien zij haar veroorzaakt heeft... Ja, gij gelooft, dat ze niet snuift,’ zegt hij schalks lachend; ‘Noël is het reeds den eersten dag gewaar geworden: overigens waar is de oude meid, die niet snuift?’
Hij heeft enkel eenig klein geld in zijne porte-monnaie en vraagt er mij ter leen. Hij steekt de doos in den zak en leidt mij rechtstreeks naar den koopman, waar het groepje van de Ariane op den panther ten toon staat, en doet het inpakken en naar mijn huis zenden. ‘Dat is een herinneringsgeschenk voor u,’ zegt hij. Ik leen hem weer de som, die het kost; want hij wil mij dat volstrekt koopen: er is geen afraden aan, en wij gaan weg.
Een paar dagen later vertrekken zij alle drie. Zij kunnen mij niet genoeg hunnen dank betuigen voor de gulhartige gastvrijheid, die zij ten mijnent hebben genoten, en zij hebben de tranen in de oogen.
Zij schrijven mij, van tijd tot tijd, de vriendelijkste brieven der wereld, en hebben de beste herinnering aan hun verblijf in Gent bewaard. Maar van het geleende geld wordt er niet gesproken. Zou hij 't vergeten zijn, of heeft hij het niet om het mij terug te geven?
Het kan toch niet zijn, iemand geschenken met zijn

{==348==} {>>pagina-aanduiding<<}
eigen geld te doen. Ik wenschte wel, dat ik het groepje van de Ariane op den panther niet had, en het spijt mij, dat mijne meid de zilveren snuifdoos van Mevrouw gekregen heeft.
Nu is het nieuwjaarsmaand. Eergisteren, kreeg ik de rekening van den huurhouder, gisteren die van den bloemist, en vandaag, o schrik! eene rekening, waar ik mij zeker nooit aan zou verwacht hebben, eene rekening van tweehonderd negentig frank van den heelmeester voor de zorgen, die hij aan het werkmanskind besteed heeft.
Wat moet ik nu doen, moet ik die rekening betalen of mij voor de rechtbank laten dagen? 't Is toch spijtig, dat mijn vermogen zoo beperkt is; want die zulk eenen verren neef met zijne familie in huis krijgt, zou wel heel rijk moeten zijn.
Rosalie Loveling.







{==349==} {>>pagina-aanduiding<<}

Jacob Peyt.


Lente 1326.

Dat zy hem (Jacob Peyt) by der stede van Hontschote verslougen ende te Coudekerke begroeven, hoewel dat hy noch ten derde jaere daer naer, by laste van den bisscop Inghelram van Teroaen, weder ontgraven en ten pulvren verbarnt wiert als een snoode kerstene ende schisma tiek mensche, ghelijk hy in der waarheit was.


Despars.

Hoe mild is de zon en hoe glinstren de stralen, 
In droppelen dauws door de veilkens gekust! 
De vogelen kweelen geheime verhalen, 
De duinen getuigen van vrede en van rust... 
Van vrede en van rust? - Ach, wie ligt hier begraven, 
't Zijn Kerels met Peyt aan hun hoofd, die in 't veld 
Voor Vlaanderens vrijheid bezweken als braven, 
En stervend vervloekten het Fransche geweld. 
 
Drie jaren ligt Peyt in het duinzand gedolven, 
Drie jaren vergeten, gerust in den dood... 
Hier komen de vrienden geslopen als wolven 
Zoo heimlijk, en zuchtten om Vlaanderens nood... 
Ach, kan hij die tranen en zuchten nog hooren? 
Ze vallen, vervliegen als dauw en als wind... 
En zoeter herschallen de vogelenkoren: 
‘Laat rusten wat dood is... bemint, ja, bemint!’ 

{==350==} {>>pagina-aanduiding<<}

Zijn leven was haat aan verdrukkers en kwaden! 
Zijn leven was liefde aan zijn volk en zijn land! 
Zijn leven was logen en laster versmaden, 
Een rustloos vervolgen door zwaard en door brand 
Van ridders en herders, die 't land in zijn lijden 
Verrieden, al streed het zoo vlijtig en kloek; 
Die Rome gebruikten om 't volk te kastijden 
Door heiligen bliksem en huichlenden vloek! 
 
Zijn leven was strijden: thans ligt hij te rusten, 
De windekens klagen door 't spichtige gras, 
Daar dreunt ook de zee om de groenende kusten: 
‘Laat rusten wat dood is, eerbiedig zijne asch! 
‘Laat rusten wat dood is!’ ... Daar komt van Terwanen 
De Bisschop vergramd naar het eendige graf. 
O vogels, gezwegen!.... Bergt, vrienden, de tranen!... 
Hij nadert de Bisschop en vordert de straf. 
 
Daar lag hij drie jaren gerust, schier vergeten, 
Door veilkens en vogels begeurd en begroet... 
Daar wordt zijn gebeente verdoemd en gesmeten, 
Op 's Bisschops bevel, in den blakenden gloed! 
Zijne asch wordt geworpen in golven en winden, 
De veilkens verdwenen, de plaatse werd braak, 
De zee kwam ten laatste de duinen verslinden... 
Sinds brullen de baren: ‘o Vlaanderen, wraak!’ 


Em. Hiel.






{==351==} {>>pagina-aanduiding<<}

Staatkundig overzicht.

Hetgeen meest in den jongsten tijd de politieke wereld in opschudding heeft gebracht, is ongetwijfeld het verschijnen van een vlugschrift van Gladstone over the Valican Decrees in their bearing on civil allegiance.
Niet zonder reden; want Gladstone werd beschuldigd in het geheim aan den godsdienst toe te behooren, dien hij nu aanvalt; doch dit vlugschrift is niet alleen een hevige aanval tegen den ouden aartsvijand van Engeland, maar ook het kenteeken van het aannemen, door den oudpremier, van eene geheel nieuwe staatkundige richting, en eene verdediging van zijne oude politiek alsook van diegene der liberale partij, welke in deze laatste jaren in Gladstone vereenzelvigd was. Inderdaad aan de liberale partij zijn de Katholieken in Engeland de rechten verschuldigd, die hen op gelijken voet gebracht hebben met de Protestanten, rechten waarvan zij onder de vorige koningen, tijdens den strijd tegen Rome beroofd bleven.
Onder de laatste hinderpalen voor de gelijkheid van Katholieken en Protestanten telt men het verbod van deelneming der Katholieken aan het Parlement en de Church-establishment in Ierland.
De Liberalen hebben altijd in deze aangelegenheden ten voordeele van de Katholieken gestreden, omdat het hier eene zaak gold van gelijkheid voor de wet, stellig een der schoonste grondbeginselen der Liberalen, en omdat

{==352==} {>>pagina-aanduiding<<}
het niet geoorloofd is aan iemand rechten te ontkennen of iemand te benadeelen uit oorzaak van zijne godsdienstige meeningen. Maar de Liberalen hebben aldus ook ten koste van hun eigen belang gehandeld. Niet alleen hebben de Katholieken, wanneer zij er voordeel in zagen, niet geaarzeld, gelijk in de laatste verkiezingen, de Liberalen te verlaten en zelfs te bestrijden, maar vele Protestanten hebben, uit hoofde van die toegevingen, de liberale hoofdmannen op hunne beurt verlaten en de voorkeur gegeven aan de Tories.
Wanneer Gladstone de verdediging neemt van de liberale politiek, is het niet, dat het hem spijt te hebben medegeholpen aan de ontslaving der Katholieken, maar om, nu dat deze rechtelijk op gelijken voet staan met de Protestanten, de ware beginselen, die zij nu voorstaan, aan het licht te brengen, en ze door de openbare meening te doen beoordeelen en veroordeelen.
Die beginselen, welke tegenwoordig op het vaandel der katholieke aanvoerders staan geschreven, werden door dezen niet altijd voorgestaan, zooals dit het geval is, sedert de uitroeping der pauselijke onfeilbaarheid. Wanneer men in Engeland begon aan de Katholieken de rechten terug te schenken, waarvan zij beroofd geweest waren, hadden die princiepen een geheel ander karakter. ‘Het Roomsch stelsel, alhoewel streng in zijn dogma, was zeer wel overeen te brengen met de burgerlijke vrijheid en met de instellingen van eenen vrijen staat, rustende op eene verschillende godsdienstige basis.’
De gehoorzaamheid van alle Katholieken aan den Paus was niet door alle Katholieken als dogma erkend, en zeker bisschop Doyle, ondervraagd in een comiteit van het House of Commons, antwoordde met zeer veel oprechtheid en kracht: ‘Ik geloof, dat de gehoorzaamheid,

{==353==} {>>pagina-aanduiding<<}
verschuldigd aan den Paus en de gehoorzaamheid, verschuldigd aan den Koning geheel verschillende zaken zijn, zoo verschillend als twee zaken wezen kunnen.’
‘De gevoelens van dezen prelaat,’ zegt Gladstone, ‘werkten machtig op het open en trouw gemoed van het Engelsch volk, om het te nopen de groote en rechtvaardige toegeving van 1829 over het intreden der Katholieken in het Parlement) te doen, ten koste van door het volk geliefde gevoelens en nationale overleveringen. Die toegeving,’ voegt hij er bij, ‘zou, om het zoo te zeggen, veel moeielijker te verkrijgen geweest zijn zonder die verklaringen.’
Zoodanig was inderdaad de algemeene leer der Katholieken gedurende het tijdperk 1820-1840. In Frankrijk heerschte nog het beginsel der Gallicaansche kerk en Lamennais en anderen waren nog in vollen luister. In België zelf telde men, in 1830, priesters onder de republikeinsche partij van het Nationaal Congres.
Maar sinds, ondanks de bewering dat de katholieke leer een en onveranderlijk is, heeft de tegenovergestelde gedachte de overhand verkregen. De pausen, die sedert meer dan duizend jaar naar de onfeilbaarheid trachtten, hebben die eindelijk verkregen en die dan ook triomphantelijk uitgeroepen.
Welk is nu de toestand der Katholieken tegenover die verklaring? Is hunne gehoorzaamheid aan den Paus vereenigbaar met hunne gehoorzaamheid aan den Koning, dat is aan de burgerlijke wetten? Wanneer de Paus wit zegt en de burgerlijke wet zwart, aan wien van beide moet men dan gehoorzamen?
De achtbare schrijver meent, steunende op het gevoelen van verscheidene hoofden der katholieke partij, dat de Roomsche Paus aanspraak maakt op onfeilbaar-
{==354==} {>>pagina-aanduiding<<}
heid in een aantal zaken, die van het burgerlijk domein zijn, en er dienvolgens ongetwijfeld botsing tusschen beide moet komen. De Katholieken zullen dus tusschen beide moeten kiezen, en Gladstone vraagt, hoe zij hunne keus zullen vestigen.
Hij is inderdaad wel de bevoegde man om die vraag te stellen. De toegevingen, die hij herinnert, de ontwapeningen van de Engelsche wet, die hij heeft helpen verkrijgen, geven hem dit recht. De Kerk is veranderd; maar de toegevingen, die men gedaan heeft, zijn verkregen, en het is in zijne gedachte niet die terug te nemen. ‘Zoolang hij aan het bewind was, heeft hij de quaestie niet willen aanraken’. Laat ons tusschen de regelen leźen en zeggen: zoolang de katholieke Ieren hem en de liberale partij noodig achtten, hebben zij met de Liberalen gestreden. De Liberalen mochten op de katholieke Ieren rekenen als op eene fractie der liberale partij. Maar die fractie was slechts tijdelijk onder de liberale banier geschaard: hare beginselen waren niet de liberale beginselen. Zoodra alles bekomen was wat zij te hopen had, heeft zij de liberale partij verlaten en is teruggekeerd tot hare meer natuurlijke bondgenooten, de Tories. Dit heeft men gezien in 1873, wanneer Gladstone gevallen is onder de samenspanning van die twee partijen. Nu dat de oud Premier in de oppositie is teruggetreden, heeft hij ook zijne vrijheid hernomen, op zijne beurt verheft hij de oude Engelsche banier en roept hij met kracht de oude Engelsche leus uit: No Popery!
Onder dit oogpunt beschouwd, is het vlugschrift van Gladstone een eerste stap in eene nieuwe richting. De Katholieken zullen niet langer het liberalisme in zijne loopbaan verhinderen.
De Katholieken, die vooral door de Ieren gekozen

{==355==} {>>pagina-aanduiding<<}
worden, maakten een vijftigtal stemmen uit, die zich tot hiertoe met de Liberalen vereenigd hadden, en nu door Gladstone op stellige wijze worden afgewezen.
De vraag rijst dus op:
Wat zal de politiek van Engeland zijn tegenover de aanmatigingen der Katholieken? Zal het terugnemen wat het toegestaan heeft?
Volgens Gladstone moet de Engelsche politiek zich niet laten misleiden door buitenlandschen invloed. Zij moet haren weg volgen, zonder te letten op de dwaasheden van wie het ook zij. Maar dan ook verwacht Engeland dat ieder man zijnen plicht doe. De vrijheid dus, ook voor de Katholieken, moet, volgens hem, onschendbaar blijven.
De schrijver stelt het overigens in zijn vlugschrift vast: de toestand is zoo slecht niet als de beruchte overgang van zekere hooggeplaatste personen tot het catholicisme het zouden doen gelooven. Want deze beweging in de hoogere sferen is niet gevolgd door eene beweging in de lagere, zooals meestal het geval is. Zoo zijn de katholieke huwelijken, die zeker een merkwaardig kenteeken uitmaken, gedaald van 4,89 per cent in 1854 en 4,62 in 1859 tot 4,09 in 1869 en 4,02 per cent in 1871.
Voor ons, Belgen, zal deze staatkunde, indien zij de overhand behoudt, leerzaam zijn. Terwijl de Duitsche Staat, steunende op zijne macht, den strijd aanvaard heeft en hem met ijzeren hand voert, zal de Engelsche Staat werkeloos blijven. Maar de openbare meening door Gladstone opgeroepen zal ook, hopen wij, haren plicht inzien.
En die hoop is geene ijdele hoop. In de landen, waar het protestantisme zijne heilzame hoedanigheden van openbare discussie, van vrij onderzoek heeft kunnen ten toon spreiden, zijn de Katholieken ook meer vrij en meer tot de

{==356==} {>>pagina-aanduiding<<}
discussie uitgerust. De stelling van den oud Minister heeft dan ook talrijke antwoorden uitgelokt.
Maar terwijl de Katholieken bij ons, zelfs die welke aan onze Grondwet getrouw willen blijven, strijdig met de leer dat de pauselijke onfeilbaarheid aan alles raakt, over de zaak stilzwijgend blijven en in alle omstandigheden hunne verkleefdheid aan den Paus uitroepen, komen er daar velen vooruit met het vrije beginsel: ‘eerst Engelschman, dan Katholiek’.
Het vlugschrift van Gladstone, hetwelk het bewijs oplevert, dat de kwaal, indien zij nog eenigszins beperkt blijft, toch wezenlijk bestaat, zal dus eenen heilzamen invloed oefenen; de Protestanten, wier geloof wat verslapt was, zal het tegenover den oud aartsvijand versterken. De politiek der onverschilligheid maakt plaats voor eene strijdende politiek op het zedelijk gebied, en op dit gebied is de strijder, meent Gladstone, op voldoende wijze gewapend en uitgerust.
M. Manning, de primaat van Engeland heeft een der eersten den handschoen opgenomen; talrijke strijders zijn in het strijdperk getreden: onder dezen zullen wij slechts Lord Acton noemen, die vooral de geschiedenis der pausen aangehaald heeft, en herinnert, dat een paus eene koningin van Engeland heeft willen doen vermoorden, terwijl een andere een Te Deum liet zingen ter verheerlijking der afschuwelijkheden van den St Bartelsnacht. M. Manning is te Rome geweest om er instructies te halen: men zegt zelfs, dat hij documenten mede genomen heeft om aan Lord Acton te kunnen antwoorden; in een woord, dat er eene agitatie teweeggebracht wordt, die, hopen wij, voor de menschelijke rede en den vooruitgang vruchtbaar zal wezen.
De toekomst zal ons leeren, wie van beiden, de Duitsche

{==357==} {>>pagina-aanduiding<<}
leer der tusschenkomst van den Staat of de Engelsche der neutraliteit van den Staat, maar der krachtige werking op zedelijk gebied, de voorkeur moet hebben.
Wij, Belgen, zijn door onze Grondwet tot dit tweede stelsel verplicht. Het zij zoo! Maar binnen de palen der Grondwet is er onbetwistbaar nog veel te doen. En om maar één punt aan te halen, daar is de wet van 1842, die het onderwijs in handen geeft der priesters en eene noodzakelijke hervorming moet ondergaan. Die zaak is ver van gewonnen te wezen.
In Engeland is het dezelfde quaestie, die zich voordoet. De vraag of het onderwijs ja of neen sectarian moet zijn, staat tegenwoordig op den voorgrond. Nu de liberale partij bevrijd is van de katholieke Ieren, zijn wij overtuigd, dat zij die vraag, openhartig en krachtig zal aanvatten; want halve maatregels gelden hier niet.
***
In Duitschland duurt de strijd ook voort tusschen den Staat en de Ultramontanen. De wisselvalligheden van dien strijd, waaraan men eenigszins gewoon wordt, hebben echter het voorrecht verloren van de openbare aandacht uitsluitend aan te trekken.
Het vraagstuk der bankeenheid houdt tegenwoordig het Duitsche Parlement bezig. De Duitsche banken zijn heden nog in den toestand, waarin de Duitsche staten zelven vóór de oorlogen van 1866 en 1870 verkeerden. Er zijn heden nog in Duitschland meer dan dertig banken, die het recht van papieruitgifte bezitten. Daarbij staat bijna iedere bank onder eene bijzondere en soms zeer verschillende wetgeving. Van eenen anderen kant zijn die banken ook dikwijls de Staatsbanken, en wederzijdsche verplichtingen verbinden Staat en bank tegenover elkander.

{==358==} {>>pagina-aanduiding<<}

Men kan licht begrijpen, welke moeielijkheden dit vraagstuk opwerpt; maar de stroom der eenheidsgedachten is zoo groot, dat een wetsontwerp van het Ministerie, dat den bestaanden toestand moest wettigen en voortzetten, bijna zonder discussie verworpen werd, en dat een nieuw ontwerp, het beginsel van eenheid in bankzaken huldigende, door de Regeering in gereedheid wordt gebracht.
Tot hoever eenheid in deze zaken noodzakelijk en wenschelijk is, is eene vraag van theorie en practijk, die wij hier niet zullen aanraken. Nu ziet men enkel de schaduwzijde van den bestaanden toestand, en die is inderdaad zeer groot. De eenheid, zooals zij gevraagd wordt, is een bijna noodzakelijk gevolg der eenheid van bestuur, en vooral der eenheid in handelszaken door het Zollverein tot stand gebracht.
Tot hoever die streving naar eenheid zal duren, is mede eene vraag der toekomst. De buitenlandsche gebeurtenissen, in de laatste jaren de strijd met de Ultramontanen zijn feiten, die Bismark, de groote architect van dit nieuwe gebouw, zeer wel heeft weten aan te wenden om de eenheid van Duitschland onder den schepter van den Koning van Pruisen te volbrengen. Maar men kan, uit zucht naar centralisatie, ook wel te verre gaan, en eens dat de buitenlandsche zaken haren overwegenden invloed zullen verloren hebben, zal men met die andere kracht te rekenen hebben, die nu miskend wordt en nochtans in den aard der Germaansche rassen ligt, het gevoel van individualisme en zelfstandigheid.
***
Dit gevoel, dat nergens krachtiger werkt dan in de Nieuwe Wereld, in de Vereenigde Staten van Amerika, heeft zich onlangs aldaar lucht gegeven in de verkiezingen.

{==359==} {>>pagina-aanduiding<<}
De meerderheid behoorde aan de Republikeinen, aan de voorstanders eener sterke centrale macht; zij is overgegaan in handen van de democratische partij.
De oorlog met de Zuider Staten, die eene geweldige poging te keer ging om de Zuider Staten, onder voorwendsel van meer vrijheid, geheel onafhankelijk te maken van een centraal bestuur, had voor lange jaren de overmacht aan de overwinnaars, de Republikeinen, gegeven. Grant, de gelukkige generaal, heeft tweemaal de kansen van eene kiezing met welgelukken gewaagd. Maar hij en de republikeinsche partij gingen te ver. De Voorzitter droomde van eene derde herkiezing. Allerlei geruchten liepen alreeds, toen de plotselinge overwinning der democratische partij alle die droomen is komen verijdelen en vernietigen.
Verscheidene redenen worden aangegeven nevens de bovenstaande om die onverwachte verandering uit te leggen.
De toestand in de Zuider Staten is ver van bevredigend te mogen heeten: de witten en de zwarten kunnen hunne onafhankelijkheid niet gewoon worden: beide partijen zijn tot het uiterste tegen elkander opgehitst en niets geeft eenige betere hoop voor de toekomst.
De beschuldigingen van omkooperij, tegen de vrienden van den Voorzitter uitgebracht, waren niet van aard om de populariteit der republikeinsche partij staande te houden.
En, last not least, men noemt eene zekere overheersching van de conservatieve richting, die zich geheel de wereld door ten gevolge van de laatste oorlogen liet gevoelen. Die zelfde geest heeft Gladstone van het bewind geworpen, aan de Liberalen in verscheidene landen van Europa de gelegenheid gegeven om zich ‘in de oppositie te ver-
{==360==} {>>pagina-aanduiding<<}
sterken’ en heeft in Frankrijk eene behoudende vergadering doen kiezen.
Deze omkeer zal misschien ook het sein geven tot economische maatregelen. De strenge tarieven, die voor het oogenblik de nationale nijverheid beschermen, loopen gevaar. Daarbij de emigratie, die altijd nieuwe kapitalen in menschen zoo niet in geld, het kapitaal dat Amerika het meest noodig heeft, medebrengt, was ver van in bloei te zijn, zoodanig dat de stoomboten, die den dienst der uitwijkelingen ondernomen hebben, allen hunne prijzen in zeer sterke mate hebben moeten verminderen. Ernstige maatregelen zijn dus noodig, wil men deze teekenen van verval, of ten minste van stilstand te keer gaan.
Onrustwekkende geruchten komen ons echter uit Amerika toe. De Voorzitter heeft in een message vooral de aandacht geroepen op de moeielijkheden veroorzaakt door den opstand van Cuba en de onmogelijkheid, waarin Spanje verkeert, om dezen te dempen. Hij heeft zelfs een soort van ultimatum gesteld. De menschelijkheid op zeer erge wijze miskend, de handel van de Vereenigde Staten en de andere landen in gevaar gebracht, worden als redenen aangewend. Men gelooft echter, dat de derde verkiezing van Grant ook voor iets in het spel is, en dat hij nu buitenlandsche geschillen zal inroepen om zijne herkiezing mogelijk te maken. Nadere berichten zullen ons wellicht hierover beter inlichten.
***
Frankrijk - om in eens terug te keeren tot ons oude werelddeel - is nog altijd op zoek naar dien phoenix, dien men een definitief bestuur noemt.
De verkiezingen voor de nationale Vergadering, die in de laatste tijden hebben plaats gehad, hebben de meer-
{==361==} {>>pagina-aanduiding<<}
derheid niet versterkt. De algemeene geest heeft zich nog geopenbaard in de verkiezingen voor de generale en municipale raden, door eene sterke ondersteuning te verleenen aan de republikeinsche candidaten.
Dit heeft echter het gouvernement eenigszins in de war gebracht. Inwendige oneenigheden verslappen het gedurig: de invloed van den minister van buitenlandsche zaken, den Hertog Decazes is in strijd met dien van den gewezen minister de Broglie, en deze is dikwijls de meest overwegende. In de vergadering is er, wel is waar, eene soort van wapenstilstand tusschen de partijen om de openbare rust, omtrent het nieuwjaar, in het belang van den handel niet te storen. Een message van den Maarschalk Voorzitter Mac-Mahon, bevestigt eens te meer zijnen wil om de plaats te behouden, hem voor zeven jaar toegestaan. Maar de onrust ligt in den aard der zaken: de poging laatst aangewend door den gekenden publicist Emile de Girardin, om de Kamer een leven van zeven jaar te waarborgen is ook teenemaal mislukt; nu droomt men van eene samenspanning der beide centers! En zoo zal men van droom tot droom gaan tot eene ontbinding der Kamers. En wat dan?
***
Italië heeft ook verkiezingen gehad, die voor het bestuur, in de handen der rechterzijde berustende, voordeelig zijn geweest. De kiezingen van den voorzitter, de ondervoorzitters en de secretarissen van de Kamer die dezer dagen plaats hadden, zijn het criterium geweest van de wederzijdsche sterkte dier partijen. De rechterzijde behaalde eene aanzienlijke meerderheid. De linkerzijde heeft nochtans eene groote minderheid bekomen: eenige republikeinen werden zelfs gekozen. In Rome, waar eene

{==362==} {>>pagina-aanduiding<<}
min groote deelneming aan de stemming dan in de andere steden werd vastgesteld, verkregen de radicaalste candidaten de overhand. Onder deze laatsten telt men Garibaldi, aan wien er spraak is eene rent als nationale gift te schenken.
Dit schijnt ons te bewijzen, dat in Rome vooral de laagste klassen aan de stemming hebben deel genomen, terwijl de eigenlijke burgerij zich eenigszins onthield. Men heeft nochtans vastgesteld, dat er meer stemmers naar de stembus gekomen zijn dan in vorige verkiezingen, zoodat het politiek leven in de Italjaansche hoofdstad schijnt toe te nemen.
Het is te betreuren, dat die voordeelige beweging misbruikt wordt ten bate van de algemeene ziekte der hedendaagsche volken, de soldatenplaag. Italië heeft nochtans al zijne krachten noodig om zijne eenheid te volmaken en zijn economisch leven te hernemen, en het beste van die krachten werpt het in den afgrond, dien men het militarisme noemt. Eene legerorganisatie, die veel gemeens schijnt te hebben met de Fransche, wordt door de Regeering voorgesteld, en het is te voorzien, dat de meerderheid, die het ministerie ondersteunt, aan die plannen hare hulp zal verleenen.
In tusschentijd gaan de handelszaken niet allerbest. Het papierengeld is overal ingedrongen, en het is eene zeldzaamheid geworden zilveren munt aan te treffen. Groote militaire uitgaven zullen zeker het land uit dien toestand niet redden.
***
De Tweede Kamer der Staten-Generaal van Noord-Nederland heeft dezer dagen eene vrede-motie aangenomen door de heeren Van Eck en Bredius voorgesteld, strek-
{==363==} {>>pagina-aanduiding<<}
kende om de scheidsrechterlijke beslissing van geschillen als regel te bedingen in de verdragen van de Nederlandsche Regeering met vreemde Staten.
Het voorbeeld werd haar alreeds gegeven door de Parlementen van Groot-Britanje, Italië, de Vereenigde Staten en Zweden, zooals wij het in vroegere overzichten vermeldden. Wij moeten de Tweede Kamer geluk wenschen over die stemming die, evenals de wet van S. Van Houten over den arbeid der kinderen, toont, dat onze Noorderbroeders zich op de hoogte blijven houden der beschaafde volken.
Het spijt ons grootelijks dien zelfden lof aan ons eigen land en bestuur niet te mogen toekennen.

9 December 1874.
F.E.









{==364==} {>>pagina-aanduiding<<}

Boekbeoordeelingen.

Novellen van Rosalie en Virginie Loveling. Gent, Ad. Hoste, 1874. VII en 303 blz. in-16o.

Ik aanzie het voor geen klein voorrecht reeds in den eersten jaargang van het Nederlandsch Museum twee werken te mogen bespreken en aanbevelen, waarmede ik zoo hoog ingenomen ben als met Ernest Staas van Tony en de Novellen der gezusters Loveling. Ernest Staas en deze Novellen staan hier voor de eerste maal nevens elkander; maar hoe dikwijls zullen zij nog in éénen adem uitgesproken worden, als twee kinderen van hetzelfde gezin, van denzelfden aard en van dezelfde eigenaardigheid!
Aan anderen laten wij het over, de vergelijking door te zetten en toe te lichten; wij hebben ons meer bepaaldelijk met het in den titel genoemde werk bezig te houden. Om dit boekje niet te vergelijken met het voortbrengsel van eenigen anderen schrijver, maar met hetgeen wij van zijne eigene schrijfsters vroeger leerden kennen, mogen wij, zonder vrees van tegengesproken te worden, zeggen, dat dit prozabundeltje niet beneden het verzenbundeltje van het zusterpaar staat, en, voegen wij er bij, dat het er onzes dunkens boven staat. Eenen minderen dunk geve dit niet van het eerste, maar eenen hoogeren van het laatste werk.

{==365==} {>>pagina-aanduiding<<}

Het is hier dezelfde geest, ja, maar meer gerijpt, meer gedijd of op ruimer gebied zich vrijer bewegende; het zijn afgewerkte tafereeltjes, vol kleur en leven, volgende op bondige, maar geene bonte schetsjes.
Terwijl in de dichtstukjes de lijst zoo klein was, dat de trekken kort en dicht bijeen moesten gezet worden, en dit wel eens aan hardheid en eenzijdigheid liet denken, is integendeel alles hier vloeiender uit- en ineengewerkt, langs vele zijden omgekeerd, van binnen en buiten beschouwd, zoodat er overgang tusschen de penseeltrekken is en bevrediging voor den toeschouwer, die niet meer voortgejaagd wordt over hobbelige paden, maar genoeglijk en geleidelijk voortkuiert tusschen kronkelende en bloemige wegels.
In den grond, zooals wij zegden, vinden wij denzelfden geest terug - eenen geest in twee personen, en in beide uitingen door niets te onderscheiden - vol van eene echt Nederlandsche gave, eene aangeboren en tevens smaakvolle liefde voor het koloriet. De Schrijfsters zien eenen mensch, een huis, een veld niet in zijne breede, wegschemerende lijnen, maar in zijne kleine, of liever met zijne eigenaardige bijzonderheden; niet op zijn Dickens, zoodat de kleuren vlekken worden en een hoofdtoon het geheele overschreeuwt, eerder als Klaus Groth, zoodat de kleuren bonte stipjes op het anders stille doek maken. Waar de schrijver van verbeelding of gemoed in algemeenheden vervalt en in de buitenwereld niets ziet, wat hem niet aanstonds tot ontroering, geween of geestdrift, bewondering of verontwaardiging dwingt; waar hij de natuur en den mensch zijne, niet hunne taal laat spreken, ze overstroomt met de wateren van zijnen geest, daar laten de Schrijfsters der Novellen aan de natuur hare eigene kleur, hare eigene stem, maar luisteren, zien toe, en teekenen op

{==366==} {>>pagina-aanduiding<<}
met eerbied en bewondering. Ik geloof, dat men dit realiame noemt.
Koud is die schrijftrant in deze pennen niet - op verre na niet; men voelt er veel liefde in voor het werkelijke, meer liefde zelfs dan in hen, die uit de hoogte hunner dichterlijke vervoering op de aarde nederzien, eene liefde alleenlijk, die zich zelve en ons rekening geeft van wat en waarom zij bemint, hierdoor indringender, aanstekelijker en aldus meer overtuigend en aangrijpend wordt. Eene enkele bladzij, die geene der schoonste is, uit het eerste stuk ter opheldering:
‘Jan-oom stond met den grooten hoed op, en den ouderwetschen frak van wit molenaarslaken aan, met de twee blinkende knoopen bijna op het midden van den rug, te wachten.
‘Komt gij,’ riep hij in de deur, terwijl hij met den stok stampte, en Meleken kwam uit, met haar zwart kleed aan en hare muts met witte linten op, en trok met Jan-oom naar de kermis.
‘Al wie maar kan, gaat toch op de naburige dorpen ter kermis, den eenen Zondag hier, den anderen daar, wie er verwanten heeft vóór den middag, wie er geene heeft des achternoens, zooals Jan-oom.
‘Meleken was op haar best; zij droeg eenen ring aan elken vinger harer rechterhand, die in de herfstzon schitterde. ‘God beware u!’ zei Belle-Trezeken.
‘Op het dorpje aangekomen, gingen zij de eene herberg in, de andere uit. Jan-oom geraakte aan het kaarten, en Martien, die ook juist bij toeval in het ‘Kruysken’ was, kwam Meleken gezelschap houden. Om zes uren stond Jan-oom op, en vroeg aan zijn nichtje: ‘gaat ge mede?’ Hij wist wel, dat zij niet mede zou gaan: een jong meisje, die met haren ouden oom ter kermis gaat, en met hem zou moeten terugkeeren, zou belachen worden: het ware te zeggen, dat zij geen gezelschap gevonden heeft; ook als Martien sprak: ‘Jan-oom, het is nog zoo vroeg, laat haar nog wat blijven; ik zal haar naar huis brengen,’ was deze aanstonds tevreden, en keerde alleen huiswaarts. Belle-Trezeken vond dit zoo natuurlijk, dat zij hem niet eenmaal vroeg, waarom Meleken ginder gebleven was.

{==367==} {>>pagina-aanduiding<<}

‘Martien en Meleken gingen nu ook twee en twee, zooals de anderen, langs de straat, en het jonge meisje lette er op hem altijd langs haren rechterkant te laten: dat is zoo het gebruik. Zij bleven er tot de avond begon te vallen en de eenen na de anderen huiswaarts keerden! ‘Laat ons ook gaan’ zei Meleken.
De lezer zal zelf wel de kleine bijzonderheden onderschrappen, die als zoovele keurige toetsen over het tafereeltje verspreid liggen, er op uitkomen en er afwisseling, leven, waarheid aan geven. Elke zaak, elk gebruik, elk woord wordt geroepen om het zijne tot de juistheid der schildering bij te dragen, en zij zijn zoovele, dat zij malkander in de enge lijst verdringen, dat zij de Schrijfsters geenen tijd tot eigen volzinnen of eigene overwegingen laten. Veel, heel veel dingen in weinig woorden, en toch klaar en juist.
Men denke nu niet, dat de Schrijfsters, die met zooveel bezorgheid, het woord laten aan de zaken zelven er niets van het hare bij voegen. Wel integendeel, vooreerst de keus zelve en de schikking van kleur en toets verraadt eene kunstenaarshand; maar meer dan dit: wij hebben hier niet alleen prettige tafereeltjes naar het leven, maar fijne studiën van den mensch; niet alleen binnens-huisjes maar ook binnens-hartjes. Vele der lieve verhaaltjes zijn bijna niets anders dan de studie of liever de schets van een karakter, van een gemoed, zoo bij voorbeeld de keurige stukjes Het geschenk van den arme; het geschenk van den rijke; het geschenk des harten; studiën, die niet op bespiegelend of redeneerend terrein zich begeven, maar zich vergenoegen met de uitingen trouw waar te nemen en op te teekenen; karakters door feiten, niet door woorden verduidelijkt, gezien met de oogen, maar met oogen, die onderscheiden en ten dienste staan van eenen zeer scherpen en kieschen geest.
Kiesch is hij: hoe fijn toch wordt door een woord, door

{==368==} {>>pagina-aanduiding<<}
eene onbeduidende daad een liefdevol en beminnelijk hart geschetst, in wat juist daglicht eene gemeene, ploertige, verschrompelde natuur gezet! De kieschheid der Schrijfsters doet denken aan fijne voelhoornkens, die zich instinctmatig terugtrekken bij al wat laag, kleingeestig, hardvochtig is, die zich alleen uitzetten, wanneer het helder zonneken van een rein, oprecht gemoed hen uitlokt om toe te tasten en het goede te genieten.
Scherp is hij. Al die menschen en dingen behooren tot eene kleine wereld, en zoo de menschen, zoo hunne daden; van tijd tot tijd schijnen de Schrijfsters te vergeten, dat er in eene novelle iets moet verteld worden en doen zij het den lezer meteenen vergeten. Maar die kleine wereld is niet alledaagsch, de manier van die menschen uit kleine steden, uit den buiten op te nemen is noch kleinsteedsch noch boersch. Er zijn hoeken en kanten aan al die karakters, zooals er kleur is aan de zaken, die rondom hen liggen, en de eene zoowel als de andere worden klaar opgemerkt. Is het, omdat de Schrijfsters karakters verkozen, die buiten het gemeene vallen, dat die hoeken zoo treffend uitkomen, of is het, omdat zij zelven scherp zagen? Wij gelooven het laatste: wanneer men als zij met de gave van opmerkzaamheid toegerust is, ziet men eigenaardigheden, waar de gewone mensch ook niets dan gewone en onbeduidende dingen zou ontdekkenj; bemerkt men plooien en tinten, waar alles voor hem effen en eentonig is.
Laat ons nu ook zeggen, dat de Schrijfsters in haar prozadeeltje niet immer naar plooien en zwarte tinten hebben gezocht, zooals in haren verzenbundel het geval scheen. Het schampere, en menschenschuwe, dat zij ginds zoo gaarne over alles verspreidden, en waardoor de achteren voorgrond wat al te grijs bleef, is hier gelukkig vervangen door iets meer afgewisseld, waar sober en somber,

{==369==} {>>pagina-aanduiding<<}
ja, nog wel overheerscht, maar waar het goede, het schoone, het zedelijk lachende en jeugdige ook ruim genoeg in bedeeld wordt. Het geheele werkje maakt eene gaanderij van eigenaardige figuren, niet van zonderlingen uit, van stille, eenigszins teruggetrokken, niet van menschenschuwe wezens. Zij zien er wel is waar niet uit gelijk de groote hoop der stervelingen: er is een tintje aan, iets ‘Nevelsch’ zouden wij haast gaan zeggen; maar dit iets komt minder hier uit voort, dat die personages ongemeen zijn, dan dat zij onafgesleten zijn, dat zij frisch levend, gelijk zij daar gaan en staan, op het doek gebracht werden.
Waar zooveel keus gedaan wordt in de natuur, en waar de keus gebeurt met zooveel smaak; waar zulke schatten van kieschheid en fijngevoeligheid in het opnemen der werkelijkheid worden aangewend, daar mag de opmerking nog zoo scherp en bont zijn, hard wordt het tafereel niet; en men mag vriend of vijand van realisme zijn, toch zal men bekennen, dat het ware heel schoon kan zijn, en het eenvoudige zeer belangwekkend, als men maar een paar oogen of twee vindt, die het voor ons zien en het ons met de kleur, die zij er aan vinden, en den toon, dien hun gemoed er aan geeft, willen doen herzien.
Max Rooses.

Recht voor de vuist, door Hendrik Keurvels. Gent, F.L. Dullé-Plus, 1874. 112 bladz. in-8o.

Een bundel schetsen van velerlei aard: verhalen beschouwingen over kunsten en letteren, een historisch tafereel, de levensbeschrijving van Karel van Mander, enz. Het is het eerste werkje van eenen jongen schrijver, die blijken geeft van eenen lossen en gemakkelijken trant; wellicht al te gemakkelijk werkt hij, en geeft zich aldus

{==370==} {>>pagina-aanduiding<<}
de moeite niet te laten rijpen, wat hij opvat, en te schiften, wat hij voortbrengt. De gezonde gedachten, die hij over vele zaken heeft, en de warmte, waarmede hij die gedachten weet uit te drukken, zijn ons echter waarborgen, dat, zoo zijn eerste werk meer groen dan rijp bevat, zorgvuldige aankweeking zijner gaven hem bij een tweede optreden in staat moeten stellen iets veel degelijkers te leveren.
R.


Filips van Marnix van Sint Aldegonde door J. Van der Have, door den Olijftak te Antwerpen met den eersten prijs bekroond. - Uitgave van het Willems-fonds no 79. Gent, W. Rogghé, 1874. 104 bladz. in-12o.

Het belangwekkende figuur van den man, die den naam verdiende van den rechterarm van den grooten Zwijger, wordt in dit boek van velerlei zijden en met grondige kennis van zaken beschouwd. Het is echter geene uitgewerkte studie: de prijskamp vroeg eene ‘korte levensschets’, en er is hier waarlijk meer geleverd dan gevraagd werd. Eene uitgewerkte levensbeschrijving van Marnix zou de vijf en twintig eerste jaren van den opstand tegen Spanje moeten bevatten: een reuzenarbeid! Wat hier gegeven wordt is klaar en warm geschreven. Het spijt ons, dat de beknoptheid den Schrijver de ruimte niet liet om Marnix' overdreven franschgezindheid en vredelievendheid nader toe te lichten. De schaduwzijden van het beeld waren zeker bij eene uitvoeriger bewerking zoozeer niet afgesneden geweest. Of de schrijver zijne taak niet eens zou hervatten - en ditmaal eene ‘lange levensschets’ op het getouw zetten? De bijval zijner eerste proef is wel van aard hem er toe aan te moedigen.
R.



{==371==} {>>pagina-aanduiding<<}

Nederlandsch dicht en ondicht uit de negentiende eeuw; bijeenverzameld en gerangschikt door Dr. J. Van Vloten. Bloemlezing uit de Nederlandsche dichters; voor hooger en middelbaar onderwijs, voor rederijkers, en allen die in de vaderlandsche poëzij belang stellen. Tweede deel. Derde, herziene en verbeterde druk. Deventer, A. Ter Gunne. 1874. xvi en 616 blz. in-8o.

Het tweede, onlangs van de pers gekomen deel van deze Bloemlezing, waarvan de eerste druk in 1862 verscheen, bevat verzen van niet min dan honderd en zes en twintig Noord- en Zuidnederlandsche dichters en dichteressen, die in chronologische orde op elkander volgen: de eerste is E.A. Borger, den 26sten Februari in de Joure geboren, en de laatste H.J.A.M. Schaepman, die den 2den Maart 1844 te Tubbergen in Twente het eerst het levenslicht zag. Verscheidene dichters en dichteressen, wier namen in de twee vorige drukken niet worden aangetroffen, hebben in deze derde uitgave eene welverdiende plaats bekomen. Wij missen er echter nog eenige, die, volgens ons gevoelen, niet mogen worden vergeten, waar ook gedichten worden opgenomen van Faro en J. Van Os en zijne geestverwanten. Op de honderd en zes en twintig dichters en dichteressen, die in de Bloemlezing van Dr. J. Van Vloten voorkomen, behooren er slechts negentien tot Zuid-Nederland, en dan nog rekenen wij onder die negentien J.M. Dautzenberg en Dr. J. Nolet de Brauwere van Steeland, die ofschoon in Noord-Nederland geboren (de eerste te Heerlen in Noordnederlandsch Limburg, de tweede te Rotterdam), van hunne jongelingsjaren af in Zuid-Nederland hebben verbleven. Zeker moeten J.F. Willems, K.L. Ledeganck, Dr. J. Nolet de Brauwere van Steeland, Mr. Pr. Van Duyse, J.M. Dautzenberg, Th. Van Rijswijck,

{==372==} {>>pagina-aanduiding<<}
J. Van Beers, Fr. De Cort, Em. Hiel, Rosalie en Virginie Loveling worden genoemd, waar er van Nederlandsche poëzie spraak is, maar met niet minder recht hoefden L. D'Hulster, Fr. De Vos, Mevr. Van Ackere, J.A. De Laet, Jan Van Rijswijck, H. Peeters, J. De Geyter, K. Bogaerd, G.J. Dodd, om van geene anderen te gewagen, ook in aanmerking te komen. Dr. J. Van Vloten herleze hunne werken, en hij zal er menig stuk in aantreffen, dat vele der gedichten waaraan hij in zijne verzameling eene plaats heeft vergund, in de schaduw stelt.
Zeer belangrijk veelal zijn de levensberichten van de in de Bloemlezing opgenomen schrijvers, en het oordeel, dat over hunne werken wordt geveld, is steeds juist en bondig. Doch, zijn de levensberichten der Zuidnederlandsche dichters vaak niet al te beknopt? Meer dan eens, zoo schijnt het ons, komen er leemten in voor, die, ter juiste schatting van de verdiensten onzer landgenooten, zouden dienen aangevuld te worden. Eenige kleine onnauwkeurigheden hebben wij mede aangetroffen.
In het levensbericht van Jan Frans Willems vinden wij dat deze ‘eerste en krachtige baanbreker der Nederlandsche taal en letteren in de Zuidnederlandsche gewesten, zijne opleiding te Lier ontving bij den advocaat Bergmann.’ De grootvader van onzen diepbetreurden Tony, G. Bergmann, was geen advocaat.
Op blz. 305 lezen wij: ‘Deze overvruchtbare Vlaamsche dichter (Pr. Van Duyse) werd, den 13 December 1804 te Dendermonde geboren, waar zijn vader als Medae. Dr. practiseerde.’ Het geboortejaar van Pr. Van Duyse is niet juist opgegeven: hij werd niet op den 13den December, maar op den 17den September 1804 geboren. Zijne voornaamste dichtbundels hadden wij liefst vermeld gezien, als daar zijn Vaderlandsche Poëzy, Godfried

{==373==} {>>pagina-aanduiding<<}
op het veld, Klaverblad en Nazomer, welke laatste na zijnen dood het licht zag en zijne beste gedichten bevat. Ook had mogen vermeld worden, dat Mr. Pr. Van Duyse zijne academische studiën te Leuven en te Gent deed, en tot doctor in de rechten werd bevorderd, en dewijl volgens Noordnederlandsch gebruik de namen van de dichters, die in het een of ander vak promoveerden, in de Bloemlezing van een Dr. of Mr. worden voorafgaan, zoo moest het Mr. ook vóór den naam van Pr. Van Duyse worden gesteld. In den inhoud der Bloemlezing vinden wij vóór den naam van den heer K. Versnaeyen dit Mr., maar verkeerd: de heer K. Versnaeyen volgde wel gedurende eenigen tijd de lessen der Faculteit van wijsbegeerte en letteren aan de Hoogeschool van Gent; doch hij legde geen examen af.
Op blz. 311 staat: ‘Na den opstand van 't jaar 30 deelde hij (Karel Ledeganck) een tijd lang, met Willems de ongunst van 's Lands Regeering.’ Het tegenovergestelde is waar: K.L. Ledeganck stond bij de Belgische Regeering in hooge gunst. En waarom toch zou de Regeering hem vijandig zijn geweest? In 1834 beantwoordde hij den door haar aan de Vlaamsche dichters gedanen oproep, om de ‘Zegepraal van 's Lands onafhankelijkheid’ te bezingen, en hij behaalde in dien gouvernementeelen wedstrijd den uitgeloofden prijs. In 1836 werd hij door de Regeering tot lid benoemd van de Commissie ter regeling der Vlaamsche spelling. In 1839 maakte hij eenen lierzang op den Vrede, die het gevolg was van de aanneming door België van de zoogenoemde vier en twintig artikelen, en ontving hij uit dien hoofde eenen gouden eerepenning van Koning Leopold I, en nadat hij zijn examen van doctor in de rechten had afgelegd, werd hij tot plaatsvervangend vrederechter te Kaprijk, en later tot vrederechter te Zomergem benoemd,

{==374==} {>>pagina-aanduiding<<}
welke gemeente hij verliet, om zich te Gent als provinciaal Schoolopziener te vestigen. Men ziet het, er kan hier volstrekt geene spraak wezen van ongunst van 's Lands Regeering tegenover onzen voornaamsten Vlaamschen dichter. Het Burgslot van Zomergem, in 1839 te Gent verschenen, een der schoonste gedichten, welke sedert 1830 in Zuid-Nederland het licht zagen, wordt in het levensbericht der Bloemlezing niet genoemd. Twee volksuitgaven der gezamenlijke gedichten van Ledeganck kwamen in 1872 (eene te Gent, eene andere te Antwerpen) van de pers.
Op bladzijde 318 lezen wij: ‘In 1834 wijdde hij (F.J. Blieck) het zelfstandig gevestigd Zuid-Nederland een bezielden lierzang, uit welken wij enkele copletten overnemen, en zag zich in 1850, als Eere-Voorzitter der Maatschappij van Letteroefening, de Vriendschap, te Roesselaere, met de uitgave zijner twee deelen Mengelpoëzij door die Maatschappij vereerd.’ Niet nauwkeurig: het eerste deel der ‘Mengelpoëzy’ verscheen niet in 1850, maar in 1839 te Kortrijk, met den titel Mengelpoëzy van F.J. Blieck, lid der Maetschappy van Rhetorica te Wervick, Het tweede deel werd in 1850 door de Maatschappij van Taal- en Letteroefening de Vriendschap, te Roeselare, waarvan F.J. Blieck Eere-Voorzitter was, uitgegeven, en in 1863, zag een derde deel der Mengelpoëzij ‘gevolgd van eene vertalingsproeve in berijmde parallelen van het psalmboek’, mede te Roeselare het licht.
Van Fr. Rens had wel mogen worden gezegd, dat hij sedert meer dan het vierde eener eeuw te Gent een tijdschrift, de Eendracht, uitgeeft, dat als de Moniteur der Nederlandsche Letterkunde in het Zuiden en der Vlaamsche Taalbeweging mag worden beschouwd, en onontbeerlijk zal zijn voor al wie later de geschiedenis van onzen taalstrijd zal willen schrijven.

{==375==} {>>pagina-aanduiding<<}

Behalve eenen bundel Gedichten (Brussel en Gent, 1850), bezitten wij van J.M. Dautzenberg nog een deel Verspreide en Nagelaten Gedichten, dat in 1869 door de zorgen van zijnen schoonzoon Fr. De Cort het licht zag, en waarin voortreffelijke metrische verzen worden gevonden, welke alles overtreffen, wat de Nederlandsche Letterkunde van dien aard, sedert Conradus Goddaeus tot heden, heeft opgeleverd. Zou Dr. J. Van Vloten niet wel hebben gedaan eenige hexameters van Dautzenberg - bij voorbeeld uit zijnen uitmuntenden Landbouw - aan zijne lezers mede te deelen?
Van Theodoor Van Rijswijck wordt een tweede druk zijner Balladen opgegeven, die in 1843 zou zijn verschenen. De eerste druk zag in dit jaar het licht. De Bloemlezing gewaagt alleenlijk van de Balladen en Politieke Refereinen van Th. Van Rijswijck. De Eigenaerdige Verhalen, de Poëtische luimen, de Volksliedjes en het Onze Vader hebben even zooveel, zoo niet meer tot zijne populariteit bijgedragen.
Dr. J. Van Vloten schijnt den bundel Uit het studentenleven en andere gedichten van Mr. Julius Vuylsteke (blz. 590), die de Zwijgende Liefde zeer verre overtreft, niet te hebben gekend.
De keus in de werken der Noordnederlandsche dichters gedaan, is over het algemeen zeer gelukkig te noemen: enkele malen is dit echter niet het geval met de Zuidnederlandsche schrijvers. Ledeganck is in de Bloemlezing vertegenwoordigd door De laatste Zwaluw, Het Klavier, Kinderlofzang, en een brok van Aan Gent uit de Drie Zustersteden. Wij hadden liever in de plaats van De laatste Zwaluw de gevoelvolle elegie Het Graf mijner Moeder of de prachtige Boekweit, of beide te gelijk, opgenomen gezien. In de Bloemlezing staat niet, dat de Kinderlofzang,

{==376==} {>>pagina-aanduiding<<}
die bij Ledeganck Lofzang van het kind bij zijne ontwaking heet, naar het Fransch van Alph. de Lamartine werd vertaald. De weglating van den naam des oorspronkelijken dichters zou men Ledeganck kunnen ten laste leggen: in het Nederduitsch Letterkundig Jaerboekje (1839), zoowel als in de Bloemen mijner Lente en de Gedichten wordt echter de naam van Alph. de Lamartine steeds zorgvuldig vermeld. Op blz. 563 komt onder Het ledige Stoeltje, door Fr. De Cort uit het Fransch van Louis Ratisbonne vertaald, mede de naam van den oorspronkelijken dichter niet voor. De schuld hiervan ligt insgelijks aan Dr Van Vloten. Loopen K.L. Ledeganck en Fr. De Cort geen gevaar aldus voor de lezers, die den Lofzang van het kind bij zijne ontwaking en Het ledige Stoeltje slechts door de Bloemlezing kennen, als letterdieven te worden beschouwd? Wij weten waarlijk niet, waarom men den lezer zou willen in den waan brengen, dat hij hier oorspronkelijk in het Nederlandsch vervaardigde en geene voortreffelijk vertaalde gedichten voorhanden heeft. Evenals Ledeganck wijst echter ook Fr. De Cort in zijnen Zingzang en zijne Liederen duidelijk de bron aan, waaruit hij heeft geput, namelijk ‘Louis Ratisbonne, au printemps de la vie’.
In het schoone gedicht van Virginie Loveling Het Liedje mijner kindschheid werd aan de derde strophe eene wijziging toegebracht. De vijf eerste strophen luiden in de Gedichten van Rosalie en Virginie Loveling:

Wat in de kinderjaren 
Het herte boeit en tooit, 
Blijft eeuwig in 't geheugen, 
En men vergeet het nooit. 

{==377==} {>>pagina-aanduiding<<}

Als men 't eenvoudig liedje 
Van mijne kindschheid zingt, 
Dan denk ik aan de liefde, 
Waarmede ik was omringd, - 
 
Dan denk ik aan de stemme, 
Die 't liedje klagend zong, 
Wanneer de zonne daalde, 
Wanneer het maantje blonk, 
 
Wanneer de sterren schenen, 
Wanneer de zwaluw zweeg 
En alles op den buiten 
In zachte sluimring zeeg. 
 
Het lied weêrklonk zoo troostend 
In halve duisternis, 
Gelijk de zucht van 't windjen 
In 't hangend waterlisch. 


Dr. J. Van Vloten verandert de derde strophe als volgt:

Dan denk ik aan de stemme 
Die 't lieflijk liedjen zong, 
Wanneer de zonne daalde, 
Wanneer het maantjen blonk. 


Hij voegt er in note bij: ‘De dichteres schrijft eigenlijk: 't liedjen klagend zong’; zij houde mij, in 't belang van 't liedjen, deze kleine wijziging ten goede. Een klagend liedjen toch kan onmooglijk troostend weêrklinken.’ Wij zijn niet van dit gevoelen, en kunnen die wijziging niet goedkeuren. Wij denken, dat klagend hier niet slaat op het liedje zelf: de dichteres schreef dan ook niet:

Die 't klagend liedje zong, 



{==378==} {>>pagina-aanduiding<<}

Maar

Die 't liedje klagend zong, 


Dit klagend slaat op de wijze, waarop het lied werd gezongen. De dichteres heeft zeer goed gehoord: alle liederen, hoe vroolijk en hoe licht van melodie zij oorspronkelijk ook waren, worden allengskens in den mond des volks op eenen tragen, klagenden toon gezongen. Wij kunnen derhalve de kleine wijziging, die Dr. J. Van Vloten zich in het belang van het liedje meende te mogen veroorloven, niet gelukkig vinden.
Wij zijn overtuigd, dat Dr. J. Van Vloten bij eenen vierden druk deze onze weinige aanmerkingen op het tweede deel van zijn Dicht en Ondicht zal willen in overweging nemen; hij zal ze, denken wij, gegrond vinden, en zijn zoo degelijk werk van eenige nietige vlekjes zuiveren.

J.F.J. Heremans.





{==379==} {>>pagina-aanduiding<<}

Inhoud.

	bladz.
J.O. De Vigne. Het Kiesbedrog en het middel om het uit te roeien.	1
Dr A. De Jager. De Auteur der Galante Dichtluimen	10
L. De Rycker. De Gentsche Augustijnen, en hun college van openbaar onderwijs	26-170
F. Plateau. De reusachtige Dieren	58
Eenige nieuwe lexicographische Werken. Dr A. De Jager. - A.C. Oudemans, Sr. - J.H. Van Dale. - Dr J.A. Halberitma. - Mr De Haan Hettema. Dr M. Lexer. - Dr L. Diefenbach en Ern. Wülcker. - Dr Aug. Scheler. - The Slang Dictionary. (J.P.J. Heremans)	73
A.C. Staatkundig Overzicht	85
Boekbeoordeelingen. Schets der opvoed- en onderwijskunde door Dittes-Wendel. (G.D. Minnaert). - Études d'Hygiène publique et sociale et de géographie médicale appliquées à la Belgique, par le docteur Meynne. (D.K. Ledeganck). - Archives de droit international et de législation comparée publiées par MM.T.M.C. Asser, G. Rolin-Jaequemyns et J. Westlake. (J.O.D.V.) - Un projet d'un Musée populaire par Charles Buls, secrétaire générale de la Ligue de l'enseignement. (Edm. D.V.) - Dit zijn Zonnestralen, gedichten voor onze Vlaamsche jeugd door J.A. Van Droogenbroeck. (J.F.J. Heremans)	103
J.F.J. Heremans. Hoffmann van Fallersleben en de Nederlandsche Letterkunde.	129


{==380==} {>>pagina-aanduiding<<}

J.P. Hasebroek. Repos ailleurs!	186
C.L. Lütkebühl Jr. Twee Ghazelen	189
Sleeckx. Kunstkroniek	191
A.C. Staatkundig Overzicht	218
Boekbeoordeelingen. De la Propriété et de ses formes primitives, par Emile de Laveleye, (A.C.). - Een Zaaier, Studiën over Multatulis werken. (L.). - Het verplichtend Onderwijs. (J.F.J.H.)	230
Emile de Laveleye. Het Darwinisme en het Rechtvaardigheidsbegrip in hunne betrekkingen met de Staathuishoudkunde	253
Alb. Fredericq. Hel Wetboek van rechtspleging in strafzaken voor het landleger van 1814.	274
Felix Plateau. Merkwaardige Weerstand van zekere dieren aan de werking van 't venijn der slangen	287
J, Ochtman Sz. De Taalzuiveraars der zestiende en zeventiende eeuw.	297
Frits. Bertha, Kamerspel in twee bedrijven	312
Rosalie Loveling. Mijn verre Neef	339
Em. Hiel. Jacob Peyt	349
F.E. Staatkundig Overzicht	351
Boekbeoordeelingen. Novellen van Rosalie en Virginie Loveling. (Max Roses.) Recht voor de vuist, door Hendrik Keurvels. (R.) - Philips van Marnix van Sint Aldegonde door J. Van der Have, door den Olijftak te Antwerpen met den eersten prijs bekroond. (R.) - Nederlandsch Dicht en Ondicht uit de negentiende eeuw; bijeenverzameld en gerangschikt door Dr. J. Van Vloten. Bloemlezing uit de Nederlandsche dichters, voor hooger en middelbaar onderwijs, voor rederijkers, en allen die in de vaderlandsche poëzij belang stellen. (J.F.J. Heremans.)	364


{==381==} {>>pagina-aanduiding<<}


{==382==} {>>pagina-aanduiding<<}


{==binnenkant achterplat==} {>>pagina-aanduiding<<}


{==achterplat==} {>>pagina-aanduiding<<}





1 Cicero, De republ., iv. Censoria judicium nihil fere damnato affert, nisi ruborem. Itaque quod omnis ea judicatio versatur tantum modo in nomine, animadversio illa ignominia dicta est.

1 Art. 1 § 3. Het misdrijf naar de wetten strafbaar met policiestraf is eene overtreding.

2 Art. 299. Alle persoon, die wetens zal medegewerkt hebben tot het uitgeven of verspreiden van welke druksels ook, waarbij de echte aanwijzing van den naam en de woonstede des schrijvers of des drukkers niet is gemeld, zal gestraft worden met eene gevangenzitting van acht dagen tot twee maanden en eene geldboet van zes en twintig tot twee honderd frank of met ééne van die straffen alleen.


Echter zal er geene gevangenzitting mogen uitgesproken worden, wanneer het druksel zonder de vereischte aanwijzingen uitgegeven, deel maakt van een werk welks oorsprong door vroegere verschijning gekend is.


Art. 308. - Zullen met eene gevangenzitting van acht dagen tot drie maanden en eene geldboet van zes en twintig tot duizend frank gestraft worden:


De personen, die gewoonlijk voor anderen en mits vergelding, goederen naar de bureelen van den berg van barmhartigheid zullen gedragen hebben;


Zij, die gewoonlijk bergbriefjes zullen gekocht hebben;


Zij, die bergbriefjes zullen overgelaten of gekocht hebben, welke leeningen op nieuwe koopmansgoederen vaststellen.


Art. 458. - Geneesheeren, heelmeesters, geneesmeesters, apothekers, vroedvrouwen en alle andere personen door staat of beroep kennis dragende van geheimen, welke hun worden toevertrouwd, die, buiten het geval waar zij geroepen zijn om in rechte getuigenis te geven en dit, waar de wet hun verplicht die geheimen te doen kennen, dezelze zullen hebben aan den dag gebracht, zullen gestraft worden met eene gevangenzitting van acht dagen tot zes maanden en eene geldboet van honderd tot vijfhonderd frank.


Art. 459. - Zullen met dezelfde straffen gestraft worden, de bedienden of agenten van den berg van barmhartigheid, die aan anderen dan de policie-beambten of de rechterlijke overheid den naam zullen hebben bekend gemaakt van de personen, die voorwerpen in het gesticht hebben gedragen of doen dragen.

1 Art. 307 - Zij, die een oorlof hebbende om een pandhuis te houden, niet zullen een register gehouden hebben met de verordeningen overeenkomstig, behelzende achter elkander, zonder eenig wit noch tusschenregel, de geleende gelden of voorwerpen, de namen, woonstede en beroepen der pandgevers, den aard, de hoedanigheid, de waarde der verpande voorwerpen, zullen gestraft worden met eene gevangenzitting van acht dagen tot ééne maand en eene geldboet van zes en twintig tot vijfhonderd frank of met ééne van die straffen alléén.


Art. 310. - Zal gestraft worden met eene gevangenzitting van acht dagen tot drie maanden en eene geldboet van zes en twintig tot duizend frank of met ééne van die straffen alleen, alle persoon die, met het dool om tot opslag of afslag van het werkloon te dwingen, of de vrije oefening van nijverheid of werk te krenken, gewelddaden zal hebben bedreven, beleedigingen of bedreigingen uitgebracht, boeten, verbod, ontzeggingen of welke verbanning ook uitgesproken, hetzij tegen hen die werken, hetzij tegen hen die werk geven.


Zoo zal het ook zijn met al degenen, welke door samenkomsten dicht bij de gestichten, waar het werk verricht wordt of dicht bij de woonst van hen, die hetzelve beleiden, de vrijheid der meesters of der werklieden zullen gekrenkt hebben.


Art. 315. - Zullen met eene gevangenzitting van acht dagen tot twee maanden of met eene geldboet van zes en twintig tot drie honderd frank gestraft worden:


Zij, die zonder voorafgaand verlof van den openbaren beambte, tot eene begrafenis zullen zijn overgegaan of hebben doen overgaan;


Zij, die op welke wijze ook, de wetten en verordeningen tot de begraafplaatsen en de overhaaste begrafenissen betrekkelijk, zullen overtreden hebben.


Art. 317. - Hij, die zal drager zijn van een verboden wapen, zal gestraft worden met eene geldboet van zes en twintig tot twee honderd frank.


Art. 420. - Indien er uit het gebrek aan voorzichtigheid of voorzorg slechts slagen of kwetsuren zijn ontstaan, zal de plichtige gestraft worden met eene gevangenzitting van acht dagen tot twee maanden en eene geldboet van vijftig tot vijfhonderd frank of met ééne van die straffen alleen.


Art 495. - Hij, die na in een rechtelijk geschil eenigen titel, stuk of vertoog te hebben overgelegd, hetzelve met kwaad of bedrieglijk inzicht, op welke wijze ook, zal hebben ontvreemd, zal met eene geldboet van zes en twintig tot drie honderd frank gestraft worden.


Art. 526. - Zal met eene gevangenzitting van acht dagen tot een jaar en eene geldboet van zes en twintig tot vijfhonderd frank gestraft worden, alwie zal hebben vernield, neergeworpen, verminkt of beschadigd:


Grafsteden, gedenkteekens of zerken;


Praalwerken, standbeelden of andere voorwerpen tot het openbaar nut of de openbare versiering bestemd en door de bevoegde overheid of met hare machtiging opgericht;


Praalwerken, standbeelden schilderijen ofwelke kunstvoorwerpen ook, in kerken, tempels of andere openbare gebouwen geplaatst.


Art. 545. - Zal gestraft worden met eene gevangenzitting van acht dagen tot zes maanden en eene geldboet van zes en twintig tot twee honderd frank, of met ééne dezer straffen alléén, alwie geheel of gedeeltelijk grachten zal hebben gedempt, groene of drooge hagen afgehakt of uitgerukt, stedelijke of landelijke afsluitingen vernield, van welke stoffen die ook gebouwd zijn; scheipalen, hoekboomen of andere boomen, welke geplant of erkend zijn om verscheidene erven af te palen, verplaatst of weggenomen. (Strafwetboek, met de Vlaamsche vertaling, door L. de Hondt, rechter. Gent, Hoste 1867.)

1 Complément du Code de la chasse. Liégo, 1848, p. 11.

1 Dit punt werd genoegzaam in helder licht gebracht door jarcke: Versuch einer Darstellung des Censorischen Strafrechts der Römer. Beitrag zur Geschichte des Criminalrechts. Bonn, 1824.

2 Eodem anno M. Valerius consul de provocatione legem tulit diligentius sanctam. Valeria lex cum eum, qui provocasset, virgis caedi securique necari vetuisset, si quis adversus ea fecisset, nibil ultra quam improbe factum adjecit (Livius, x, 9.)

1 Zie Mommsen, Römische Geschichte. Berlin, 1856, I, blz. 225 vlg.

1 Ziehier de zeer juiste bemerking van Mommsen: ‘Auch hier liegt dieselbe Anschauung zu Grunde, dass es rechtlich unmöglich ist die alte Königsgewalt zu schmälern und die in Folge der Revolution dem Inhaber der höchsten Gemeindegewalt gesetzten Schranken streng genommen nur einen thatsächlichen und sittlichen Werth haben. Wenn also der Consul innerhalb der alten königlichen Competenz handelt, so kann er damit wohl ein Unrecht, aber kein Verbrechen begehen und unterliegt also desswegen dem Strafrichter nicht.’


De heer Zumpt spreekt in denzelfden zin. ‘Wie der Consul durch keine Strafe gezwungen war, den Senat zu berufen oder dessen Rath zu folgen, ebensowenig konnte er durch Strafen angehalten werden, eine Mitwirkung des Volkes bei der Rechtspflege eintreten zu lassen.’ (Das Criminalrecht der Römischen Republik. I B. Erste Abth. Berlin, 1865, blz. 178.)

2 Cicero, De republ., ii, 31, ‘ne quis magistratus civem Romanum adversus provocationem necaret neve verberaret.’


Valerius Maximus, iv, c. 1, § 1, ‘ne quis magistratus civem Romanum adversus provocationem verberare aut necare vellet.’


Zie overigens de zeer volledige studie, welke de heer Zumpt van de drie Valeriaansche Wetten heeft gemaakt in zijn aangehaald werk: Das Criminalrecht der Römischen Republik.

1 Zie Dalloz, Vo Réparation d'honneur.

2 Théorie du Code pénal, no 2085.

1 Geyer. Das Strafrecht, blz. 537. Artikel voorkomende in de Encyclopädie der Rechtswissenschaft des H. von Holtzendorff, - Leipzig, 1870.

1 Bij planten zijn deze kenmerken bijzonder in de bloem of het blad te vinden; bij werveldieren in het geraamte, terwijl daarenboven bij viervoetige dieren nog de vorm der tanden in aanmerking wordt genomen.

1 Buffon werd geboren in 1707 te Montbard (Côte d'or), en stierf te Parijs in 1788. In 1739 volgde hij Dufay op als intendent van den koninklijken tuin, en begon zijn groot werk over natuurlijke geschiedenis, eerst met Dauberton, en zette het voort met Guéneaude Montbéliard en Béron. Met dit werk heeft hij destijds veel roem verworven; maar heden wordt het meer geschat als letterkundig dan als natuurkundig gewrocht.

1 Jan de Monet, ridder van Lamarck, een der beroemdste Fransche natuuronderzoekers, werd geboren te Barentin in Picardië, in 1744, en stierf te Parijs in 1829. In 1760 trad hij in den krijgsdienst; maar naderhand studeerde hij de geneeskunde en de natuurwetenschappen, en werd in 1792 hoogleeraar van zoölogie bij den Jardin des Plantes. Zijne beroemdste werken zijn de Flore française, 1780, en de Histoire naturelle des animaux saus vertèbres, (tweede uitgaaf in 1835).

1 Cuvier, werd geboren in 1769 te Mumpelgard. In 1795 werd hij professor van natuurlijke geschiedenis aan de Centrale School te Parijs, en later onderwees hij de ontleedkunde aan het Museum van natuurlijke geschiedenis. Hij overleed te Parijs in 1832. Zijne voornaamste werken zijn: Tableaux élémentaires de l'histoire naturelle des animaux, (1798); Leçons d'anatomie comparée, (1802); Recherches sur les ossements fossiles, (1812); Mémoires pour servir à l'histoire et à l'anatomie des mollusques, (1816); Histoire naturelle des poissons, (in 1849 uitgegeven).

1 Versteend zoogdier, nauw verwant met tapiren en rhinocerossen, Waarvan de vorm door Cuvier werd hersteld. Een geraamte van dit dier werd dezerdagen (Januari 1874) gevonden in de gipsmijnen van Vitry-sur-Seine op vijftig meters diepte. Het heeft de grootte van een paard. Het Werd geplaatst in het Museum van natuurlijke geschiedenis te Parijs.

2 Beroemd Fransch natuurkundige, geboren te Etampes in 1772; op eenen twintigjarigen leeftijd werd hij leeraar van zoölogie in den Jardin des plantes te Parijs. Na deel gemaakt te hebben van den tocht naar Egypte werd hij in 1809 hoogleeraar van zoölogie bij de medische faculteit. Hij ontwikkelde zijn gevoelen over het ontstaan der soorten in zijn werk: Sur le principe de l'unité de composition organique (1828). Hij werkte met Cuvier aan de Histoire naturelle des mammifères. Geoffroy Saint-Hilaire stierf te Parijs in 1844.

1 In 1769 te Berlijn geboren, en aldaar gestorven in 1859. Zijne menigvuldige reizen heeft hij beschreven in Voyage aux régions équinoxiales du nouveau continent (1809); Asie centrale; Recherches sur les chaînes de montagnes; Climatologie comparée (1843), en in Examen critique de la géographie du nouveau continent. Zijn hoofdwerk is de Kosmos, hetwelk hij nog in den avond zijns levens ondernam, en dat in alle Europeesche talen werd vertaald (1845-62)

1 Jan Flourens, bestendige secretaris van de Academie der wetenschappen te Parijs, leeraar van anatomie aan het Museum van natuurlijke geschiedenis, werd geboren te Moureilhan (Hérault) in 1794, en stierf te Montgéron (Seine et Oise), in 1867.


Zijne voornaamste werken zijn: Examen de la phrénologie; De l'instinct et de l'intelligence des animaux; Théorie expérimentale de la formation des os; Examen du livre de M. Darwin sur l'origine des espèces; De la longévité humaine et de la quantité de vie sur le globe.

1 Hier moeten wij doen opmerken, dat er heden in den Jardin d'acclimatation te Parijs een hipponos bestaat, dat is een hybride van muil en paard. Nu is het te zien, of deze hipponos zelf vruchtbaar zal zijn.

2 Geboren in 1810 te Vallesaugue, studeerde te Straatsburg de geneeskunde en de natuurlijke wetenschappen. In 1839 was hij aan de hoogeschool te Toulouse als professor van zoölogie werkzaam. Hij vestigde zich later te Parijs en schreef over natuurlijke historie belangrijke werken. Sedert 1855 is hij professor van anatomie en ethnologie aan het Museum van natuurlijke geschiedenis.

1 Lodewijk Agassiz werd geboren te Orbe, in het Zwitsersch kanton Waad, in 1807. Hij volgde te Heidelberg en Munchen de lessen van geneeskunde, werd doctor in 1830 en schreef dit jaar de Histoire naturelle des poissons d'eau douce. In 1833 begon hij de Recherches sur les poissons fossiles. In 1846 werd hij professor van dierkunde aan de Universiteit van New-Cambridge, bij Boston. Agassiz stierf te New-York in 1873.

1 Vliesvleugelige insecten behoorende tot de familie der honiggaarders; zij leven in gezelschap van 40 tot 100 individuën bestaande uit wijfjes, mannetjes en werksters. De aardhommel leeft onder den grond.

1 Horae Belgicae, studio atque opera Henrici Hoffmann Fallerslobensis. Pars prima. Vratislaviae, 1830.

1 Tubingen, 1838.

1 Stuttgart, 1844.

1 Zie Revue de droit International, publiée par Asser, Rolin-Jaequemyns et Westlake, 1874. bladz. 174.

1 Revue Suisse. Février 1874.

1 Aarau, 1819.

1 Te Bonn, hoofdstad der Oud-katholieken en zetel van hunnen bisschop, zijn zij nauwelijks 2,000 op 25,000 inwoners. De gunstigste berekeningen schatten hun getal voor geheel Duitschland op hoogstens 80 à 100,000, dus nagenoeg ½ % der katholieke bevolking! En het zijn die weinige duizenden, die de Roomsch-katholieke Staatskerk zouden vormen en de rechten en kerkelijke goederen der vijftien millioen overige katholieken verbeurd verklaren.

1 Alle criminalisten zijn het eens over deze quaestie. Zie o.a. Haus, Droit Pénal, 329 en volg.

1 La liberté civile, p. 333.

1 Deel 6, afl. 5 en 6 van 1871.

1 Ernest Chesneau. L'Ecole belge & l'Exposition Universelle.

1 Ernest Chesneau. L'Ecole belge à l'Exposition Universelle.

2 In de Revue des deux Mondes van 1859, bl. 214, stelt de heer Henri De Laborde vast, dat ‘op 43 Belgische schilders, van welke melding gemaakt wordt in den catalogus der Wereldtentoonstelling van 1855, met de namen hunner meesters naast de hunne, 10, volgens éigen bekentenis, in Frankrijk gevormd waren en in het werkhuis van Fransche schilders.’ - Moest zoo iets gebeuren in een land, dat de wieg is eener schilderschool, waarvan Pfau heeft mogen zeggen: ‘De Vlaamsche schilderkunst bezit eene volledige techniek, en meer dan een leerling der Academie van Antwerpen schildert met eene zekerheid, eene vaardigheid der hand, die men vruchteloos zou zoeken, niet alleen in Duitschland, maar zelfs bij de groote menigte der Fransche kunstenaars?’

1 Wellicht Multatuli's puikroman. Hij komt voor in de Ideën.

1 Philosophie de l'Art dans les Pays-Bas.

2 Manuel de l'histoire de la Peinture.

1 Réflexions et menus propos.

1 De la nécesité d'un mouvement artistique flamand.

2 De l'esprit et de la critique littéraire chez les peuples anciens et modernes. Paris, 1842.

1 Geb. De Vriendt: De la nécessïté..., enz. (Journal des Beaux-Arts.)

1 Geb. De Vriendt. De la nécessité..., enz.

1 Geb. De Vriendt. De la nécessité..., enz.

1 Geb. Devriendt: De la nécessité, enz.

1 Zie Volksalmanak voor Nederlandsche Katholieken in het jaar onzes heeren 1872 en 1873, door J.A. Alberdingk Thijm. Amsterdam, Van Langenhuysen.

1 A. de Backer. Bibliothèque des écrivains de la Comp. de Jésus, 2e éd. vol. II, fol. 204.

1 Wij deelen hier onze lezers bij uitzondering eene reeds gedrukte, maar zeer weinig verspreide novelle mede, welke wij aan de pen van den te vroeg overleden Tony verschuldigd zijn. Zij verscheen eerst in het Letterkundig Jaarboekje voor 1872.

1 De molkenkur, care de petit lait, wordt veel gevolgd in Zwitserland. De geitenmelk wordt gekookt, de kaas er afgenomen, en de wei gedronken door de zieken in de hoeveelheid van 7 of 8 glazen daags. De kleur is groenachtig, de smaak zoet, maar uiterst flauw. Voor borstlijden schijnt het geneesmiddel zeer goed.


De traubenkur, cure de raisin, bestaat in eene groote hoeveelheid druiven per dag te eten gedurende zes weken. Men begint den eersten dag met een pond, om elken dag een weinig te vermeerderen. Is men tot 6 ponden gekomen, dan vermindert men weder, om de behandeling met een pond weder te eindigen.

1 Roscher, System der Volkswirthschaft, I Die Grundlagen der Nationaloekonomie.

1 Léon Dumont. Häckel et la théorie de l'évolution en Allemagne. Zie ook, voor de uiteenzetting dier gedachten, Ed. Verschaffelt, De leer van Darwin, in het Ned. Mus., 1e jaarg., 1e aflev.

1 Zie b.v., Laurent, Etudes sur l'histoire de l'humanité, I, l'Orient.


Men herleze ook hetgeen Rolin-Jaequemijns, Voordrachten over de grondwet, zegt over de instelling der feodaliteit of leenroerigheid (5de voordracht).

1 L. Dumont, aangehaald werk, voorrede.

1 Dit onderscheid werd, meenen wij, voor de eerste maal gemaakt door Saint-Simon, onder den naam van époques organiques en époques critiques, in zijne zoo diepzinnige en zoo weinig gekende voorlezingen over philosophie en geschiedenis.

2 Roscher, aangehaald werk.

1 The true history of Joshua Davidson.

1 In Le Peuple.

1 Zie Zeitschrift für Staatswissenschaften, herausgegeben von Dr Schäffle en Dr Fricker. Tübingen, October 1872: Die deutsche Freihandelspartei und die Partei des Eisenacher-congress, van Prof. Schönberg. Zie ook het Kathedersocialism in het Volksbelang, 7de jaargang, nrs 48, 49, 50 en 52. Gent.

1 Roscher, aangehaald werk.

2 In Essai sur les formes de gouvernement dans les sociétés modernes. Men zie ook in hetzelfde werk, chap. VI, l'hostilité des classes, eene bondige en toch meesterlijke schets van den waren toestand der werkende klas, in onzen tijd.

1 De vier uytersten van P. Stanihurstius, vertaald door P. Poirters.

1 Ziehier eenige schriften, die wij uit de ontelbare werken van denzelfden aard kiezen om hunne zonderlinge titels:


De Gheestelycke vryagie waer Christus de Ziele is vryende. Brussel, 1624.


Bruidegoms beddeken. Antw., 1628.


De doodt vermaskert met des werelts ydelheyt afghedaen. Antw., 1654.


Theatrum Amoris divini et humani. Latijn, Fransch, Vlaamsch en Spaansch. - Antw., 1655.


T' samenspraeck ofte verwijt tusschen eene verdoemde ziele ende hoer lichaem. Mechelen, 1660.


Sponsus sangutnum ofte den bloedig en bruidegom. Antw., 1662.


Zeebrandt om te verdryven alle archlistige zeemonsters die de onnoozele visscher uyt het net Petri soecken te rooven. Antw., 1663.


Den donckeren nacht der zielen. Den verholen minnesangh. Antw., 1663.


Den oprechten wechwyzer naar het eeuwigh leven. Antw 1664.


Het geestelyck kaertspel met herten troef oft spel der liefde. Antw., 1666.


Het sout der sielen welvaert. Antw., 1688.


Des werelts ydelheyt en pynelyck gheniet op 't tonneel ghebraght door de verdoemde sondaers uyt d'andere weireldt ende voor een saligh nieujaer ghepresentcert aen de verwende liefhebbers van dese weirelt. Ghendt, 1692.

1 Pater Poirters: de eerste eeuw der societeyt Jesu. Antwerpen, Plantijn, 1640.

2 Bruges et ses environs, par W.H. James Weale, p. 104.

1 P. Lebrocquy, Souvenirs d'un ex-journaliste, blz. 119.

1 Riehl, in het Vierteljahrs-Schrift. - (Ziet Nederl. vertaling van het artikel in het tijdschrift: Wetenschappelijke Bladen, 1865, 11e aflev., blz. 255.)

1 Attilio Brunialti. - Libertà e democrazia. Studi sulla rappresentanza della minorità. Milano 1871, blz. 42.

2 Ibidem, blz. 42-43.

1 E. Delattre, Devoirs du suffrage universel. Paris, 1865. - A. Gloss, Das Leben in den Vercinigten Staaten, Leipzig, 1864. (Ziet Rolin-Jaequemijns, De la réforme électorale. Bruxelles, 1865, kap. i, blz. 30 en vlg.)

1 Les premiers pas des abbayes de St-Pierre et de St-Bavon furent marqués par une suite non-interrompue de donations et de récompenses; les comtes de Flandre les comblèrent de bienfaits et de richesses; la noblesse, pour faire pénitence de ses rapines, et la bourgeoisie, par orgueil, leur concédèrent tour à tour qui des privilèges, qui des honneurs, qui des domaines.


J. Huyttens. Recherches sur les corporations Gantoises, blz. 79.

1 Met de handelingen der kleine orden houdt de schrijver van de Geschiedenis der Ambachten van Gent zich lang bezig. Hij laat zich echter door zijn onderwerp eenigermate medesleepen. ‘Protégés par le magistrat,’ zegt hij, ‘adorés du peuple, ces petits ordres surent se faire aimer de la multitude par leurs opinions démocratiques. La ville ellemême alla au-devant des désirs de ces ardents républicains et profita du secours qu'ils lui apportaient, car leur aide contribua beaucoup à la délivrance du magistrat et des corporations, qui parvinrent à briser les chaînes dont les abbés et les évêques les avaient chargés et à se soustraire ainsi au jong d'un 
pouvoir féodal théocratique.’ Jules Huyttens, Recherches sur les corporations gantoises, blz. 73.

1 De Predikheerenkerk was van eenen stouten bouwtrant, en werd, vóór een vijftiental jaren, als bouwvallig afgebroken. Aan die afbraak heeft de tegenwoordige Predikheerenstraat hare verbreeding te danken. Toen de Calvinisten in 1578 meester te Gent waren, gebruikten zij de kerk der Predikheeren tot de uitoefening van hunnen godsdienst en het klooster tot school. Nog vernemen wij uit geloofwaardige stukken, dat er in dit klooster, gedurende den opstand van 1539, bijeenkomsten gehouden werden door het eerste lid der Gentsche Collace, namelijk de Poorterij.

1 De ruime gebouwen der Vrouwebroers bestaan nog bijna in hun geheel. Zij besloegen, gezamenlijk met het Hof of Refuge der abdij van Drongen, den grooten teerling tusschen het Kuipersstraatje, de Vrouwebroersstraat en het Drongenhof. De Vrouwebroers bewoonden het tot aan de Fransche overheersching. De pand, eigendom van de fabriek van H. Kerst, verstrekt thans tot woning aan een groot getal stille lieden. De kerk sedert een dertigtal jaren bouwvallig verklaard, dient op dit oogenblik tot magazijn. Zie J.J. Steyaert, Beschrijving der stad Gent, blz. 247.

1 Item gaven zij van coaten ende van teeren van twee goeden lieden van de Augustine ordinen, die te Sente Omaers ghevaren waren omme slants wille van Vlaenderen, - Anno 1325.


- Broeder Mauerslacht, Augustijn, over te hueren van zijne peerde, omdat hij heeft gheweest te Antwerpen.


Item betaelt broeder Martin Carpentier Augustijn over de vulle betalenghe van zijne voyage ghedaen by den hertoghe van Oostrijcke met letteren.... bovendien over de huere van twee perden voor hem ende broeder Lieven Bake Augustijn, die ghesonde was te Luevene ende Brussele, actum 16 nov. 1483, comt tsamen 25 ponden.


Item Jacob Van den Damme Augustijn van dat hy heeft gheweest int leste van September te Brussele omme aldaer te doene zekere zaken, daer in hy vachierde vyf daghe.


Item betaelt broeder Lieven Bake Augustijn over zyne voyage, die hy ghedaen heeft in Henegauwe mette copie van den lettren van Oostrijcke.


Item Jacob Van den Damme Augustijn van dat hy heeft gheweest te Mechelen omme aldaer te doen eekere zaken van stede weghe.


(Rekeningen. Register van 1483.)

1 Het zal wel niet noodig zijn hier bij te voegen, dat er in den loop der tijden zich andere geestelijke orden te Gent kwamen vestigen, zoowel mannen- als vrouwenorden, en waarvan eenige met den dienst van godshuizen en hospitalen gelast werden.

2 Hij was geboren in 1480 en broeder van den hoog-ballin Van der Gracht, die in den Gentschen oproer van 1539 eene zeer aanzienlijke rol vervulde. (Memorieboek van Gent, II deel, blz. 126.)

3 1539. - Item, den XVen in octobre vergaderden alle de dekenen ten Augustynen, also zy pleghen op Onser Vrouwendach halfougste, om te kiesene eenen hueverdeken, ende de kuere viel op Lievin Derde, deken van der schrijnwerkers, ende Gillis van Merlaen, cnape, deken van der oude seoemakers. (Memorieboek van Gent, II deel, blz. 150.)


Op Sente Martensavondt 1577 coren de liij dekenen ten Augustynen, in den grooten reeftere, haerlieder heuverdeken, ende was d'eerste heuverdeken Jan Van der Cruysen, caescooper, ende de deken van der weverye was Lieven Heylinck, d'aude. (Memorieboek van Gent, III deel, blz. 34.)

1 Dit moeten wij ten minste afleiden uit de volgende oorkonde.


‘Philippe duc de Bourgoingne, conte de Flandres, etc. A tous ceulx qui ces presentes lettres verront salut. Comme pour la pays, union et tranquillite de nostre bonne ville de Gand et afin que a tamps avenir par la creation du doien des mestiers en nostre dite ville naviengue noise question ou debat, ainsi que cy devant est a le fois advenu, dont grans inconveniens sont ensieviz, les doyens generalement desdis mestiers aient dun accort fait certaine ordonnance sur la dite creation, ainsi que par les boines gens de la loy de nostre dite ville nous a este raporte, de la quele ordonnance qui selon la contenu dy celle, doit estre enregistre des privileges dicelle nostre ville, la teneur sensieut de mot à mot.’


‘Omme paeys, ruste ende eendrachtichede te voedene ende te onderhoedene met onsen gheduchten heere ende prinche, der wet, den dekenen ende den ghemeenen van den lede van den neeringhe binnen Ghend, ende alle ghescillen, inconvenienten ende partyen hier voortyts partielic gheresen of toecommende risen mochten omme der officien wille van den overdekinscepe van den lede voorsyt die te belettene ende neder te legghene, so eist dat dekenen in den name svaders, soons ende shelichs gheest, ghemeenlic gheadviseert ende over een ghedreghen hebben ten Augustinen in den reifter ter keure van den overdekenscepe jaerlics ghecostumeirt ende voor cuere tusschen beeden der eeden in Onser Vrauwen daghe alf ougste int jaer 1425, de pointen hier na volghendet: Eerst dat men den overdekin verkiesen sal bi allen dekenen up onser Vrauwen dach alf ougste volghende der goeder costumen van ouden tiden gheusiert.


Donné en nostre ville de Bruges le 25 jour daout lan de grace 1425.’


(Wit Boek, fo 155). *.

* Geschiedenis van het klooster der eerw. paters Eremyten Angustynen te Gent, door den eerw. pater Ambr. Keelhoff, religieus van hetzelfde klooster. - Gent, 1864.

1 Wijdloopig zijn de handelingen van de Staten Generaal, gehouden te Gent in April, en vervolgens in Mei 1476, geboekt door Gachard, in Les états de Gand, en 1476. Zie ook A. Keelhoff, Geschiedenis van het klooster der Augustynen, blz. 88 en volgende.

1 De orde der Tempeliers had haar klooster en kerk in de St-Margaretastraat, in 1171. Toen deze orde door Clemens V vernietigd werd, kwamen de ridders van St-Jan van Jeruzalem dit klooster bewonen. Later kregen zij den naam van Ridders vaw Maltha. Hunne kerk noemde men het Kapelleken van O.L.V. ter Zwaluwen.

2 ‘Den 22 Ougst 1566 begonsten de Guesen binnen deser stede te brekene alle de aultaren ende schoone cieraigien van de kercken, ende eerst binnen het Tempelhuus ten Augustynen. (Memorieboek van Gent, ii deel, blz. 340.)

1 De negen grafkelders der Borluuts waren bedekt met koperen platen, waarop de beeltenis der dooden gegraveerd was. Deze platen werden verkocht en nooit heeft men er van hooren spreken, toen men ze in 1860 bij toeval ontdekte in eene kerk in Engeland, en in goeden staat. - A. Keelhoff, Geschiedenis, enz., blz. 104.

1 Wij geven hier voor een oogenblik het woord aan het belangrijk Memorieboek van Gent, dat in zijne naïeve kroniektaal op menige bladzijde zoo boeiend is:


‘Op den jen Sinexen dach 1578 waren de vier biddende ordenen, te weten: Jacoppynen, Fremineuren, Angustynen, Onse Vrouwenbroeders, in haarlieden cloosters zeer deerlick ghesayieert, nut oorsaecken dat eenighe berucht waren van buggherie, ende waren sommighe cloosters gheplundert ende gherooft.’


‘Den 26 Meie 1578 waren acht Fremineuren nut haerlieder clooster ghevanghen gheleedt binnen 's Graven Casteel, ende wierden de voorscreven vier ordenen t'ienemael te nyeten ghedaen ende deerlick gheroseert, twelcke eene confusie was om siene.’


‘Den 28 Juni waren twee Fremineuren ende eenen Augustyn op eenen waghen ghegeesselt, elck met eender schroode voor 't hooft, ende haerlieder haîr ende crune ghesynghelt met vier, om 't faict van de buggherie (alzoo die nyeuwe gheestelicke zeyden), alsboven, ende waren vyftich jaer ghebannen.’


(Memorieboek, iii deel, blz. 42.)


Onder de Augustijnen, die op den brandstapel omkwamen, bevond zich ook frater Nikolaas Daniel, pas 19 jaar oud. Hij was neef van den Voorschepen Jan Hembyse ‘geloofsverzaker, woedende vervolger der katholieken en grootsten voorstander der protestanten.’ (Keelhoff, blz. 102.) De geschiedenis van de vervolging, die de Augustijnen te lijden hadden, verdient gekend te worden, doch wijkt te zeer van ons onderwerp af om hier te worden aangehaald. Wien 't lust, leze die bij Keelhoff, 5e hoofdstuk.

2 Stedelijke archieven van Gent, Register EE, fol. 225.-A. Keelhoff' Geschiedenis der Augnstynen, blz. 104.

1 De aldaar ingerichte protestantsche school is dus, ofwel in een ander, lokaal verplaatst geworden, ofwel, wat meer waarschijnlijk is, heeft uit gemis aan bijval, nooit regelmatig kunnen ingericht worden.

2 Doortocht, die later verbreed werd en den naam kreeg van Zweerdstraat, thans Academiestraat.

3 A. Keelhoff, Ibid., blz. 105.

4 Het pond tournois kwam nagenoeg overeen met den frank, (fr. 0.98).

1 Op dit tijdstip kwamen andere geestelijke orden zich te Gent vestigen, onder anderen de Baudelooheeren, wier klooster te Sinay verwoest was geweest. Nog was het de tijd, dat de Jezuïeten te Gent onderwijs begonnen te geven.

1 De stukken van mise en demeure, door het Centraal Bestuur aan de Schepenen gestuurd, zijn te lezen in Keelhoff, Geschiedenis van 't Augustynenklooster, blz. 112. Dit werk is onontbeerlijk voor hem, die met de handelingen der kloosterorden te Gent wil kennis maken. Het bevat een aantal officieele oorkonden van hooge waarde, welke wij met vrucht geraadpleegd hebben.

2 Het eerste klooster stond niet op den grond van het tegenwoordige klooster, maar wel ter plaats waar men nu de Teeken-Academie ziet, doch een weinig meer in het midden van den hof palende aan den achterkant der Academie. Men weet, dat deze hof voor eenige jaren door de stad is aangekocht om er eene gemeentelijke kostschool voor meisjes op te richten, welke sedert een paar jaren voltooid is. Dit eerste klooster, in 1582 afgebroken, zooals wij hooger gezien hebben, had geen uitzicht op de Margaretastraat, omdat er van het Kriekerijstraatje tot tegen de kerk eene reeks huizen stonden. - Keelhoff, blz. 200.

1 A. Keelhoff, ibid., blz. 117.

2 De Hieronymieten, of Broeders van't Gemeene Leven, hadden te Gent onderwijs gegeven van 1429 tot 1569. Het Broederhuis bevond zich in een gedeelte van het Geeraard Duivelsteen, alwaar later het Kuldershuis ingericht werd. Hun onderwijs overtrof dat der andere kloosterlingen. Zij gebruikten betere schoolboeken, en vormden te Gent vele verdienstelijke mannen. Lezen, schrijven, zingen, Latijn en de kennis van den bijbel waren de voornaamste vakken van onderwijs in de broederhuizen. Over 't algemeen leidden de Hieronymieten een onbesproken gedrag, bleven steeds gematigd op 't stuk van godsdienst en werden meer dan eens van ketterij beschuldigd. Niet alleen wonnen zij hun brood met het geven van onderwijs, maar voornamelijk met het afschrijven van bijbels en andere werken. De verspreiding der boekdrukkunst in de Nederlanden beroofde hen allengskens van hunne beste broodwinning. Met schulden overladen, sloten de Gentsche Hieronymieten met Jansenius, eersten bisschop van Gent, eene overeenkomst. De bisschop nam hun te kort op zich, en betaalde aan elken broeder een pensioentje. Wat zij bezaten werd dan den kerkvoogd overhandigd. Dit greep plaats in 1569. De overeenkomst werd den 26 Juni door Granvelle bekrachtigd. In het gebouw der Broeders richtte de bisschop zijn seminarie in, tot het in 1622 overgebracht werd in het tegenwoordige seminarie. Messager des 
Sciences historiques. 1870, blz. 182.

2 Het college der Jezuïeten werd geopend korten tijd nadat de paters der Societeit Jesu de adellijke woning van jonkheer Jan Hembyse, in de Voldersstraat, aankochten (1591). Het college bleef zonder tusschenpoozing open tot den val der orde in 1773. Het werd onmiddellijk vervangen door het stedelijk college.

1 A. Keelhoff. Geschiedenis, blz. 122.

2 Ziehier de bevolking der colleges, door den Augustijn De Tombeur opgegeven:


Brussel,	359	studenten.
Antwerpen,	190	studenten.
Gent,	175	studenten.
Hasselt,	165	studenten.
Leuven,	398	studenten.
Luik, niet opgegeven.	
Diest,	198	studenten.
Hoei,	247	studenten.
Tienen,	225	studenten.
Brugge,	164	studenten.
Ieperen,	64	studenten.
Dendermonde,	50	studenten.



Voor sommige dezer steden vinden wij de cijfers wat hoog; doch alles laat zich verklaren, wanneer wij er bijvoegen dat een gedeelte der Latijnsche Schole als, voorbereidende afdeeling te beschouwen was, dat is te zeggen als lagere school.


In 1625 telden de Augustijnencolleges 163 professors, 13 prefecten en 7 regenten.


Van al de colleges bleven er 19 in werkzaamheid tot de afschaffing der kloosters in 1796. De hier vermelde maakten er deel van.

1 A. Keelhoff, ibid., blz. 323.

1 A. Keelhoff, ibid., blz. 145.

1 Naar een stuk berustende in de Archieven van Gent. Keelhoff, blz. 124.

2 Keelhoff, ibid., blz. 108.

3 Deze oorkonde is gedagteekend uit Rome, den 14 Januari 1623, het tweede van het pontificaat van Gregorius XV. - Zij was gericht aan “onzen beminden zoon, broeder Georgius Maigreet, S.T.D. van Leuven, provinciaal van de orde van den H. Angustinus, der provincie van Keulen.”

1 De officieele toelating kan men lezen in Keelhoffs werk, blz. 302.

1 J.-F. Willems. Keus uit zijne werken, 1 deel, blz. 65.

2 Wie dienaangaande nadere berichten wenscht, zal die aantreffen in Keelhoff. Van blz. 229 van zijn werk tot blz. 270 staat de naamlijst, met eenige levensberichten, der overleden confraters, te beginnen van het jaar 1314 tot 1861.

1 A. Keelhoff, blz. 126.

1 3e Placcaert-boek, 1e deel, blz. 272.

2 Van 1584 tot 1615 hadden de goddelijke diensten plaats in den refter van het oude klooster, voor de paters en het publiek. Van 1609 tot 1615 in het Kapelleken ter Zwaluwen, voor de studenten.

3 A. Keelhoff, id., blz. 120.

1 A. Keelhoff, ibid., blz. 197.

2 Costumen ende wetten der stadt Gendt, Anno 1765, blz. 591.

1 Volgens een stuk der verzameling van den oudheidkundige Goetghebuer.

2 A. Keelhoff, blz. 48.

1 Blz. 14 tot 64.

2 Blz. 80.

1 Aan het college der Jezuïeten waren in het midden der 17e eeuw zes sodaliteiten gehecht, bevattende gehuwden, celibatarissen, jongelingen, die geene studenten waren, en drie afdeelingen van studenten. De zaal van vereeniging staat nog bekend onder den naam van Sodaliteit, en wordt heden gebruikt tot het geven van concerts, tooneelvertooningen, voordrachten, enz. (Messager des Sciences Mstoriques, 1872, blz. 60.)

1 Brehm. La vie des animaux illustrée. Édition française, revue par Z. Gerbe. Mammifères.

1 Strickland. Supplementary notices regarding the dodo and its kindred (Ann. and. Mag. of Nat. history, 2d serie 1849, t. iv. blz. 335).

2 Note sur des ossements et des oeufs trouvés à Madagascar dans des alluvions modernes et provenant d'un oiseau gigantesque. (Comptes rendus de l'Académie des Sciences de Paris. 1851. t. xxxii; blz. 101).

1 Van αίπύς, verheven, en δρνις, vogel.

2 Dit afgietsel werd gemaakt op een der eieren, waarvan in de mededeeling van Geoffroy St-Hilaire wordt gesproken.

3 Nouvelles observations sur les caractères zoologiques et les affinités naturelles de l'Aepyornis de Madagascar. (Annales des sciences naturelles, ve serie, zoologie. Tome xii, Paris 1869, blz. 167.)

1 Zie Victor Hugo, La Pieuvre, Travailleurs de la mer.

1 Chenu, Leçons élémentaires sur l'histoire naturelle des animaux. Conchyliologie. Paris, 1847, blz. 309.

2 Beschrijving van eenige fragmenten van twee reusachtige inktvisschen. (Uitgegeven door de Koninklijke Academie der Wetenschappen van Amsterdam, 1860.)

1 Voyage de découvertes aux terres anstrales, ii, blz. 18.

2 Eene Hoogduitsche vertaling van den heer Zeise komt voor in het tijdschrift Die Natur, 1858, nrs 43, 45, 48 en 50.

1 Rotterdam, T.J. Wijnhoven Hendriksen, 1832.

2 Gouda, G.B. van Goor zonen.

1 Arnhem. Is. An. Nijhoff en zoon en H.W. Van Marle.

1 'S-Gravenhage, Leiden en Arnhem. Martinns Nijhoff, A.W Sijthoff en D.A. Thieme.

1 Lexicon frisicum composuit Justus Halbertsma Hiddonis filius. Post auctoris mortem edidit et indices adjecit Tiallengius Halbertsma Justi filius. Harlemi, 1872.

2 Leeuwarden. Hugo Suringar, 1874.

3 Aurich. 1786.

1 Göttingen, 1840.

1 Leipzig. S. Hirzel.

2 Frankfurt. Chr. Winter.

1 OEuvres de Froissart. Chroniques. Tome dix-neuvième. Glossaire par M. Aug. Scheler. Bruxelles, Mathieu Closson, 1874.

2 Deventer, J. De Lange, 1851.

1 London, J. Scott, 1758.

1 The Slang Dictionary, tegenover blz. 1.

1 Wij bedoelen Gladstones redevoering in Mei 1872, aangehaald bij H. Spencer, Inleiding tot de sociale wetenschap.

1 Bonner Bruchstücke vom Otfried nebst andern deutschen Sprachdenkmälern. Bonn, 1821.

1 Antwerpen, 1819-1824. 2 deelen.

1 Köln, 1821.

1 A. Kretschmer. Deutsche Volkslieder met ihren Original-Weisen, I Theil, Berlin, 1840. - Talvj. Versuch einer geschichtlichen Charakteristik der Volkslieder germanischer Nationen, Leipzig, 1840. - O.L.B. Wolff. Hausschatz der Volkspoesie, Leipzig, 1846.

2 Gent, 1848.

1 Horae Belgicae studio atque opera Henrici Hoffmann Fallerslebensis. Breslau, Göttingen, Hannover, 1830-1862.

1 Rotterdam, 1822-1825.

1 Uebersicht der mittelniederländische Dichtung. Zweite Ausgabe. Hannover.

2 Floris ende Blancefloer door Diederic van Assenede. Mit Einleitung, Anmerkungen und Glossar. Leipzig, 1836.

1 Caerl ende Elegast. Edidit et illustravit Hoffmann Fallerslebensis. Vratislaviae, 1836.

2 In de opdracht van zijnen Reinhart Fuchs aan Karl Lachmann.

1 Breslau, 1837.

1 Elnonensia, Monumentg de la langue romane et de la langue tudesque du IXe siècle, contenus dans un manuscrit de l'abbaye de St-Amand, conservé à la bibliothèque publique de Valenciennes, découverts par Hoffmann de Fallersleben, et publiés avec une traduction et des remarques par J.F. Willems. Gand, 1837 et 1845.

2 Breslau.

1 Unpolitische Lieder. Hamburg i, 182,

1 Politische Gedichte aus der deutschen Vorzeit. Mit dem Bildniss von Hoffmann von Fallersleben, gezeichnet von Resch. Leipzig, 1843.

2 Funfzig Kinderlieder. Nach Original- und bekannten Weisen mit Clavierbegleitung von Ernst Richter. Leipzig, 1843. - Funfzig neue Kinderlieder. Nach Original- und bekannten Weisen mit Clavierbegleitung von Ernst Richter. Mannheim, 1845.

1 Leipzig, 1845.

1 Liebeslieder. - Rheinleben. - Heimathklänge. - Soldatenlieder. - Soldatenleben. Allen te Mainz in 1851 en 1852 uitgegeven.

2 Loverkens. Altniederländische Lieder. Göttingen, 1852.

1 Loverkens van Henrike Hoffmann van Fallersleben in een busselkijn met bloemen van musica ghebonden ende sijnre liefster vriendinne opt herte ghestoken door W.F.G. Nicolaï.

2 Nederlandsche zangstukken uitgegeven door het Willems-Fonds. Derde en vierde reeks. Gent, 1873-1874.

1 Weimarisches Jahrbuch für deutsche Sprache, Litteratur und Kunst. Herausgegeben von Hoffmann vou Fallersleben und Oskar Schade. Hannover, 1854-1857.

2 Altniederländische Sprichwörter nach der ältesten Sammlung. Gesprächbüchlein, romanisch und flämisch. Hannover, 1854.

3 Niederländische geistliche Lieder des XV. Jahrhunderts, aus gleichzeitigen Handschriften herausgegeben. Hannover, 1854.

4 Antwerpener Liederbuch vom Jahre 1544. Nach dem einzigen noch vorhandenen Exemplare herausgegeben. Hannover, 1855,

1 Horae Belgicae. Inleiding der Pars sexta.

1 Bruchstücke mittelniederländischer Gedichte nebst Loverkens. Hannover, 1862.

1 Germania. Vierteljahrschrift für deutsche Alterthumskunde. Dritter Jahrgang. Stuttgart, 1858. blz. 154.

1 Wij hebben Hellebauts inhuldiging, te Gent, beschreven in het Gentsche Leesmuseum, tijdschrift, jaar 1859.

1 Aan den inhuldigings-stoet hadden de Augustijnen een gewichtig deel genomen. In het gedeelte door hen bestuurd, werden godsdienst, geleerdheid, de vrije kunsten, alle christelijke deugden en vele doorluchtige mannen door hunne studenten allegorisch voorgesteld. Het omstandig programma van den optocht treft men aan in extenso, in Keelhoff, blz. 136-142.

2 Het was echter het hoofdgebouw alleen. Het deel ter rechterhand van den voorhof werd er in 1827 door de stad bijgevoegd. Sedert twee jaren zijn de gebouwen uitgebreid geworden voor den dienst van het teeken-onderwijs, bij welker uitbreiding de bevalligheid des voorgevels juist niet gewonnen heeft.

1 Extract uyt den Resolutie-Bouck van de Schepenen van der Keure, folo 29.


Actum in het Collegie, den 23 October 1766.


‘Ten voornoemden daege ghesien het plan van den ommeganck overgegeven bij den Eerw. Pater Vollaert, Prior van de paters Augustijnen, wiert geresolveert door Sieur Emmanuel Van Reysschoot meester schilder binnen dese stadt te laeten maecken een schetse in Italiaenschen inkt van alle de waegens ende beesten by het voorseyde plan vermelt, met last aen den geseyden Reysschoot van te confereren met den Eerw. Pater Prior, ende 't achtervolgen de teekeningen die den selven Pater hem sal proponeren ofte ter handt stellen, enz.’


Ond. Gobert, Secretaris der stad.


Eenige maanden later (6 Mei 1767) werd er gemelden Prior de som van 25 pond grooten ter hand gesteld ‘om daermede te betaelen, de te maecken standaerden, ende andere ciraeten dienende voor de vierde divisie.’

1 ‘Je dois vous rappeler à cette occasion, que vous ne sauriez faire rien de plus agréable au Gouvernement, que de fournir, s'il est possible, de bons sujets à la Profession Littéraire, et de contribuer de plus en plus à rendre les maisons religieuses ce qu'elles doivent être toujours, et ce que la vôtre est sans doute, l'asile de la doctrine et de la piété.


Vous informerez les membres de votre oommunauté qu'ils pourront se présenter de votre aveu à la commission Royale établie pour les études.’

2 Ziehier de titels van eenige opgevoerde stukken:


1o De Ghecroonde Memorie des doods in den H. Henricus; de verloste Onnooselheyt in de Heylighe Ghunegundus zijn huysvrauwe. Speel-wys vertoont aen de seer Edele, wyse ende voorsienighe Heeren, Mynheeren Hoogh-Balliu, Voor-Schepen ende Magistraet der stede van Ghendt. Eerbiedelyck opghedraghen tot Danck-teecken voor de jaerlycksche prysen mildelyck ghejont aen de jonckheydt deser stedes-scholen onder het bestieren van de P.P. Augustynen, den 12 Sept. 1668.


2o Langh-ghewensten vrede met omhelsinghe der rechtveerdigheyt in het gheuweten der bermhertigheyt ende waerheyt. Sal speel-wys vertoont worden door de jonckheyt van het collegie der P.P. Augustynen binnen Ghendt, den 6 september 1698. Op-ghedraeghen aen de seer Edele, wyse ende voorsienighe Heeren, enz. Door wiens mildtheyt de jaerlycksche Prysen, aen de joncheydt sullen uytgedeelt worden.


3o Wraeck-lust in Octavianus-Augustus tegen de Moordt-daet van Cajus Julius Caesar, synen oom. Speel-wys vertoont den 4 ende 5 september 1699.


4o Onderghebrachte Goddeloosheyt, ofte Clodoaldus door Carolus den Grooten tot het waer geloof bekeert. Verthoont den 5 ende 7 september 1716.

1 Korten tijd te voren (maart 1794) waren zij gedwongen geweest aan het bestuur der Keizerlijke munt te Brussel in zilver de som van 1886 gulden te leenen. Met den inval der Franschen in België, hadden zij hun geld niet teruggekregen.

1 A. Keelhoff, blz. 214.

2 Het Augustijnen-klooster telde op dit tijdstip 25 paters en 6 broeders.

1 Volgens eene oorkonde voortkomende uit de verzameling Callion.

1 A. Keelhoff, ibid. - Archief van het klooster.

1 Niet minder dan drie lofredenen op Marnix werden bij die gelegenheid bekroond.

1 Zie Nederlandsch Museum. 1874, I, blz. 277.

1 Verslag aan het Instituut van Frankrijk over een boek van den heer M. Villaumé. Juni, 1857.

1 Revue de Belgique, 15 October 1874.

1 Ik denk, dat de geschiedenis zeer nuttig kan wezen, om licht te werpen op economische en rechtskundige vraagstukken: ik heb zelfs onlangs een boek uitgegeven: De la propriété et de ses formes primitives, waarin ik geloof bewezen te hebben, dat de geschiedenis ons de natuur en het wezen van het natuurlijk recht van eigendom openbaart, overeenkomstig met het denkbeeld van rechtvaardigheid en met de maatschappelijke behoeften.

1 Zie Le livre de Job, par P. Renan. Voorrede.

1 De Selys Longchamps. Faune belge. Luik, 1842, blz 176. - Schlegel. Natuurlijke historie van Nederland. Kruipende dieren. Amsterdam, 1870, blz. 17, plaat V.

1 The thanatophidia of India, being a description of the venomous snakes of the Indian Peninsula, with an account of the influence of their poison on life and a series of experiments. Londen, 1872.

1 Konst- en letterbode, 1835. II, blz. 91.

2 Schlangenkunde. Gotha, 1832.

1 Estratto dal rendiconto della R. Academia delle scienzie fisiche matematiche. Fascicolo 7o, Luglio 1874.

1 Een sterk sprekend voorbeeld daarvan geeft De klassieke tijd van Amersfoort in den Volksalmanak voor 1872.

2 Jonckbloets Gesch. der Ned. Letterk. Deel I, blz. 309.

1 Coornhert, ofschoon slechts in meer verwijderde betrekking tot den Eglantier behoorende, noemt zich toch ‘de dienstwillighe en de jonstighe medebroeder’ der leden. Zie Jonckbloet t.a.p. blz. 356.

2 Men zie vooral het verdienstelijk opstel: ‘Jan Vande Werve, Taalkundige der XVIe eeuw’ in het ‘Vaderlandsch Museum’, II deel, blz. 105 en volgende.

3 Hun wapen is: ‘in het eerste en vierde kwartier, een zwart everzwijn op een gouden veld, en in het tweede en derde drie zilveren kepers op een zwart veld’. Zie de afbeelding, t.a.p. blz. 107.

1 Jan Van Mussems Vocabularius van sommige wtlamtsche woorden verscheen in 'tzelfde jaar.

2 T.a.p. pag. 118.

1 Zooals in de meeste Woordenboeken der zestiende eeuw, waren ook in Van de Werves ‘Schat’ de woorden alleen naar de twee eerste letters gerangschikt zonder acht te geven op de derde en volgende letters. Dit maakte het zoeken vaak moeielijk. Zoo staan b.v. adjuveren, adjuvament vóór adapteren, adagie, enz., en captiveren, capituleren, vóór calculeren, cantor, enz.

1 Dr J. Ten Brink. Schets eener Gesch. der Ned. Letterk., blz. 245.

2 Dr Jonckbloet. Gesch. der Ned. Letterk., blz. 350.

1 Wetenschappen. Aangehaald bij Van Vloten. Gesch. der Ned. Lett. blz. 204.

1 In het eerste boek van zijnen Hertspieghel.

2 ‘Jonckbl. t.a.p.

3 Van Vloten. t.a.p. blz. 209.

1 Dr Jan Ten Brink t.a.p. blz. 362.


