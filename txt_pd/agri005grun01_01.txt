
    
        
            
                Gründtlicher Bericht, ob Zauberey die argste vnd grewlichste sünd auff Erden sey
                
                Franciscus Agricola
                
            
            
                
                    Dit bestand biedt, behoudens een aantal hierna te noemen ingrepen, een diplomatische weergave van Gründtlicher Bericht, ob Zauberey die argste vnd grewlichste sünd auff Erden sey van Franciscus Agricola uit 1597.
                
                
                    
                        fol. b2r: Vatetrland → Vatterland: ‘der lieben Christenheit, vnnd meinem Vatterland’.
                        p. 8: Heiilandt → Heilandt: ‘für ihren Erlöser vnd Heilandt’.
                        p. 16: het onjuiste paragraafnummer 3 is verbeterd in 5.
                        p. 16: vnd → vnd: ‘vil weniger buliern vnd triben sie’.
                        p. 46: sondrrn → sondern: ‘nicht verleugnet, sondern auch behalten hat’.
                        p. 46: glaubeu → glauben: ‘sondern haben den glauben zusamen’.
                        p. 46: gənad → genad: ‘jha auch genad zu erkennen’.
                        p. 46: iu → in: ‘auch nimmermehr vnd in ewigkeit nicht’.
                        p. 48: een deel van de tekst is moeilijk leesbaar. Dat is hier tussen vierkante haken aangegeven.
                        p. 64: io → in: ‘zugefallen thut, vnd so in disem leben’.
                        p. 64: Zaubereye en → Zaubereyen: ‘bey Gott verhaszter sünden der Zaubereyen’.
                        p. 78: erfatung → erfarung: ‘wie auch die erfarung leider vil’.
                        p. 80: het onjuiste paginanummer 81 is verbeterd in 80.
                        p. 81: het onjuiste paginanummer 84 is verbeterd in 81.
                        p. 88: het onjuiste paginanummer 66 is verbeterd in 88.
                        p. 88: warsasagern → warsagern: ‘welche von den teuffels warsagern’.
                        p. 88: gegelestert → gelestert: ‘welcher Gott gelestert hatte’.
                        p. 89: vnd vnd → vnd: ‘in massen von den zaubern vnd zauberinnen’.
                        p. 89: een deel van de tekst ontbreekt. Dat is hier tussen vierkante haken aangevuld.
                        p. 96: vvnd vnd → vnnd: ‘aber hat Gott die grosse vnnd namhaffte Statt’.
                        p. 97: vnauszsprchlicheche → vnauszsprechliche: ‘Abgötterey vnd vnauszsprechliche Vnkeuschheit’.
                        p. 99: het onjuiste paginanummer 103 is verbeterd in 99.
                        p. 99: mit mit → mit: ‘verstendigen vnnd vollwachsenen mit fewr gestrafft’.
                        p. 102: het onjuiste paginanummer 102 is verbeterd in 101.
                        p. 103: Maieiestet → Maiestet: ‘oder feind Gottes vnd Göttlicher Maiestet’.
                        p. 104: ansəhen → ansehen: ‘feind oder verräther auszschreyen, ansehen’.
                        p. 106: Sit → Sie: ‘Sie verletzen ir eigen haab vnnd gut’.
                        p. 110: gedulben → gedulden: ‘wissentlich gedulden, oder mit schuldigem’.
                        p. 111: e- → et: ‘particeps erit et in poena’.
                        p. 113: het onjuiste paragraafnummer 3 is verbeterd in 5.
                        p. 122: andər → ander: ‘oder ander maniern vberzogen’.
                        p. 129: het onjuiste paragraafnummer 15 is verbeterd in 16.
                        p. 130: odeh → oder: ‘dem teuffel verkauffen vmb gelts odeh profits’.
                        p. 138: wannehə → wannehe: ‘wannehe sie nicht allein selbst’.
                        p. 142: het onjuiste paginanummer 152 is verbeterd in 142.
                        p. 148: Caitel → Capitel: ‘Das X I I. Capitel’.
                        p. 148: fröchten → förchten: ‘das er lerne förchten den herren seinen Gott’.
                        p. 155: zaubeberey → zauberey: ‘der zauberey bezüchtiget, vnnd tyrannisch’.
                        p. 156: het onjuiste paginanummer 146 is verbeterd in 156.
                        p. 157: het onjuiste paginanummer 147 is verbeterd in 157.
                        p. 157 mau → man: ‘an vnd Gott soll vnd musz man glauben’.
                        p. 157 mau → man: ‘an vnd Gott soll vnd musz man glauben’.
                        p. 160: het onjuiste paginanummer 150 is verbeterd in 160.
                        p. 160: Chistliche → Christliche: ‘vnd andere Christliche Ceremonien zu halten’.
                        p. 161: het onjuiste paginanummer 151 is verbeterd in 161.
                        p. 162: het onjuiste paginanummer 152 is verbeterd in 162.
                        p. 163: het onjuiste paginanummer 153 is verbeterd in 163.
                        p. 164: het onjuiste paginanummer 154 is verbeterd in 164.
                        p. 165: het onjuiste paginanummer 155 is verbeterd in 165.
                        p. 168: het onjuiste paginanummer 158 is verbeterd in 168.
                        p. 168: Hellhuud → Hellhund: ‘mit Gottes gnaden dem Hellhund widerstehn’.
                        p. 169: het onjuiste paginanummer 159 is verbeterd in 169.
                        p. 172: het onjuiste paginanummer 162 is verbeterd in 172.
                        p. 173: het onjuiste paginanummer 163 is verbeterd in 173.
                        p. 181: Gotees → Gottes: ‘vnnd dem teuffel an Gottes statt’.
                        p. 186: het onjuiste paginanummer 187 is verbeterd in 186.
                        p. 188: het onjuiste paragraafnummer 5 is verbeterd in 3.
                        p. 190: het onjuiste paginanummer 158 is verbeterd in 190.
                        p. 191: het onjuiste paginanummer 159 is verbeterd in 191.
                        p. 193, 194: de paginanummers 193 en 194 ontbreken in het origineel. Dat is hier ongewijzigd overgenomen.
                        p. 197: ɯehr → mehr: ‘auch mehr lieben als Vatter oder Muter’.
                        p. 217: ) → (: ‘belohnung (da sie sonst bisz zum end’.
                        p. 220: vermögens vermögens → vermögens": ‘oder nit bestens vermögens’.
                        p. 232: bnsz → busz: ‘zu Gott bekeren, rechtschaffene busz thun’.
                        p. 236: casteynng → casteyung: ‘mit strengem fasten, casteyung ires leibs’.
                        p. 253: zaurer → zauberer: ‘welche die zauberer straffet’.
                        p. 254: Vou → Von: ‘Von allerley Eynreden, so wider’.
                    
                
            
            
            
                agri005grun01_01
                DBNL-TEI 1
                
                    2014 dbnl
                
            
            
                
            
            
                
                    
                    Universitäts- und Landesbibliothek Sachsen-Anhalt, Halle, signatuur: AB 153471
                
                Franciscus Agricola, Gründtlicher Bericht, ob Zauberey die argste vnd grewlichste sünd auff Erden sey. Henricum Falckenburg, Keulen 1597
                
            
        
        
            
                Wijze van coderen: standaard
                
            
        
        
            
                Nederlands
            
        
        
            
                Gründtlicher Bericht, ob Zauberey die argste vnd grewlichste sünd auff Erden sey
                
                Franciscus Agricola
                
                
                
                
                    
                    
                    
                
            
            
            
                
                
            
            
            
            
        
        
            
                Gründtlicher Bericht, ob Zauberey die argste vnd grewlichste sünd auff Erden sey
                
                Franciscus Agricola
                
                
                
                
                    
                    
                    
                
            
            
            
                
                
            
            
            
            
        
        
            
                2014-10-27
                
                    RK
                
                colofon toegevoegd
            
        
    

Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Franciscus Agricola, Gründtlicher Bericht, ob Zauberey die argste vnd grewlichste sünd auff Erden sey. Henricum Falckenburg, Keulen 1597
 
Zie: https://www.dbnl.org/tekst/agri005grun01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 


    

{==a1r==} {>>pagina-aanduiding<<}

Gründtlicher Bericht, Ob Zauberey die argste vnd grewlichste sünd auff Erden sey.
Zum andern, ob die Zauberer noch Busz thun vnd selig werden mögen.
Zum dritten, Ob die hohe Obrigkeit, so lieb ihr Gott vnd ihre seligkeit ist, die Zauberer vnd Hexen am leib vnd leben zu straffen schuldig: Mit ablenung allerley Eynreden.

In siben Tractat, vnd besondere Capittel abgetheilt: deren inhalt vnd Register, am ende zu finden.

Allen Christen ins gemein, vnd beuorab Gottliebender frommer Obrigkeit, zu Christlicher erinnerung, vnd nothwendiger warnung, wolmeinlich zugericht, vnd nun erstlich in Truck verfertiget, Durch Franciscum Agricolam Pastorn zu Sittart im Fürstenthumb Gülich.

Zu Cölln, Durch Henricum Falckenburg. Im Jahr M. D. X C V I I.


    
{==a1v==} {>>pagina-aanduiding<<}

    Gründtlicher Bericht, ob Zauberey die argste vnd grewlichste sünd auff Erden sey

Exod. 22.

Die Zauberer soltu nit lassen leben.


Leuit. 19.

Ir solt euch nicht wenden zu den Warsagern, vnnd fraget nit von den Zeichendeutern, das ihr nicht an ihn verunreiget werden. Ich bin der Herr ewer Gott.


Leuit. 20.

Wenn ein seel sich zu den Warsagern, vnd des teuffels weissagern wenden wirt, das sie inen huret, so will ich mein angesicht wider dieselbe Seele setzen, vnd will sie tödten mitten ausz irem Volck.


Ibidem.

Wenn ein Mann oder Weib ein Waarsager oder des teuffels Weissager sein wirdt, vnnd den warsager geist hat, die sollen des todts sterben.


Deut. 18.

Wenn du in das Land kompst, das der Herr dein Gott geben wirt, hüte dich das du nachfolgen wöllest den grewelen diser Völcker, das nicht vnder dir funden werd, der sein Son oder Dochter durchs fewr gehen lasz, oder ein Weissager, oder ein träumer, oder ein tagweler, oder der auff vogelgeschrey achte, oder zauberer, oder beschwerer, oder der von warsagern frage, oder ein zeichendeutter, oder der die warheit von den todten frage. Dann wer solchs thut, der ist dem Herrn ein grewel: vnnd vmb solcher grewel willen wirt sie der Herr dein Gott vor dir her in deinem eingang vertilgen. Du aber solt vollkommen, vnd auffrecht, vnd on mackel sein mit dem Herrn deinem Gott. Dann dise Völcker die du einnemen wirst, gehorchen den zaubern, tagwölhern vnd weissagern.


    
{==a2r==} {>>pagina-aanduiding<<}

Dem Durchleuchtigen, Hochgepornen Fürsten vnd Herrn, Herrn Johann Wilhelmen, Hertzogen zun Gülch, Cleue vnd Berg, Grauen zu der Marck vnd Rauenszberg, Herrn zu Rauenstein, &c. meinem Gnedigen Fürsten vnd Herrn, wünsche Ich Franciscus Agricola, Gnad vnd seligkeit, durch Jesum Christum vnsern einigen Heylandt vnd Seligmacher.

DVrchleuchtiger Hochgeborner Fürst. Ewer Durchleuchtigkeit, vnd F. G. seyn mein täglich Gebett zu Gott Allmechtig, in schuldtpflichtiger vnderthänigkeit zuuorn.

GNedigster Herr. Es ist ein alt Sprichwort: Da kein straff ist, da ist auch kein forcht: Da kein forcht ist, da ist auch kein ehr: Da kein ehr ist, da taugts auch nicht mehr.
    Allsolches Sprichwort wirt nicht allein als warhafftig in Gottes wort, (dann geschriben 
{==a2v==} {>>pagina-aanduiding<<}
stehet: Weil nicht bald geschicht ein Vrtheil vber die böse Menschen, so thun die Menschen Kinder ohn alle forcht vbel. Eccles. 8. Das ich mehr örther geschweige:) erklärt vnd bestettiget: Sondern auch durch die tägliche erfahrung also mercklich vnd augenscheinlich bewisen, das es jedermeniglich, der nicht sehend blindt, leicht erkennen, ja mit händen greiffen kan: die frommen rechtsinnigen aber, nicht allein gestehen vnd bekennen, sondern auch mit hohem schmertzen vnd betrübnusz beklagen müssen.
    Dann sintemahl in disen vnsern letzten, bösen, vnd beuorab dreissigjärigen, auffrhürischen kriegsläuffigen, muthwilligen, rebellischen zeiten, die liebe Zugent verachtet, vnd die leidige böszheit vnd vntugent nit der gepür, vnd innhalte Göttliches befelchs, von den Eltern ahn ihren Kindern, von den Herren vnd Frawen an iren Hauszgenossen, von Schulmeistern an ihren Schulkindern, vnd sonst von Geistlicher vnnd Weltlicher, hoher vnd nidriger Obrigkeit an iren beyderseiths Vnderthanen nicht verpotten vnnd gestrafft werden, ists leider mehr als sonst jemaln, schier allenthalben dorthin gerathen in der Christenheit, das weder die Eltern vnd Schullehrer, von iren angeborn vnd sunst vntergehörigen Kindern, die herschafften, von iren Hauszgenossen, die Geistliche vnd Weltliche Obrigkeit, von iren Vnterthanen entweder gar nicht, oder aber nicht wie pillig, ja auch Gott selbst schier nicht mehr geförchtet, die sünd 
{==a3r==} {>>pagina-aanduiding<<}
vnnd böszheit nicht gehasset oder geschewt, sonder, an statt der tugent, geliebet, gerhümet, vnd ohn allen schew vnd rew, jhe lenger je mehr gehauffet werden, vnd also bald keine forcht Gottes, noch der Sünden vnd boszheit bey den Christen, (den frommen ir lob vnd vnschuld vorbehalten) keine forcht dero Eltern vnd Schullehrer bey iren Kindern, keine forcht dero Herren vnd Frawen bey dem Gesind, keine forcht der Obrigkeit, oder straff bey den Vnderthanen, ja schier vberall, vnd in allen Ständen keine rechte gepürliche Gottesforcht mehr zufinden ist: Vnd die Menschen schier als beesten: Die Christen eben, vnd ärger als Heyden, vnd Türcken, ja also leben, als keine Sünd, kein Sünden straff kein Hell, kein Verdamnusz, keine Obrigkeit auff erden, ja kein Gott im Himmel, noch leben nach disem leben were.
    Vnd dieweil dem also, ists kein wunder, jha musz nothwendig erfolgen, das auch kein ehr der Tugent bey den Vntugenden, kein ehr dero Frommen bey den Gottlosen, kein ehr dero Eltern noch Schullehrern, bey den Hausz vnnd Schulkindern: kein ehr der Herrschafften vnd Frawen bey dem Hauszgesind: kein ehr dero Männer, bey den Weibern: kein ehr dero alten, bey den Jungen: kein ehr dero Seelhirten bey den Schäfflein vnd Pfarrkindern: kein ehr der Obrigkeit, bey den Vnderthanen, jha kein ehr Gottes, bey den genanten glaubens, oder lieb vnd forchtlosen Christen, wie pillich vnd ge-
{==a3v==} {>>pagina-aanduiding<<}
pürlich, vnd von Gott vnd Gotteswegen in Gottes wort offt vnd ernstlich befolen, in allen stenden vnd sonst allenthalben (saluo semper honore priorum) zu finden ist: Sonder hingegen, das, vnd die man ehren soll, werden geschmecht vnd gescholten, vnd die man lästern vnd straffen soll, werden geprisen, gehandthabt, an vnd fürgezogen.
Wannehe es aber also stehet vnd zugehet, wie solt es oder kans dann wol in der Welt, vnd beuorab in der Christenheit` gestalt vnd geschaffen sein? Wie kans felhen, es musz der Glaub vertreiben, die tugend vnd frombkeit zu grund vnd bodem gestürtzt, der vnglaub, rebellion, auffrhur, vngehorsam, muthwill vnd allerley auch vnerhörte boszheit den schwang vnd vorgang haben, bey allen Ständen vnd vberall empor schweben vnd meister werden? vnd also Gottes vngnad, zorn, vnd vilfeltige vnerhörte straffen, so geistlich, so leiblich, so zeitlich, so ewig erfolgen, vnd mehr als jemaln erschröcklich gespürt, vnd im werck erfahren werden?
    Gleich als aber in allen sünden vnd lastern da kein zeittige vnd gepürliche straff, von denen die des macht vnnd ordenlichen befelch haben, geübt, vnd mit ernst bewisen wirt, solcher schentlicher verlauff, vnd verdamlicher vnrath erwachsen ist, vnd je lenger je mehr sich erreget, alslang die ordenliche vnd gepürliche straff auszbleibt, oder nit mit zeittigem, vnd schuldigem eiffer an die hand genommen wirt: also befinder sichs auch, 
{==a4r==} {>>pagina-aanduiding<<}
vnnd insonderheit in dem allerschendtlichsten, schädlichsten, erschröcklichsten, vnd hochsträfflichsten laster der Zaubereyen.
    Dann dieweil dasselbig seithero in vilen jahren, vnd ahn vilen örthern also von der Obrigkeit mit stillschweigen, vnnd vngestrafft geduldet worden: ists leider, dorthin nunmehr gerathen, das solches allerschendtlichst vnd grewlichst laster bald für keine, oder kleine, oder aber nicht hochsträffliche Sünd gehalten, geförchtet, oder geschawt: jha wol von etlichen für ein freye zulässige kunst gehalten, vol vilen auch darfür gerhümet vnd der Zauberhauffen, also vnnd dermassen zugenommen, vnnd vermehret worden, das schier kein Königreich, kein Herrtzogthumb, kein Landt oder Graffschafft, kein Herzlichkeit, kein Statt noch Festung, kein Dorff, kein Flecken, darff nit sagen, bald kein standt zuerdencken oder zuernemen, da nicht entweder zauberkünstler, oder die bey inen nicht raht vnd hilff suchen, oder aber inen nit gewagen: oder sonst also wie billig abholt, oder vngeneigt sein, zuerfinden: vnd dorthin letzt gelauffen, vnd kommen ist, das auch die Hexen vnd Zauberinnen (dann die Weiber des lasters gemeinlich mehr schuldig, als die männer) sich hören vnd vermessen dörffen: Dafern sie also vil Manns, als Weibspersonen vnter irem zauberhauffen hetten, sie dörfften, vnnd wolten wol ihre Conuenticula vnd beykompsten offenbarlich halten, ire künsten offenlich brauchen, vnd mit auffgestreckten fänlein 
{==a4v==} {>>pagina-aanduiding<<}
offentlich mehr, vnd wider die Obrigkeit empören, trutz die er wehren, oder denen es leid seyn solte.
    Das aber disz allerschendlichst vnd hochsträflichst laster min vnd weniger als andere laster, die hundertfach geringer vnd wenigsträfflicher seyn, von der Obrigkeit gestrafft, vnd sonst von vil tausenten nicht geschawt, sonder leichtfertig eyngangen vnd angefangen wirt, ist nicht die geringste, ja wol die fürnembste vrsach gewesen, vnd bleibt auch noch auff den heutigen tag, dieweil die Christen, vnd beuorab etliche hohe Oberkeit nicht genugsam bericht seyn, was disz aster an im selbst eigentlich, vnd wie grewlich, schrecklich, vnd hochsträfflich es von naturen, vnd vmbständig sey: ja wol hergegen durch etliche Weltweisen, für Gott aber, vnd in der warheit in irer eigen vnnd viehtscher, fleischlicher weiszheit vernarrete, oder aber vom teuffel verblendte, vnnd villeicht auch dises lasters nicht allerding vnschuldige Menschen (welche deszfals, wol für des Satans, vnd dero Zauberer Procuratorn, tutorn, vnd liebe getrewe Aduocaten, saluo honore innocentium, zuachten, oder zuerdencken) also, vnd dahin beredt vnd berichtet worden, als solte entwider keine Zauberey, vnd derhalben auch kein Zauberer seyn: oder aber Zauberey, da sie immer beweiszlich, keine oder kleine, oder doch nit alsolche sünd seyn, wie sie von den Vorfahren vnd rechtuerstendigen, vnd sonst der H. Kirchen, jederzeit, vnd einhellig gehalten worden: vnd das 
{==a5r==} {>>pagina-aanduiding<<}
die Zauberer vnd Zauberinnen entweder vnschuldig, oder aber nicht so hoch, vnd scharpff zu straffen, als sonst in Gottes wort, vnnd den Land vnd auch beschehenen rechten befolhen ist.
Wie groblich vnd verdammlich aber die Obrigkeit für Gott vnd der Welt sündige, welche die gerechtigkeit, vnd demnach die tugent vnd fromkeit, nicht der gepür handthabt, vnd die böszheit vnd laster vngestrafft lest: ist ausz vilen vnd verscheiden stellen Göttlicher H. Schrifft, mehr als Sonnenklar, vnd handtgreifflich zuermessen. Dann es sagt vnd bezeuget Gottes wort, das Syrach 10. die Königreichen von einem volck zum andern geraten, das ist, verwüstet vnd verwechselt werden, wegen der Vngerechtigkeit.
Nun ist nicht allein Vngerechtigkeit guts versaumen, vnd böses thun, an den Vnderthanen vnd gemeinen Leuthen, sondern auch, die frombkeit vnd frommen nicht, wie pillig vnd gepürlich, beschützen, vnd hingegen die boszheit vnd bösen nit bey zeiten, vnd mit schuldigem ernst straffen, an der Obrigkeit, die zu dem ende das Rom. 13. schwert von Gott empfangen, vnd Gottes platz verwalten solte.
    Wie demnach nit allein der alte, sonst frommer Heli, mit dem gäben todt von Gott gestrafft vnd zu gleich des lebens vnnd hohen Priesterthumbs an seinem geschlecht, erschröcklich beraubet, 1. Reg. 4. sonder auch, (das ich andern geschweige) die Obrigkeit bey des H. Moses zeiten, ausz Num 25. Göttlichem ernstem ausztrucklichem befelch, an 
{==a5v==} {>>pagina-aanduiding<<}
den liechten Galgen auffgehenckt, vnd mit einem schentlichem todt gestrafft ist, darumb das sie die Hurerey nicht an den Kindern von Israel verhüret, oder der gepür gestrafft hatten: Der erster, sonst anfangs frommer gelobter, vnd von Gott selbst ernendter vnd erwelter König vber 1. Reg. 5. gantz Israel, Saul, seines Königreichs gantz vnd zumal ohn alle gnad (vngeacht das der heilige Samuel Gott für in tag vnd nacht so fleissig vnd vnablässig gebetten) entsetzet, darumb dazs er nit ärger, sonder, seinem achten nach, guter wolmeinung, die ahm leib vnd leben verschont, welche GOET ahm Leib zustraffen, vnd gantz vnd zumahl auszzutilgen durch den selbigen Samuel, 3. Reg. 20. befohlen hatte: Der König Achab, auch von Gott disz beschwerlich vnd erschröcklich vrtheil hören, vnd erfaren müssen: Darumb das du hast den Mann (verstehet den König Syrie Benadad, den Gott auch mit seinem Volck gentzlich mit dem schwert zutödten vnd auszzutilgen gepotten) von dir gelassen, der des tods werdig war: wirt dein seel für sein seel seyn, vnd dein volck für sein volck. Solchs alles, vnd dergleichen erschröckliche Exempel vnd straff der Obrigkeit, wegen versaumpter gerechtigkeit, vnd hinderlassene straff der bösen vnd Vngerechtigkeit, findt man häuffig vnd ausztrücklich im alten Testament.
    Hat nun Gott die Jüdische Obrigkeit, also streng, vnd scharff gestrafft im alten Testament, darumb das sie die laster vngestrafft, die Gott zustraffen befolhen, vnnd die bösen beim leben 
{==a6r==} {>>pagina-aanduiding<<}
gelassen, die Gott am leben gestrafft vnnd auszgerottet wolte haben: Was seynd dann die Christliche Obrigkeit im newen Testament würdig vnnd gewertig (wie auch allbereit vil mit der that erfahren, vnnd mit ihren Vnderthanen, ohn was die Seelen hernacher püssen vnd bezalen müssen, besauret) darumb das sie die gerechtigkeit nicht der gepür lieben vnd handthaben, Gottes ehr mit schuldigen eiffer nicht rechen noch retten: die hochuerpottene Sünden, vnd am allermeist, das allerschendtlichste vnnd schedlichste laster der zaubereien, nicht also straffen vnnd auszrotten, wie GOtt dann offt, vnd ernstlich gepotten, vnd sie ampts vnd eidts halber, mehr als die Jüdische Obrigkeit, zustraffen schuldig vnd verpflichtet seyn: sondern neben andern, dasselbig wissenlich vnd fürsetzlich gedulden passieren, vnd vngestrafft, allerwegen einreissen, wachssen vnnd zunemen, jha wol Meister werden lassen? vnnd gleich als sie sich dermassen aller deren von ihnen wissenlich gedulden, vnd vngestrafften, vnd demnach zugelassen vnnd eben als bewilligten vnnd gewilligten lastern vnd darausz gefolgten vnnd folgenden Sünden vnd ärgernussen vor Gott schuldig, also auch verdienten straff ahn Leib vnnd Seelen, zeitlich vnnd ewig, vor Gottes strengem vnnd rechtfertigem Vrtheil, in ihrer sterbstunden, vnd an jhenem tag pflichtig vnnd theilhafftig machen?
{==a6v==} {>>pagina-aanduiding<<}

Wiewol nun nicht ohn, dat etlich sich mutwillig, vnd durch eigene schuld wissentlich, vnd fürsetzlich zu dem laster der Zaubereyen begeben: vnd zugleich auch dasselb von vilen, so das Ampt der Obrigkeit verwalten, gegen ir eigen vrtheil vnd gewissen, ausz bösen vnchristlichen vrsachen geduldet vnd vngestrafft bleibt: So ist jedoch hergegen vermutlich, vnd darzu glaubich, jha in kein zweiffel zu setzen, das ebner massen, als vil einfältigen, sunst nicht argsinnigen, vnwissent vnd vnuersehens offtmals in die Zauberey gerathen: also auch vil von der hoher Obrigkeit dieselb darumb nit bey zeiten, oder mit schuldigem ernst vnd eiffer der gepür straffen, dieweil sie die recht vnd also vmbstentlich erkennen, wie sie eigentlich an ihr selbst beschaffen vnd in der warheit erfindtlich: vnd da dise dünd so wol van der Obrigkeit, als auch von den Vnderthanen, vnd sonst jedermenniglich, nach ausz vnd anweisung Göttliches worts, vnd dero Catholischer lehrer zeugnusz vnd beschreibung, vnd sonst der H. Kirchen offentlicher erkandtnusz, recht erkandt, vnd erwaget würde, das entweder niemant, oder vil nicht also leichtlich vnd liederlich sich darzu begeben, oder one Busz darinnen lang verharren, oder aber von der Christlicher frommer vnd Gottliebender Obrigkeit also lang vnd gemeinlich solte wissenlich vnd fürsetzlich geduldet, vnd vngestrafft bleiben.
    Dieweil dann Gott einem jedern seinen nechsten befolhen, vnd ein jeder Christ seinen nech-
{==a7r==} {>>pagina-aanduiding<<}
sten, vnd beuorab alle Diener des Worts vnd ordenliche Seelsorger ihre Pfarzkinder, vnnd sunst allermenniglich, als vil müglich vnd nothwendig, in dem zu lehren vnd zu berichten schuldig was Gottes ehr vnd die seligkeit belangen vnd antreffen thut: vnnd darzu gehörig, das nicht allein, was gut, vnd zu folgen, sondern auch was bösz zumeiden, recht vnd eigentlich, nach auszweisung Göttlicher Schrifft, vnnd erklerung der H. Catholischer Kirchen, erkant vnd bekant werde: Vnd aber, wie schier allenthalben, also auch diser orth, vnd sonst hin vnd wider, disz allergrewlichst laster, ausz mangel rechter vnd eigentlicher erkendtnusz, oder gepürlicher ernsthaffter nachtrachtung leider fast eyngerissen vnd also, wannehe gleich sonst kein andere Sünden, noch schulden fürhanden, allein wegen dises zugelassen vnd eingerissen allergrewlichsten lasters, Gott, Land vnd Leuth, vnnd die Obrigkeit mit den Vnderthanen (wegen das sie demselben nicht anders begegnen vnd vorbawen, sondern mit stillschweigen vnd conniuieren eben als eynwilligen, zu stimmen, vnd laudiern, also alle darein begriffene vnd darausz erregte vnd folgende Sünden mit verursachen vnd auff sich laden) erschröckenlich zustraffen, vnd in seinem Göttlichen grimmen vnd zorn, wie allbereit mit allerley vnfall vnnd vilfeltigen plagen bescicht vnd beschehen ist, heimzusuchen, vilfältig vnd mehr als genugsam verursachen.
    Alles hab ich ausz schuldigem eifer, vnd wie 
{==a7v==} {>>pagina-aanduiding<<}
ich vertraw, Christlicher wolmeinung, disen gegenwertigen Bericht von dem grausamen laster der zauberey, vnd dessen straff, an die hand für mich genommen, vnd darin ausz H. Schrifft, vnd bewehrten Kirchischen Catholischen Scribenten vnd Auctorn, allen frommen vnd Gottliebenden, denen daran gelegen, zur warnung vnd ermanung auffs einfeltigst vnd verstentlichst erklärt, vnd grüntlich erwisen. Zum ersten: Das Zauberey, vnnd solchs laster, caeteris paribus vnd respectiuè, ein laster vber alle laster, das ist, schier das allergrewlichste vnd meiste sünd auff erden, vnd ein grundsup aller sünden vnd laster seye. Zum 2. Das jedoch, die daran schuldig, nit darumm verzweiflen sollen an der gnaden Gottes, sondern noch gnad erlangen können, durch Christum, vnd selig werden, so fern sie Gott vmm gnad bitten, vnd rechte zeitige Busz thun wöllen. Zum 3. Was vrsachen, vnd insonderheit diser zeit, so vil Zauberer erfunden werden. Zum 4. Das die Obrigkeit solchs laster mehr als andere sünden zu straffen schuldig. Zum 5. Das die Obrigkeit, so disz laster wissenlich geduldet vnd vngestrafft läszt, schwerlich sündige, vnd nit allein zeitliche, sonder auch ewige straff Gottes, grob vnd vilfeltig verschulde. Zum 6. Das die Obrigkeit durch gepürliche ernste straff, vnd ausztilgung der zauberey, als vil ihr müglich, Gottes gewissen vnd grossen lohn, in disem vnd zukünfftigen leben verdienen. Zum 7. Das keine erdichte argumenten oder allerley gesuchte vnd geschmuckte einreden, die 
{==a8r==} {>>pagina-aanduiding<<}
Obrigkeit, das sie die zauberei wissenlich dulden, & gepür nit straffen, für Gott entschuldigen können.
    Das ich aber all solchen Bericht E. F. G. mit vnderheniger, schuldiger, glück vnd gnaden wünschung in angefangener hoher Fürstlicher regierung, dedicirt vnd zugeschriben: ist nit allein beschehen, dannt derselben, ire Fürstenthumb en vnd Erblanden, von gerürtem erschröcklichen vnd grausamen laster, insonderheit zuerledigen vnd zubewaren: (welchs dieselb on das zuthun wissen werden) vntertheniglich vrsach vnd anlasz zugeben: sonder auch, vnd fürnembich darumb, das ich E. F. G. vnderthanen, vnd vnter denselben mein geliebte Vauterländische Christen, beuorab aber mir anbefolne Pfarrkinder, die noch daran vnschuldig, des zu füglicher vnd fruchtbarlicher von einwilligung entschuldigung, oder verthedigung solches grewels warnen vnd abschrecken: die aber daran schuldig, das sie bey zeiten daruon abstehn, vnd selbstwillige rechtschaffene busz, vnd schuldige buszfrüchten, auch ehe sie offenbart oder angegriffen, erzeigen zeitliche vnd ewige straff abthedigen: oder aber da fern sie durch Gottes will vnd schickung bey oder von der hoher Obrigkeit dessenhalb angeklagt ein gezogen vnd gestrafft wurden, ire erschröckliche missethat nit, zu mehrer verdamnusz, leugnen oder entschuldigen, oder sich zeitlicher straff vngehorsamlich widersetzen, sonder Gott zu ehren vnd irer seligkeit zum besten, ire vnauszsprechlich grosse sünd vnd schuld demütiglich vnd kläglich bekennen, vnd mit warer buszfertigkeit, desto williger vnd gedultiger sich vnter Gottes vnd der Obrigkeit hand von Got 
{==a8v==} {>>pagina-aanduiding<<}
tes wegen demütigen, in die wol, vnd tausentfach groblicher verschulte zeitliche straff (damit sie die ewige straff vnnd Hellische verdamnusz durch Christi verdienst, entfliehen mögen) einlassen vnd ergeben wöllen, fügliche vrsach vnd Christliche anmanung thun möchte. Der liebe Gott verliehe seinen segen, vnd das gedeyen darzu, das die verhoffte frucht vnd besserung erfolge, zu rettung vnd ehren seiner Maiestat, vnd dero seelen seligkeit.
Bitte derwegen gantz Vnderthäniglich, E. F. G. (die der Allmechtiger in glück vnnd gnadenseliger Fürstlicher regierung, verhofftet vnd gewünschter massen allhie noch lange zeit gefriste) wöllen allsolche wolgemeinte arbeit vnd dedication, ir gnediglich gefallen, vnnd meine geringheit in gnaden befolhen sein vnd bleiben lassen. Geben in E. F. G. Statt Sittart den 12. Nouemb. Anno 1596.

E. F. G.

vndertheniger Caplan in Christo.

Franciscus Agricola.


    
{==b1r==} {>>pagina-aanduiding<<}

Vorred des Authorn zu dem guthertzigen Leser.

    DIse siben Tractat, von der boszheit vnd straff der zaubereien, freundtlicher lieber Leser, hab ich nicht ausz hasz einiger menschlicher Personen, sonder ausz bewegendem eiffer Göttlicher ehren, vnd Christlichem schuldigem mitleiden, so viler tausent Seelen, zu offenbarung, verhinderung vnnd abschaffung dises allergrewlichsten, hochschädlichen, vnchristlichen, teuffelischen lasters, selbsten wolmeinlich verfertiget. Beger oder suche nicht: für meine person, vnd vil an mir ist trawens: das jemandt ahn Leib oder Leben, oder sunst einiges wegs verletzet oder gestrafft, sonder nur, das ein jeder, der noch vnschuldig, für solches erschröcklichst teuffelische laster fruchtbarlich gewarnet, der aber darein geraten, zur busz vnd besserung, vnd da ihn Gott durch die Obrigkeit straffen läszt, zur gedult in tausentfach verschuldte straff, die Obrigkeit aber ires ampts, inhalt Göttliches worts, vnd was sie deszfals von Gottes wegen zuthun schuldig: wölle sie Gottes lohn erlangen, vnnd straff verhüten: durch die einfältige, klare, vnd genugsam erwisene euangelische warheit, saluo per omnia honore debito cuiuslibet, Christlicher wolmeinung erinnert werde. Wie ich dasselb auch hiemit offentlich bester massen protestiert, vnd für jederman wölle ausztrucklich bezeuget haben. Wolte Gott das alle, vnd beuorab disz grewlichst laster, durch rechten bericht, vnd fleissige vnabläszige ermanung dero ordenlichen Pastorn vnd Seelsorgern, vnnd erstliche bedrewung dero Weltlicher Obrigkeit, ohn einige leibs straff oder Blutuergiessen ausz rechtschaffener Gottesforcht möchten verhütet, oder sonst bey zeiten gepüsset vnd abgeschafft werden. Aber das ist wol zuwünschen, aber nicht also, wegen des feinds vnnd der Welt bösz-
{==b1v==} {>>pagina-aanduiding<<}
heit, sicherlich zuhoffen: Dann an vilen, vnd schier dem mehrentheil, hilfft heutigs tags kein ermanen noch warnen, kein schelten noch drewen: sondern, wie der Prophet Esaias sagt am 28 Cap. Allein die straff gibt verstandt. Vnd wie der Weiszman bezeugt: Als der gottloser gestrafft wirt, wirt der Narr alberer oder witzig Prou 19.
Ich hab auch den frommen vnd Gottsförchtigen Lesern wöllen verursachen, andere Catholischen Authores zulesen, die von diser materi weitleuffiger ex professo geschriben haben, deren ich auch hin vnnd wider gedacht, vnd dahin den Leser gewisen, dieselb ich auch gefolgt binn: beuorab aber vnd insonderheit des Hochw. Herren Petri Bensfeldij Suffraganei Treuirensis herrlich Werck, welchs erst zu Latein, darnach aber auch eins theils verteutscht Buch De Confessionibus maleficarum, von der Bekantnusz der Zauberer vnd Hexen, zu Trier in Truck auszgangen: vnd so vil das Teutsch belanget, Anno 1590 Dasz Latinisch aber augirt. Anno 1591. (welchs jedoch nun zum dritten mahl diszlauffends 96. Jar mercklich gemehrt vnnd wider getruckt) an tag geben: in welchem, wie auch in den dreyen Büchern Nicolai remigij de daemonolatria dise jüngste Herbstmesz zu Cölln auszgangen, darzu dann auch billich zu zehlen, das directorium D. Graminaeum LL. Anno 94. daselbst auch getruckt) ferner zufinden vnd auszfürlicher zuuernemen, was von vns entweder nicht berhürt, vnnd vnsers propositi nicht gewesen: oder aber kürtzlicher eyngezogener, oder sunst für die eynfältigen, schlechter augenscheinlicher vnnd verstentlicher ist gesetzt vnnd tractirt worden.
    Wiewol aber mein meinung vnd fürsatz eigentlich gewesen, anders nicht in disen Tractaten zusetzen, dann Gottes wort vnd Catholischer warheit vnd erclerung durch ausz vnd im grund gemäs: auch nicht weisz im geringsten anders gesetzt, oder eyngeführt zuhaben: so will ich doch mich vnnd mein schreiben jederzeit denen 
{==b2r==} {>>pagina-aanduiding<<}
die gelehrter vnd verständiger seyn, als ein Discipulus, zuuerbesseren heimgestelt, vnd gegenwertigen Bericht, wie auch alle vnd jede, bisz daher von mir, zu ehren Gottes, vnnd dienst der Heiligen Christenheit, beuorab meines lieben Vatterlandts, wolmeinlich in offentlichen Truck verfertigte Schrifftn, oder die künfftiglich mit Gottes hilff vnd gnaden, gleicher massen vnd meinung an tag möchten gegeben werden, vor all, vnnd in allen dingen, dem vnfehlbarn vrtheildes H. Apostolischen Stuls vnnd Catholischer Rhömischen Kirchen, wie pillich vnd gepürlich, vnderworffen, vnd was dem möchte zugegen, oder nicht allerding gemäsz seyn, hiemit offentlich cassirt vnd retractirt haben.
Ich weisz nicht ob von einigem Catholischen Scribenten vnnd Auctorn tali methodo & ordine zu teutsch, durchausz hieruon biszdaher tractirt worden: eins weisz ich, wann gleich solchs beschehen, das meine meinung ist vnd bleibt, hiemit auch der lieben Christenheit, vnnd meinem Vatterland, vnd sunst jedermeniglich, der es bedörfftig oder begirig ist, nach gestalt meines geringen vermögens, vnd gegebenen Pfündleins, brüderlicher vnd Christlicher massen zu dienen.
    So fehrn nun ausz disem, oder andern meinem auszgangenen Schrifften (welche mehrertheils, bey weylandt Herrn Materni Cholini löblicher vnnd seliger gedechtnusz Erben zufinden) etwas guts vnd nützlich in dem hochbeschädigten Weinberg Christi geschafft oder verursacht: soll vnd wölle der fromme Leser nit meiner geringheit, sondern Gottes gnaden vnd willen zuschreiben Da aber etwas, wie leicht geschehen kan, vergessen oder nicht der gebür verfertigt, wölle er mirs ausz Christlicher liebe verzeihen, vnnd das in vnd mit mir günstiglich erkennen vnd bekennen, das es an gutem vorsatz, vnd Christlichem geneigten, vnnd wolgemeinten willen zwar nicht gemangelt: vnd derwegen die Intention vnd guten willen für die that rech-
{==b2v==} {>>pagina-aanduiding<<}
nen, auch Gott mit mir, vnnd für mich bitten helffen, das mein thun vnd lassen seiner Göttlichen Mayestat jederzeit gefellig, der Heiligen Kirchen aber dienstlich, vnd ersprieszlich seyn, vnnd alles zu seiner Göttlichen Ehren, vnd meines, vnnd des nächsten heyl vnd seligkeit endtlich vnnd eigentlich gereichen möge, durch Jesum Christum vnsem einigen Erlöser vnnd Seligmacher Amen.



{==1==} {>>pagina-aanduiding<<}

Erster tractat von Zaubern vnd Zauberinnen, was, vnd ob sie die argste Sünder auff Erden seyen.

Das erst Capitel.
Was Zauberey sey: vnd welche man Zauberer vnd Zauberinne oder Hexen nenne.

ZAuberey, nennen vnd meinen wir, in gegenwürdigem tractat, die tenfelische, vnd verfluchte, hochschedliche kunst, dadurch menschen vnd besten, vnd sunst andere Creaturen, auff anhalten, vnd begeren gottloser Personen, durch den Erbfeind Gottes vnd Menschlichen geschlechts, den leidigen teuffel, beschediget, vnd als vil ahn im ist, verdorben vnd vertilger werden.
Zauberer, vnd Zauberinne oder Hexen aber, nennen vnd meinen wir allhie, alle etwan Christen vnd getauffte Manns vnd Weibspersonen, so Gott verleugnen, vnd mit dem teuffel sich verbinden, vnd durch hilff vnd mittel des Vide Malleum male fecarum Sprengeri parte prima. Bensfeldium in Confessione maleficarum. zu teutsch fol. 1. 2. teuffels andern Menschen, beesten, oder andern Creaturen Gottes, böses vnd schaden, vnd als vil an inen, vnd von Gott zugelassen wirt, das eussert verderben, vnd vnsaglich jamer vnd ellend zufügen.
{==2==} {>>pagina-aanduiding<<}

Wie vnd was gestalt aber allsolche zauberer vnd Hexen, Gott vnd sein heiliges Wort, Christum vnd sein heilig verdienst, die würdigste Mutter, vnnd allerliebsten Heiligen, vnnd Sacramenten Gottes, ettliche ausztrucklich vnd offentlich, etliche heimlich vnnd bedecklich, etliche zumahl, etliche zum theil gar verleugnen, vnd sich mit dem leidigen Sathan verbinden vnnd verpflichten, ist mein fürhaben nicht allhie in die lengd zubeschreiben. Wer da weitleuffigen bericht begert, der besehe den Hochwürdigen Herren Petrum Bensfeldium, in seinem Buch, welches er von den Bekandtnussen der zauberer beschriben praeludio sexto circa medium: & Tomum primum mallei maleficarum: parte secunda, quaestione secunda, capite secundo. Iacobi Sprengeri.
Alsolche Personen, nechst dem, das sie Gott abgangen ja abgeschworen, vnd sich dem teuffel mit Leib vnd Seel (wiewol eine mehr vnnd fester als die ander) ergeben vnnd verpflichtet haben: Bulieren auch gemeinlich, vnd treiben fleische vnkeuschheit mit dem Teuffel, jha wol mit verscheidenen Teuffeln: beten den vnd dieselben gleich Gott, jha an statt Gottes an, thun alles ins teuffels namen, vnnd zu des teuffels ehren, Gott aber vnnd seinen Heiligen zu trutz vnd vnehren, vnnd haben den teuffel hin vnnd wider zu ihrem wolgefallen wegen gethanes bunds zu allen bösen stücken vnd thaten bereit.
{==3==} {>>pagina-aanduiding<<}

vnd was sie ihme, krafft auffgerichten bundts befelhen oder ahngesinnen, ist er vrbietig vnnd willfertig zu thun, jha ob sie gleich nicht wolten, müssen sie wol, auff ahnreitzen vnnd treibung des teuffels böses thun, vnnd die Menschen, oder was ihnen zustendig ist, durch hilff vnnd mittel des listigen teuffels, als sie ihre teuffelische bundtszeichen brauchen, bescheidigen vnd bezaubern.
Wiewol aber vnder gedachten zauberischen Personen ein mercklicher vnderscheid, vnd etliche dem teuffel mehr oder minn verpflichtet, in Wie vnd was gestalt sie den Teuffel sich verpflichten vnnd ihre Profesz thun, vnnd Gott abschweren.
Vide Sprongerum in malleo maleficarum parte 2. quaestio. 1. cap. 2. pagin.236 & sequentibus in editione Francofortiana Anno 88.
Vide & Bensfeldium in Confess. pag. 33.
Vide Sprengerum in malleo maleficarum parte prima quaest. 13. Et Bensfeldium pag. 527. praeludio. 6.  der teuffelischen, zauberischen kunst mehr oder min erfahren oder zugenommen, vnd also etliche böser vnnd feneiniger sein als die andern. So seind doch alsolche Menschen vber die Maszböse vnd gottlose leuth, vnnd respectiuè arger als Heyden, Judden, Türcken, Mamelucken, Retzer, Gotteslästerer, Mördener, Ehebrecher, Hurierer, Dieb, Räuber, Land vnd Straffenschänder, Mordtbrenner, Sodomiter, Bludtschender, vnnd wie man sie dann sonst erdencken oder nennen mag. Dann die zauberey ist ein laster vber alle laster, jha ein ein Muter vnd sumpff der allergrewlichsten sünden, welche mit gedancken nicht genugsam verfasset, noch mit worten kan auszgesprochen werden. Wie ein gottliebender vnd verstendiger Christ.
{==4==} {>>pagina-aanduiding<<}

bey ime selbst, da er mit fleisz auffmercken, vnd nachdencken wölle, gerad ermessen kan, vnd wir auch in folgenden Capittulen menniglich, zur warnung vnd abschrecken, auffs kurtzest vnd einfeltigst, erinnerung vnd handtgreifflichen bericht thun wöllen.


Das I I. Capitel.
Beweisz, das Zauberer vnd Zauberinne ärger sein als Heiden vnd Abgöttischen.

1.	Die Heyden haben Gott iren Schöpffer, vnd Christum ihren Heylandt vnd Erlöser nie erkandt, seind nie getaufft, vnd also Christi leidens vnd todts noch nicht theilhafftig, noch niemahin vom teuffel erlost, oder durch Christi blut abgewaschen, noch mit seinem heiligen geist begabet, oder mit seinem Fronleichnam gespeiset werden, haben sie auch der heiligsten Dreyfaltigkeit niemaln verpflichtet, oder dem teuffel vnd seinem wesen abgeschworen. Das sie aber abgöttische bilder, oder sunst andere lebendige, oder einige creaturen, als Götter ahnbetten, thun sie ausz vnwissenheit, vnnd eingepflantzter blindtheit, dieweil sie besser nicht gelernet, oder gewiszt haben.
Die Zauberer vnd Zauberinnen aber vnder den Christen (dann van denen handlen wir in gegenwertigem Tractat) seind in Christo getaufft, haben Gott vnd sein wort erkant, seind.
{==5==} {>>pagina-aanduiding<<}

Christi blut zur abweschung irer sünden, vnnd sunst aller seiner wolthaten theilhafftig, vnnd genugsam von Gott vnd seiner güte, vnd hergegen vom teuffel, vnd seiner boszheit, wie schwerlich vns Christus ausz des teuffels gewalt vnd pflicht der ewigen verdamnusz erlöset, &c. ausz Gottes wort vnd Christlichen Glauben bericht worden: Haben sich Gott in der H. Tauff durch sich selbst, oder ihre Vormünder die Tauffgeuattern verpflichtet, dem teuffel vnnd seinem rhat, that vnd bösen bekerungen abgeschworen, vnd gehen gleichwol darüber, vnd verlassen, jha verleugnen Gott, verleugnen Christum ihren gecreutzigten Heilandt, vnd alle seine verdienst vnd gnadenmittel, vnd ergeben sich wissentlich zu Gottes vnd irem Erbfeind dem teuffel, verpflichten sich dem mit Leib vnd Seel, ehren den, dienen dem, vnd thun alles in dessen namen vnd wolgefallen, &c.
2.	Ob wol, wie der Prophet Dauid sagt, dero Psalm. 113. Heiden Götter teuffel seind, vnd die Heiden durch ire abgöttische Bilder vnnd andere creaturen, die teuffel ehren vnd anbetten: so thun sie doch solch gemeinlich nicht wissentlich vnd sichtbarlich: dann so sie die Teuffel vnd ire boszheit recht erkenten, vnd auch recht vnd sichtparlich in teufflischer gestalt sahen, sie wurden, zweiffels ohn, denselben nicht ehren noch anbetten, sonder dessen ein schrecken vnd abschewens haben, wie mehrmahls erfahren, als die Heilige Apostel oder andere Gottes freund etwan die 
{==6==} {>>pagina-aanduiding<<}
teuffel gezwungen, das sie ihre Abgöttische bilder verlassen oder zerbrechen, vnd sichtbarlicher teuffelischer gestalt sich offenbaren, vnnd sehen lassen müssen.
Die Zauberer vnd Zauberinnen aber wissen des teuffels boszheit vnd vorhaben: vnd gleichwol ehren sie denselbigen, betten ihn ahn in offentlicher vnnd sichtbarlicher gestalt als ihren Gott: Nun ist grewlicher Sünd, wissentlich als vnwissentlich: sichtparlich als vnsichtparlich, den teuffel anbetten: grewlicher sünd, den teuffel selbst in eigener sichtparlicher Personen, als einige andere Creaturen, an Gottes statt, oder als Gott anbetten.
3.	Die Heiden vnnd abgöttischen haben ins gemein kein fleischliche gemeinschafft mit dem teuffel, bulieren auch mit demselben nicht sichtparlich, vnd wissentlich in eigener Personen.
Vide malleum Sprengeri parte 2. q. 1. c. 2. pag. 237. & cap. 4. pag. 262.
Quomodo malefici & sagaecum daemonerem Veneream exerceant.
Vide etiam Bensfeldium pag. 191 & sequencib. praeludio 17. conclusione 5.Die Zauberer vnnd Hexen aber die buliern gemeinlich allesampt wissentlich vnd sichtparlich mit den Sathan, vnd haben schier ein jeder seinen eigenen Bulen, &c. mit welchem sie sich fleischlich vnd personlich vermischen, vnd vnerhörte, erschröckliche vnkeuscheit treiben.
4.	Die Heiden vnd Abgöttischen, die bezaubern ins gemein ex professo keine andern, noch beschedigen, mit hilff vnd mittel des teuffels, andere Creaturen.
Die Zauberer vnd Zauberinnen, die thuns auffs fleissigst vnd fürsetzlich.
5.	Vnd wann schon vnder den Heiden auch 
{==7==} {>>pagina-aanduiding<<}
einige zauberer vnnd zauberinnen, so sollen sie doch mehr die frembden als ir eigen Volck beschedigen.
Die Zauberer vnd Hexen vnder den Christen, beschedigen mehr vnd fürsetslicher ihre mit Christen, als andere oder frembden.
Derwegen denn die zauberer vnd zauberinne vnder den Christen groblicher sündigen, vnnd auff vil weg böser vnd gottloser seyn, als einige Heyden oder dergleichen abgöttischen.


Das I I I. Capitel.
Die Zauberer vnd Zauberinnen seynd ärger als Juden.

1.	Die Juden erkennen vnd ahnbetten einen Gott, der Himmel vnd Erd erschaffen hat: irren aber darinnen, das sie Gott nicht recht erkennen, vnd die H. Dreyfaltigkeit nicht annemen noch bekennen wöllen.
Die Christen oder getauffte zauberer vnd zauberinnen haben die Heilige Dreyfaltigkeit erkant vnnd bekant, aber haben nun den lebendigen, einigen, wahren Gott, der einfach in der Natur ist, vnd dreyfach in Personen, nemlich Gott den Vatter, Sohn, vnd Heiligen Geist, in dem sie getaufft, vnnd zu Christen worden seind, von Sünden abgewaschen vnnd ausz des Teuffels gewalt vnnd Hellischer verdamnusz erlöszt vnd zu Kinder vnd Erben des Himmels gemacht worden, denselbigen, sage ich, haben sie, dem Teuffel zugefallen abgesagt, 
{==8==} {>>pagina-aanduiding<<}
verleugnet, vnd an statt desselben ehren vnd anbetten sie den Hellischen feind. Nun ist grewlicher Sünd den erkanten vnnd bekanten Gott verleugnen, als Gott nicht recht erkennen oder bekennen. Es ist grewlicher Sünd den Teuffel selbst an Gottes statt anbetten, als Gott nicht recht erkennen, oder anbetten wie sichs gepürt.
2.	Die Juden haben zwar Christum gecreutziget, aber als einen pur Menschen, vnd als 1. Cor. 2.iren feind. Dann hetten sie Christum recht erkant, sie solten, wie S. Paulus sagt, den Herren der Herrligkeit nicht gecreutziget haben.
Die getauffte Zauberer vnd Zauberinnen aber die haben Christum erkant fur Gott vnnd Mensch, für ihren Erlöser vnd Heilandt, seyn in seinem Blut getaufft vnd erlöszt, von ihme Christen geheissen: vnd gehen vnd daruber vnd verleugnen Christum, dem teuffel zugefallen, vnd bewilligen in die von den Juden beschehene creutzigung, vnnd so vil an ihnen, creutzigen sie Christum vil schendtlicher vnd grewlicher, als die Juden jemahln gethan, vnd das nicht ein, sonder als offtmaln sie ire teuffelische beykümpsten haben, vnd grewliche laster begehn.
3.	Die Juden was sie, vermög ires gesetzs, thun, das thun sie irem vorhaben vnd meinung nach, Gott zu dienst vnnd ehren, Gott zu gefallen, vnd von Gott gelohnet zu werden: wiewol es alles vergeblich ist, weil sie Gott nit recht erkennen, vnd in seinem Son Jesum Christum nit glauben, noch das gesetz nit im rechten verstand halten.
{==9==} {>>pagina-aanduiding<<}

    Die getauffte Zauberer vnd Zauberinnen, richten all ir thun vnd lassen Gott zu speit vnnd vnehren, den sie zwar erkant, aber nun verleugnet vnd verlassen haben, vnd hergegen dem verpflichten teuffel zu ehren vnd wolgefallen, dem sie sich als ihrem Gott, verpflicht vnd ergeben haben.
4.	Die Juden quatenus tales hassen vnd fliehen den teuffel, als ein Erbfeind des menschlichen geschlechts, haben auch keine gemeinschafft noch freundtschafft mit ime, vil weniger Buliern vnd Huriren sie mit dem teuffel sichtparlich vnd personlich.
Die getauffte Zauberer vnnd Zauberinne hassen Gott vnd sein gebott: lieben vnnd ehren den teuffel, vnd treiben mit dem teuffel in sichtparlicher gestalt vnd persönlich ire grewliche erschröckliche vnkeuschheit.
5.	Die Juden stehen ires gleichen beuor, vnd seind einander behülfflich, vnnd ob wol sie die Christen vnd frembden, so keine Juden, mit Wucher vnd sunst zu betrüben keine schew tragen, so thut doch gemeinlich ein Jud dem andern das nicht.
Die getauffte Zauberer vnnd Zauberinne die beschädigen, betrüben vnnd verderben vorsetzlich vnd am meist, ja wol allein, so vil ihnen müglich ist, durch hilff vnd mittel des teuffels, ihre etwan mit Christen, vnd mit denen sie einen Gott, einen Glauben, einerley Sacramenten gehabt, &c.
{==10==} {>>pagina-aanduiding<<}

Derwegen dann die Zauberer vnd Zauberinnen vilfach gottloser vnd ärger seynd, als die Juden sein können.


Das I I I I. Capitel.
Die getauffte Zauberer vnd Zauberinnen seynd ärger als die Türcken.

1.	Die Türcken erkennen vnd bekennen einen lebendigen Gott, der Himmel vnd erden geschaffen hat: aber sie leugnen mit den Juden Gott den Son, vnd Heiligen Geist, leugnen die H. Dreyfältigkeit.
Die getauffte zauberer vnd zauberinnen verleugnen den lebendigen Gott, vnd darzu auch die Heilige Dreyfaltigkeit, die sie einmal erkant vnd bekant haben.
2.	Die Türcken betten nit den Teuffel, sonder Gott ahn, souil sie den selben ihrem duncken nach erkennen:
Die getauffte Zauberer vnnd zauberinnen betten nit Gott, den sie erkant, aber verleugnet haben: sonder sie beten den Teuffel an sichtparlich, den sie an Gottes statt angenommen, vnd sich ime verpflichtet haben.
3.	Die Türcken haben Christum nie angenommen für iren Messiam, sonder bekennen, das er sonst ein H. Mann vnd Prophet Gottes gewesen sey:
Die getauffte Zauberer vnd Zauberinnen, haben Christum für Gottes Son vnd iren Messiam zwar erkant vnd angenommen, aber nun mehr verlassen vnd verleugnet, lästern vnd schän
{==11==} {>>pagina-aanduiding<<}
den denselben wider ihr gewissen, dem teuffel zu ehren vnd wolgefallen.
4.	Die Türcken hassen vnd schewen den teuffel irem düncken nach, vnd haben mit ihm wissentlich vnd scheinbarlich kein gemeinschafft:
Die zauberer vnd zauberinnen lieben vnd ehren den teuffel, vnd bulieren mit demselben persönlich in sichtparlicher gestalt wissentlich vnd fürsetzlich.
5.	Die Türcken beschedigen vnnd verderben ire mit Türcken nicht, sonder seyn einander behülfflich vnd beystendig:
Die getauffte zauberer vnd zauberinnen bezaubern, verderben ire mit Christen vnmenschlich vnd vber die masz vngütlich, solches ausz hasz vnd trutz Christi. dem teuffel zu vnderthenigen gefallen.


Das V. Capitel.
Die Zauberer vnd Zauberinnen, seynd ärger als Mamelucken.

Mamelucken sein menschen, welche etwan getaufft vnd Christen gewesen, aber nun zu dem Türcken oder vnglaubigen gewichen von Christlichen glauben gantz abgefallen seyn. Wiewol nun dieselb in demfall, ärger als Heiden oder Türcken seyn, dieweil die Heiden oder Türcken in Christum nie geglaubt, vnd demnach Christum nit verleugnet oder Christo nicht abgefallen seynd: dise verleugnete Christen aber seyn in Christo getaufft, vnd Christi erkentnusz vnd gnaden theilhafftig, Christo auch durch den Tauffeid vnnd sunst vilfeltig verbunden vnd verpflicht gewesen 
{==12==} {>>pagina-aanduiding<<}
nunmehr aber an Christo eidt vnd glaubbrüchig werden: So seind doch alsolche Mamelucken respectiuè nicht so bösz vnnd gottlosz, als die getauffte zauberer vnd zauberinnen.
1.	Dann die Mamelucken noch mit dem Türcken, irem wahn nach, einen Gott wöllen erkennen vnd bekennen, vnd demselben als irem eintzigen Gott dienen vnd anbetung beweisen:
Die Zauberer vnd Hexen aber, die verleugnen Gott zumahl, vnd auch die H. Dreyfaltigkeit, vnd ehren vnnd bitten an Gottes statt den leidigen vnd verfluchten teuffel an, auch in persönlicher vnd sichtbarlicher gestalt.
2.	Die Mamelucken die haben noch ein grawen vnd schewen des teuffels, in eigener vnnd sichtparlicher gestalt:
Die zauberer vnd zauberinnen, die conuersiern mit dem teuffel nicht allein, sonder bulieren auch mit demselben, vnd vben erschröckliche fleischliche lust vnd vnkeuscheit.
3.	Die Mamelucken brauchen sich nit wissentlich vnd sichtbarlich des teuffels hilff vnnd mittel, vmb andere, beuorab die von irem volck seind, an leib vnd leben, oder sonst an dem irigen zuuerderben:
Die Zauberer vnd Zauberinnen die bezaubern, beschedigen, vnd verderben ihre Mitchristen, Nachpaurn vnd etwan glaubensverwanten, gut vnd wolthäter insonderheit.



{==13==} {>>pagina-aanduiding<<}

Das V I. Capitel.
Die Zauberer vnd Zauberinnen seynd erger als sonst einige Gotteslästerer.

1.	Gotteslesterung ist ein vberausz grosse vnd grobe Sünd, die Gott ohn alle gnad zustraffen befolhen. Nun seyn wol heil vnd gottlose menschen, die zwar Gott ausz trunckenheit oder böszheit, Leui. 24. zorn, oder vngedult lästern aber darnach rew vnd leid tragen:
Die zauberer vnd zauberinnen die lästern Quomodo Deum & sanctos & potissimam Deipaeram blasphement, Vide Sprengerum porta 2. Q. 1. ca. 2. in malleo. Gott, vnd seine Heiligen, vnnd alles was Gott angeht, auffsetzlich, ausz hasz vnd on vnderlasz, vnd dargegen ehren vnd anbetten sie den teuffel on schew vnd rew.
2.	Die Gott sonst lästern ausz zorn, verleugnen doch nicht alsbald Gott gäntzlich vnnd zumahl:
Die zauberer vnd zauberinnen, die lästeren vnd schmehen Gott, vnd was Gott angeht, also, das sie in auch gäntzlich verleugnen.
3.	Die Gotteslästerer betrüben vnd beschedigen zwar sich, vnd ire stell selbsten, aber gemeinlich seind sie derhalb nicht gemeint oder geflissen ihren nechsten ahn leib oder, gut zu beschedigen vil weniger zuuerderben.
Die zauberer vnd zauberinnen aber lesteren vnd schmehen nicht allein Gott, vnd seine Heiligen, vnd beuorab seine hochheiligste Mutter 
{==14==} {>>pagina-aanduiding<<}
zu irer eigener seelen schaden vnd verderben, sondern sie seyn auch stettig darauff ausz hasz Gottes vnd ires nechsten, dem teuffel aber zu ehren vnd zu dienstlichem gefallen, iren nechsten durch zauberische teuffelische mittel an leib vnd gut, ja auch wol an der seelen zubeschedigen, vnd in eusserst verderben sammt vnd mit inen zustürtzen.


Das V I I. Capitel.
Das die Zauberer vnd Zauberinnen ärger seynd, als sonst einige andere Eidt vnd trewlose menschen.

Welche ire gegebne trew vnd geleisten Eidt, da er anders gut vnd Gottes wort gemesz, auffsetzlich vnd wissentlich zerbrechen, werden billich für Ehr vnd trewlose, demnach für hochsträffliche leuth geachtet. Aber zauberer vnd zauberinnen seynd vil ärger vnd gottloser.
1.	Dann Christen Menschen, ob sie gleich wol ihre gethane gelöbte, vnnd mittels Eidts beschehene verhetssung zerbrechen, vnd in dem fall gröblich vnd tödtlich sündigen, so verleugnen sie Gott damit nit gleich zumal, vnd ist das auch gemeinlich ire minste gedancken nicht:
Die Zauberer vnd Zauberinnen aber, dieselb brechen auffsetzlich, vnd mutwillig, ausz eingebung vnd anhetzung des leidigen teuffels, iren gethanen Eidt, vnd Tauffgelöbd, denn sie in der Tauff durch ire Tauffpatten gethan, vnd folgends mit ihrem Consens selbs willens vnd wissentlich bestetigt, vnd Gott sich verpflicht, 
{==15==} {>>pagina-aanduiding<<}
dem teuffel aber vnd all seinem raht, eingeben, bösen wercken, pompereyen abgesagt haben, vnd fallen Gott ab, vnd verleugnen denselben gentzlich vnd zumal.
2.	Die Eidbrüchige, ob sie Gott gleich in einen oder etlichen gebotten erzürnen, so gedencken sie doch gleichwol ins gemein nicht in solchen lastern zubeharren, oder zum wenigsten dem teufel nicht gäntzlich sich zuergeben:
Die Zauberer vnd Zauberinnen die ergeben sich fürsetzlich gantz vnd zumal in den dienst des teuffels, ja achten vnd ehren denselben als iren Gott, ahn statt des einigen lebendigen Gottes, der sie geschaffen vnd erlöset hat.
3.	Die meineidigen vnd trewlosen beschedigen zwar vnd verdammen desfals ir seel de facto, vnd thuns auch offt iren nechsten zubetriegen, oder zubeschedigen: aber sie thun solchs gleichwol nit durch mittel des teuffels, oder sonst ohn vnderscheid jedermenniglich oder vilen.
Die zauberer vnnd zauberinnen dieselb verdammen nit allein ihre seel, sondern sie seind auch drauff ausz jedermeniglich durch anreitzung vnd mittel des teuffels an Leib vnd leben, Blut vnd gut, zeitlich vnd ewig zu beschedigen, ja auch zuuerderben, Gott zu trutz, vnd dem teuffel zu lob vnd dienstlicher ehren:
4.	Die meineidige vnd trewlose seyn gemeinlich nicht geflissen auch andere zu solchen laster zureitzen:
Die zauberer vnd zauberinnen aber, die wolten 
{==16==} {>>pagina-aanduiding<<}
das sie alle Menschen von Gott abziehen, vnnd zu zauberer vnd zauberinnen machen, vnd also iren hauffen vnnd des teuffels reich stärcken köndten.
5.	Die Meineidigen vnnd trewlosen, ob sie gleich dem teuffel folgen vnd dienen, in dem sie sündigen, vnnd seiner bösen eingebung folgen, vnd also seine Schlauen werden: so haben sie doch kein sichtparliche vnnd personliche gemeinschafft mit dem teuffel, vil weniger buliern vnd triben sie vnkeuscheit demselben:
Die zauberer vnd zauberinnen aber, die sprechen, conuersiren, dominiern, vnd darzu boliern mit dem teuffel sichtparlich, vnnd das wissentlich, zuuerscheiden vnd offtermaln, jha wol täglich, vnd ohne vnderlasz, als offt sie können.


Das V I I I. Capitel.
Die Zauberer vnd Zauberinnen seynd ärger als einige Ketzer vnd Sectarien.

DIe Ketzer vnnd Sectarien seynd wol sunst respectiuè die Gottloseste vnnd schädlichste Sünder vnder den Christen: Dann sie verkeren vnd verfelschen das fundament der frombkeit vnd seligkeit, den Glauben, nemblich: aber gleichwol feind die zauberer vnd zauberinnen noch vil ärger vnnd gottloser als einige Ketzer:
1.	Dann die Ketzer vnd Sectarien, die weichen wol vom Catholischen glauben in etlichen, 
{==17==} {>>pagina-aanduiding<<}
aber formaliter, nicht in allen puncten, ab:
Die Zauberer vnd Hexen fallen dem Catholischen glauben samen vnd zumal ab.
2.	Die Ketzer vnd Sectarien die wöllen noch in Gott vnd in Christum glauben, gehen Gott nicht ex professo zu samen ab, sonder loben noch zum wenigsten auff ire weisz, ehren vnd preisen Gott vnd vnsern Erlöser Christum Jesum.
Die Zauberer vnd Zauberinnen die schmehen lästern vnd verleugnen Gott vnd Christum im grund, vnd fallen im gentzlich ab, vnd welen den Teufel für iren Gott.
3.	Die Ketzer vnd Sectarien ob wol sie durch den lügengeist verblendet sein vnd getriben werden, so betten sie doch den teuffel sichtbarlich vnd auffsetzlich nicht an, sondern wöllen noch des teuffels feind geacht vnd gehalten seyn.
Die Zauberer vnd Zauberinnen die gehen mit dem teuffel sichtparlich vmb, ehren vnd beten in sichtparlich vnd persönlich an, thun alles in seinem Namen wissentlich vnd vorsetzlich.
4.	Wiewol die Ketzer vnd Sectarien mit dem teuffel geistlich bulieren, in den sie seiner falschen lehr vnd eingebung statt geben, damit iren willen vnd verkehrte lust treiben, wider den willen vnd meinung Gottes: so wissen sie doch solches nicht, den mehrertheil, oder wöllens nich wissen: falschlich meinent, das sie dem rechten wort vnd geist Gottes folgen: vnd treiben gleich wol kein offentliche, vnd sichtparliche, oder personliche vnkeuschheit mit dem leidigen teuffel: 
{==18==} {>>pagina-aanduiding<<}
Die zauberer vnd zauberinnen, die wissen das sie mit dem teuffel vmbgehn, vnd bulieren mit demselbigen wissentlich, sichtparlich vnnd persönlich in solcher sichtparlicher menschlicher gestalt, die der teuffel ausz der lufft angenommen, vnd darmit (der sunst ein geist, vnd von naturn, menschlichen sterblichen augen vnsichtpar ist, vnnd keinen waren leib hat) sichtparlich erscheinet.
5.	Wiewol auch die Ketzer vnd Sectarien, durch anstifftung vnd treibung des Hellischen feinds vnd lugengeists, one vnderlasz, ir Ketzergifft ausz zubreiten, vnd andere an sich zu ziehen, vnd iren Ketzerhauffen zuuermehren auffs fleissigst befleissen. So ziehen sie doch die menschen nit gantz vnd gar von Gott, vnd dem glauben ab, irer meinung nach, sonder sie wöllen die leuth (wie sie fälschlich vom lugengeist vberredet) erst recht zu Gott vnd dem waren glauben in Christum bringen: da sie dieselb doch von Gott vnd dem rechten glauben abwenden vnd verfüren:
Die zauberer vnd zauberinnen aber, die seynd drauff ausz, vnd werden auch durch den teuffel irem bund nach, darzu getriben, das sie andere, wa sie immer können ex professo vnd fürsetzlich von Gott vnd seim wort vom rechten glauben, zum teuffel selbst, vnd iren teuffelischen wesen, erschröcklicher abgötterey vnd  zauberkünsten bewegen vnd bringen, zu trutz vnd verachtung Gottes, vnd zu sterckung vnd vermehrung des teuffels reich, vnd gewisser verdamnusz aller deren die inen glauben vnd folgen. Vnd zu dem allem bezaubern sie auch die menschen nit allein, wie auch die Ketzer thun, 
{==19==} {>>pagina-aanduiding<<}
am verstandt vnd an der seelen, da sie können: sondern auch an leib vnd gut, vnd was sie angeht, daruon sie sonst leben müssen.
Ja es seyn die zauberer vnd zauberinnen selbst Vide Bensfeldium de Confessionibus maleficiorum praeludio 14. pag. 127. & 257. vlt. editionis. Vbi probat: male ficas etiam haereticas & plusquam haereticas esse. Ketzer: ja wol die allerärgeste, schendlichste vnd grewlichste Ketzer: dieweil sie zwar getaufft vnd Christen gewesen, aber dem glauben, da nit alle in allen vnd jeden, doch in den principalen vnd fürnembsten puncten abgefallen, vnd iren eigen vnd falschen glauben gefaszt haben, Gott, sein wort, vnd Sacramenten, Gottes freund vnd heiligen, beuorab die hochheiligste Mutter Gottes, schenden vnd lästern in iren hertzen, vnd conuenticulis, den teuffel an statt, vnd für iren Gott halten vnd glauben, &c. vnd seyn also ärger, gottloser vnd schedlicher als einige Ketzer in der welt sein können.


Das I X. Capitel.
Die Zauberer vnd Zauberinnen seind ärger als einige sacrilegi, Kirchenschender oder Gottesräuber.

Welcher, was Gott geheiliget ist, stillt, oder miszbraucht, oder etwas von Gott geheiligter platzen stilt, ist ein Gottes dieb oder sacrilegus. Nun seyn die Zauberer vnd Hexen ärger als sonst einige Gottesräuber oder sacrilegi, sie seyen Juden, Heiden, Türcken oder wie man sie nennen mag.
1.	Dann Heiden, Juden, Türcken vnd andere vngetauffte vnglaubigen seyn Gott niemaln durch die Tauff geheiliget, oder mit Christi blut, reipsa, abgewaschen:
Die getauffte zauberer aber vnd zauberinnen 
{==20==} {>>pagina-aanduiding<<}
die seind in der H. Tauff durch Christi blut ausz des teuffels gewalt erlöszt, von sünden abgewasschen, ausz Gott geborn, an leib vnd seel Gott geheiliget, Christo geistlich einuerleibt, vnd seine glidmassen, ja ein lebendiger Tempel Gottes worden, gehn hin verleugnen vnd verlassen Gott samptlich, betrüben vnd treiben den heiligen Geist von sich, nemen Gott was Gott zustehet vnd geheiliget, vnd von Christo so thewr erkaufft ist, nemblich Leib vnd Seel, vnd ergebens dem Ertzfeind dem leidigen teuffel, entehren den Tempel Gottes, ihr Leib vnnd Seel vbergebens dem Teuffel, treiben Gott ausz, vnnd nemen den Teuffel eyn.
2.	Die Juden, Heiden, vnd andere vnglaubigen wissen von Gott vnd Christo vnserm Erlöser nicht, kennen weder den Vatter vnnd den Son, haben sich Gott noch niemaln der gebür vbergeven vnd geheiliget, &c.
Die getauffte zauberer vnd zauberinnen, die selbe wissens alles wol, vnnd bekennens selbst in irem gewissen, vnd gleichwol gegen ihren glauben, gegen ihr eigen erkentnusz vnd bekentnusz, entheiligen sie, vnd stelen was Gott zustehet, vnd vbergebens dem Hellischen feind.
3.	S. Paulus sagt, das welche nach empfangener tauff wissentlich vnd auffsetzlich sündigen, das dieselb den Son Gottes widerumb an inen selbst creutzigen, denselben verspotten. Heb. 6. ja das sie den Son Gottes mit füssen tretten, das blut des newen Testament verunheiligen, vnd 
{==21==} {>>pagina-aanduiding<<}
dem heiligen Gnadendienst schmach vnnd vnehr anthun. Heb. 10.
Die Zauberer vnd Zauberinnen dieselbige sündigen nicht allein wissenlich vnd auffsetzlich, tödtlich vnd verdamlich, ein oder etliche mahl, wie andere gemeine Sünder vnnd Gottlosen thun, vnd doch gleichwol ins gemein ihr leben noch gedencken zu püssen, vnd von Sünden ab zulassen: sondern sie seind gentzlich entschlossen, verbinden vnd verpflichten sich auch immer vnd immer zu sündigen, gedencken nimmer abzulassen, nimmer zu püssen, nimmer sich zubessern: sonder sündigen, vnd entheiligen was Gott zustehet, creutzigen, vnd tretten mit füssen den son Gottes, betrüben vnd schenden den Heiligen Geist für vnd für, je länger je mehr, vnd grewlicher.
4.	Andere Gottesdieb vnnd Kirchenschender oder rauber, miszbrauchen was sie Gott stelen, oder sonst entheiligen, zu dienst oder wollust des fleischs:
Die zauberer vnd zauberinnen aber nicht allein zu wollust des fleischs, sonder auch zu dienst des teuffels sichtparlich vnd personlich, als sie mit demselben persönlich mit leib vnd Seel buliern, vnd vnkeuscheit vnnd sonst schendliche laster, Gott zu vnehren vnd zu trutz, begehn.
5.	Andere Kirchenrauber vnnd Gottes dieb schenden oder entweyhen den eusserlichen tempel, oder was darzu gehörig ist: schenden darumb nicht zugleich allesampt Gott selbst, vnnd was 
{==22==} {>>pagina-aanduiding<<}
Gott angeht, thuns auch offt ausz armuth oder vnuerstant, nit aber ex professo vnd principaliter dem teuffel zu ehren:
Die zauberer vnd die zauberinnen, dieselb, neben dem das sie den geistlichen vnd lebendigen Tempel Gottes schenden, an inen vnd irer eigener person, vnd sonst an andern, die sie auch Gott abstelen, vnd dem teuffel opffern, in dem sie dieselb auch zur zauberkunst bewegen vnd bringen: so lästern sie vnd schenden Gott vnd die hochheilichste Dreyfaltigkeit, darzu den Erlöser Christum, sein hochheiligste Mutter, ja alle heiligen vnd freundt Gottes, Gottes wort, Gottes dienst, die h. Sacrament, vnd alles was Gott, seinen dienst vnd ehr angeht: vnd das nit allein mit der zungen vnd worten, sonder auch mit der that selbs, als sie ire kinder nit in Gottes, sonder des teuffels namen: da sie es können heimlich zu weg bringen, tauffen: da sie falschlich, vnd nimmer recht beichten, vnd also das Sacrament der h. Busz vnd Absolution schenden: da sie das allerheiligst Sacrament des fronlichnams Christi mit vnglauben, mit Gottslästerischer vnd Gott verleugender zungen, mit teufelischem, oder dem teuffel vbergebenem hertzen gleich andern Catholischen vnd fromben Christen empfangen, vnd sonst offtermaln oder gemeinlich, als sie es auff die zung, oder, wie ir brauch ist, da sie können, vnder die zung empfangen, nit einnemen, sonder wider heimlich ausznemen, Gott zu trutz vnd dem teuffel zu lieb vnd ehren schentlich vnd grewlich, zu irer zauberkunst, vnd sunst vnsag-
{==23==} {>>pagina-aanduiding<<}
licher weisz miszbrauchen. Das ich geschweige, wie sie das gebett vnd H. Vatter unser, das creutz zeichen, vnd was mit Gottes wort vnd dem gebett, nach kirchischem brauch gesegnet, zum deckmantel irer boszheit, in schendtlichen aber glauben vnd miszbrauch ziehen.


Das X. Capitel.
Die Zauberer vnd Zauberinnen, seynd ärger als die Sodomiter.

1.	Die Sodomiter waren Heiden vnd vnglaubigen, Gen. 19. wuszten von Gott vnd seinem gebott nit, vnd dieselb haben weder die natur vnkeuschheit getriben, männer mit mannsz gleich, &c.
Die getauffte zauberer vnd zauberinnen seyn Christen, wissen von Gott vnd seim wort, wissen wie schentlich vnd verdamblich solche sünd vnd vnkeuschheit sey, welche wider die natur geschicht.
2.	Die Sodomiter hatten mit Menschen vnnatürliche Vnkeuscheit getriben:
Die zauberer vnd zauberinnen die bulen mit dem teuffel selbs. Nun ists schentlicher vnd grewlicher sünd, mit dem teuffel, Gottes vnd vnserm Erbfeind, in menschlicher gestalt bulier, als mit einem andern menschen, obs gleich wider die natur vnd vnordenlich beschicht.
3.	Ja wanns gleich andere getauffte Christen weren, die Sodomitische Sünd begiengen wider die natur, ein mannsperson mit dem andern oder sonst vnnatürlicher weisz sich mit andern menschen, ja auch, das noch grewlicher, mit beesten vermischen, so ists ein vberausz grewliche, schendliche 
{==24==} {>>pagina-aanduiding<<}
in Himmel wraach ruffende Sünd, die man sunst auch eine stumme Sünd nennet, dieweil man der nicht, wegen grewel melden soll, vnnd allsolche Sünd den Menschen in der Beicht, vnd sonst gemeinlich thut verstummen, dasz er nicht recht beichtet.
Gleichwol sündigen die zauberer vnd zauberinnen noch vil schwerlicher, dann dieselb mit dem teuffel selbst in ahngenommener menschlicher Manns oder Weibsgestalt wissentlich buliern, vnd vnerhörter vnkeuschheit zur höchster vnehr vnd schmach Gottes betreiben.
4.	Andere Christen so in Sodomitische sünd fallen, thun solchs gemeinlich nicht ausz einem bund den sie mit dem teuffel expreszlich vnd ausztrucklich gemacht: haben sich auch nicht jederzeit dem teuffel vnd der Sünd mit Leib vnd seel vbergeben, ob wol sie solchs ausz geilheit des fleisches vnd anreitzung des teuffels thun:
Die Zauberer vnd Zauberinnen die treiben solche teufflische, schendlichste, vnd allerschröcklichste Sodomey, ausz dem Bund den sie mit dem teuffel gemacht, vnd weil sie sich dem teuffel mit leib vnd seel zusamen vbergeben haben.
5.	Andere Christen so in sünd der Sodomiter gefallen, seind nicht alle vorhabens in solchen Sünden zuuerharren, sonder vil gedencken sich noch zu beichten, zu bessern, vnd abzulassen: wie wol die wissentlich vnd auffsetzlich solche Sünd in reiffen vnd verständtlichem alter offermalen begehn, selten, oder schwerlich sich recht beichten vnd bekeren: 
{==25==} {>>pagina-aanduiding<<}
Die zauberer vnnd zauberinnen aber gedencken sich immer zubekeren, oder abzulassen, sonder immer für vnd für, als lang sie leben in solcher teuffelischer, grewlichster Sodomey vnnd Vnkeuschheit zuuerharren, vnd mit dem teuffel zu bulieren.


Das X I. Capitel.
Das die Zauberer vnd Zauberinnen ärger seynd als parricidae oder matricidae das ist, die ir eigen Eltern, oder Kinder, oder sunst nechste blutuerwandten mörden.

1.	Welche ir eigen Vatter oder Mutter, weib oder Kinder, Schwester oder Brüder, oder sonst nechste Bludtsuerwanten vmbbringen, wider die natur vnd recht, mörden, die bringen sie leiblich vmb, vnd verkürtzen inen das natürliche leben:
Die zauberer vnd zauberinnen, die thun desz gleichen auch, entweder ausz gefaszter boszheit, (weil sie keine Göttliche, auch keine recht natürliche liebe haben, sondern gleich als Gott, also auch die Menschen, die Gott dienen, vnd nicht mit ihnen sich dem teuffel ergeben wöllen, hassen) oder ausz zwanck vnd antreiben des teufels, den sie zu gehorsamen sich wissentlich verpflichtet, wie solchs die erfahrung vnd viler bekandtnusz auszweiszt vnd bezeuget: aber dise thun gemeinlich einen langwirigen schwerlichen todt 
{==26==} {>>pagina-aanduiding<<}
an, mit irem zauberischen gifftigen fenin, das einer nützlicher sonst zehenmal mit dem schwert, oder andern instrumenten eilendt getödtet würde.
2.	Die Eltern oder Kindermörder die tödten sie leiblich:
Die zauberer vnd zauberinnen, da sie können, opffern sie ire kinder, wann sie geborn, den teuffel, vnd bringen sie vmb ehe sie getaufft, vnd tödten sie also an leib vnd seelen, zeitlich vnd ewig.
3.	Die sonst ausz menschlichen zorn, oder böser meinung ire Eltern, oder kinder vmbbringen, thun solchs leiblich, vnd gemeinlich nit der meinung sie auch dieselb dem teuffel gedencken zuubergeben, oder ex proposito, des Himmels zuberauben, oder in die verdamnusz zustürtzen:
Die zauberer vnd zauberinnen tödten ire kinder principal dem teuffel zu lieb vnd ehren, fürnemblich darumb, das sie dieselb Gott abstelen vnd dem teuffel vberlifern, des himmels berauben, vnd mit sammt inen selbst in die ewige verdammnisz stürtzen wöllen. Vnd ob gleich die zauberer vnd zauberinnen nit ire kinder oder blutuerwanten jederzeit am leib de facto tödten, so seyn sie doch gemeinlich jederzeit darauff ausz, dasz sie dieselb von jugent auff, oder so bald sie können, zu dem teuffel vnd in des teuffels gewalt bringen, vnd darzu bewegen, oder auch mit vilfeltigen schmeichel oder drew worten, oder sonst harten streichen vnd schlegen bezwingen, das sie auch Gott abgehn, den teufel zum Herren vnd bulen annemen, vnd also nit allein sich selbst an leib vnd seel töden, sonder auch 
{==27==} {>>pagina-aanduiding<<}
andere dergleichen beschedigen vnd betrüben, welches vil, ja hundertmal ärger, als seine Kinder strack am leib mörden, darnach sie andern, noch inen selbst ferners nit schaden, oder ire verdamnusz, oder auch zeitliche schand vnd straff vermehren oder verschulden können.


Das X I I. Capitel.
Die Zauberer vnd Zauberinnen seyn ärger als proditores patria, das ist, die ir Vatterlandt verrathen, oder betrüben. 

1.	Die verräter oder betrüber ires Vatterlands die beschedigen ihr Vatterland an zeitlichen gut:
Die zauberer vnd zauberinnen, beschedigen nicht allein ir Vatterland an zeitlichem gut, sonder auch an leib vnd seel, in dem sie jedermeniglich, so vil inen möglich, am leben, vnd darzu an der seelen gern beschedigen, vnd in des teuffels gewalt ziehen solten.
2.	Die Landtuerräter vnd betrüber, betrüben vnnd beschedigen offt nur ein orth, Statt, oder Landtschafft.
Die Zauberer vnd Zauberinnen, die berathschlagen vnd entschliessen in iren Conuenticulen nit allein die früchten vnd gewächs eines orts, statt, oder lands: sonder offt, vnd gemeinlich in vil landen, ja wanneh es müglich vnd an ihnen stünde, die gantze welt, durch mittel der zaubereyen vnd hilff des teuffels zubeschedigen, jha Himmel vnd im grund zuuerderben.
{==28==} {>>pagina-aanduiding<<}

3.	Die Landtuerräter oder betrüber, thun solches, entweder vmb genosz, oder wegen erlittenen schaden, oder vnrecht willen, ein oder etlichmal.
Die zauberer vnnd zauberinnen thuns ausz hasz Gottes, vnd dem teuffel zu lieb vnd ehren, vnd den jenigen von welchem sie nicht mit einem wort verletzt oder beschediget seind, vnnd daran sie selbst kein profeit, ja offt selbst auch zeitlichen schaden irer notturfft vnd narung haben.


Das X I I I. Capitel.
Die Zauberer vnd Zauberinnen seynd ärger als einige Mörder oder Todtschleger. 

1.	Mörder vnd Todtschläger dieselb bringen einen eilend vmbs leben, alsbald sie können, also das einer offt in einer halben, ja viertheil vren, oder kurtzer stirbt:
Die zauberer vnd zauberinnen die thun iren neben Christen einen langwirigen harten todt an, also das einer von inen bezaubert, offt etliche Monat, Jar vnd tag, oder auch wol etliche jar quelet, auch weder sterben noch genesen kan, vnd also wol zehen tod leiden musz.
2.	Die Mörder vnd Todtschläger tödten nur den leib souil an inen ist:
Die Zauberer vnd Zauberinnen seind darauff ausz, vnd verschuldens auch, das mancher ausz der langwirigen kranckheit, vngedultig, miszmütig, oder zur Gottslesterung getriben, 
{==29==} {>>pagina-aanduiding<<}
oder sunst bey andern Warsagern, Zauberer, Teuffelskünstnern raht sucht, vnd also an Gott trewlos, meineidig, vnd demnach an der Seelen mit getödtet, vnd offt auch, da er ohne pusz abstirbt verdampt wirt, vnd also zeitlich vnd ewig, an leib vnd seelen verloren vnd getödtet wirdt, das ich geschwige allerley andere mit einlauffen den todtsünden, als argwohn auff vnschuldigen, hasz, nachrede, rachgirigkeit, vnnd dergleichen.
3.	Ausz vnglück hästigem zorn, oder wegen erlittenes vnrecht, oder sunst verhoffter nutzung, kompt mancher zum todtschlahen, vnnd das er ein Mörder wirt:
Die Zauberer vnd Zauberinnen die mörden vnd tödten ausz fürsatz, auch da sie kein action auff haben, vnd kein profeit von gewarten, ausz antreibung, vnd zu dienst des leidigen teuffels.
4.	Die Mörder, ob sie gleich auch Gott nicht lieben als sie ihren nechsten mörden vnd offt ausz hasz ihres nebenmenschen, zum mord getriben werden, so thun sie es doch gemeinlich nicht ausz hasz vnd zu trutz Gottes:
Die Zauberer vnd Zauberinnen, die thuns nicht allein ausz hasz ihres nechsten, sonder gemeinlich ausz antreibung vnd zu lieb des teufels den sie zu ihrem Abgott angenommen, zu trutz vnd hasz Gottes, den sie ex professo verlassen vnd verleugnet haben.
5.	Die Mörder vnnd Todtschleger ob sie wol Gott verzürnen, vnnd de facto verleugnen, so 
{==30==} {>>pagina-aanduiding<<}
thun sie es doch nit ordinariè, das sie Gott sonst samen vnd gentzlich, oder ex professo verleugnet, oder sich dem teuffel ergeben haben. So haben sie auch kein fleischliche gemeinschafft mit dem teuffel:
Die Zauberer vnd Zauberinnen aber die thun was sie thun ausz dem bund vnd zu lieb des teufels, der ir abgott vnd bulierer ist, damit sie ihre verfluchte, fleischliche vnkeuschheit treiben, dem sie auch sich mit leib vnd seel ergeben haben.


Das X I I I I.Capitel.
Die getauffte Zauberer vnd Zauberinnen, seynd ärger einige Hurer. 

1.	Die Hurer vnd Buler sündigen groblich vnd verdamlich, aber gleich menschen mit menschen, vnd loszledige personen vndereinandern: 
Die zauberer vnd zauberinnen die sündigen mit den teufeln, Gottes vnd des menschlichen geschlechts abgeschworen vnd ertzfeinden.
2.	Die Hurer die sündigen ausz schwacheit, oder anstifftung des fleischs, verleugnen gleichwol Gott nicht, noch verbinden sich dem teuffel ex professo:
Die Zauberer vnd Zauberinnen, die haben zugleich Gott verleugnet, vnd sich dem teuffel ex professo ergeben, vnd thun alles Gott zu trutz vnd dem teuffel zu lieb vnd ehren.
3.	Die Hurer gedencken nit andere zubeschedigen oder zuuerderben: 
{==31==} {>>pagina-aanduiding<<}
Die Zauberer vnd zauberinnen neben ihrer allerschentlichsten vnkeuscheit, so sie mit dem teufel treiben on vnderlasz, so seynd sie doch Gottes vnd der Menschen feind, vnd darauff ausz, vnd dem teuffel vereidet vnd verpflichtet, Gottes ehr vnd willen zuuerhindern, vnd andere entweder zu des teuffels reich zu ziehen, oder sonst als viel sie können an leib, ehr vnd gut, auch der seligkeit zubeschedigen, vnd nichts dann nur bösz zustifften, zu ehren des teufels der ein vrsach vnd anfänger, liebhaber vnd befürderer alles böses ist.


Das X V.Capitel.
Die Zauberer vnd Zauberinnen seynd ärger als incesti, das ist, einige Bludtschender. 

Eine grewliche vnd erschröckliche vnkeuscheit ists, wann ein bruder mit seiner schwester, ein vatter mit seiner tochter, ein son mit seiner leiblichen muter bulirt, oder der gleichen vnder den nechsten blutsuerwanten die fleischliche vermischung vnd vnkeuscheit begangen wirt, aber gleichwol seyn fieselben nit so bösz, als die zauberer vnd zauberinnen. Dann die Blutschand begehn, seynd vndereinander Menschen:
Die zauberer vnd zauberinnen, vermischen sich, vnd treiben vnkeuscheit mit dem teufel.
2.	Die Blutschender haben Gott noch nicht gantz abgeschworen, vnd dem teuffel sich offentlich vnd gentzlich verbunden:
Solchs haben gethan die zauberer vnd zauberinnen.
{==32==} {>>pagina-aanduiding<<}

3.	Die Blutschender was sie thun, geschicht ausz schwacheit vnd böszheit des fleischs:
Die zauberer vnd zauberinnen, treiben solche Vnkeuscheit mit dem teuffel, nicht allein ausz schwacheit vnd boszheit desz fleischs, sonder auch zu trutz Gottes, vnd zu ehren vnd dienst des teufels als irem bulen vnd abgott.
4.	Die Blutschender fallen nach dem glauben nicht allerding ab:
Die zauberer vnd die zauberinnen, verlassen vnd verleugnen den gantzen glauben.
5.	Die Blutschender schenden vnd beschedigen sich selbs an ir Leib vnd Seelen:
Die zauberer vnnd zauberinnen beschedigen darneben auch ihren nechsten, vnd jedermeniglich, wen sie können.


Das X V I. Capitel.
Die Zauberer vnd Zauberinnen seyn ärger als einige Ehbrecher. 

1.	Die Ehebrecher haben mit Menschen zuschaffen, vnd sündigen mit Menschen:
Die zauberer vnnd zauberinnen brechen die Ehe (da sie verheiratet) oder sündigen persönlich mit dem teuffel selbst.
2.	Die Ehebrecher haben Gott nicht allerding verlassen, oder abgeschworen, ob sie wol wider Gott vnd sein wort schwerlich gesündiget:
Die zauberer vnd zauberinnen die seyn Gott gantz vnd ewig abgefallen, vnnd haben sich dem 
{==33==} {>>pagina-aanduiding<<}
teuffel gantz vnd zumahl mit Leib vnd Seel ergeben.
3.	Die Ehebrecher ob sie gleich tödtlich vnd verdamlich gesündiget, haben vnd behalten sie gleich wol (da sie sonst Catholisch vnd rechtglaubig) den glauben.
Die zauberer vnd zauberinnen haben keinen glauben, sondern haben den glauben in Gott gentzlich vnd im grund verleugnet.
4.	Die Ehebrecher als lang sie den glauben behalten, die wurtzel alles guten, können sie noch wider auffstehn, busz thun, Gott vmb gnad anruffen, vnd gnad erwerben.
Die Zauberer vnd Zauberinnen, quatenus tales, haben kein mittel der Busz, noch der gnaden, vnd können ob sie gleich wolten, als lang sie also bleiben, vnd nicht wider den glauben in Gott vnd Christum angreiffen vnd dem teuffel abschweren, keine wider suchen noch finden, Mar. 1.
Heb. 11. sintemal on glauben vnmüglich Busz zu thun, oder Gott zubehagen.
5.	Die Ehebrecher schenden vnnd beschedigen sich selbs: vnd ob wol sie ausz fleischlicher böszheit sündigen, seynd sie gleichwol nicht gemeint, solches Gott zu trutz, oder dem teuffel zu ehren, oder zugefallen zuthun.
Die Zauberer vnd Zauberinnen thun alles nicht allein ausz fleischlicher lust, sonder Gott zu trutz, dem teuffel zu ehren, seind daneben darauff ausz, jedermeniglich zubetrüben oder zubeschedigen, da sie nur möchten, &c. 



{==34==} {>>pagina-aanduiding<<}

Das X V I I. Capitel.
Das die Zauberer vnd Zauberinnen ärger seynd, als einige, Dieb, Räuber oder Landtsträuffer. 

Die Dieb, Räuber, Landtsträuffer oder Freubeuter, dieselb haben sich gemeinlich nicht, offentlich vnd ex professo dem teuffel ergeben, vnd Gott abgeschworen:
Die Zauberer vnnd Zauberinnen haben solches ex professo mit worten vnd wercken persönlich, vnd offentlich gethan.
2.	Die Dieb, Räuber, Landtsträuffer haben gemeinlich mit dem teuffel kein fleischliche gemeinschafft, das sie mit ihme persönlich vnnd fleischlich bulirn:
Die Zauberer vnd Zauberschen die thuns.
3.	Die Dieb, Räuber, vnd Landsträuffer stelen, reuten, rauben, entweder ausz armuth, mangel, oder sunst was sie rauben, wenden sie gemeinlich inen oder jemand zu nutz vnd profeit.
Die Zauberer vnd Zauberischen die bestelen durch ire Zauberkunst andern, nemblich, butter, gemeinlich nicht ausz mangel, sonder ausz muth will, vnd dem teuffel zu dienst, durch hilff vnnd mittel des teuffels. Sie bezaubern vnd bestelen also ander leuth beesten die wider inen noch niemand zu nutz kommen, ja noch zu mehrerm schaden deren, welchen die beesten zustendig: sintemal die beesten offt lang stehn vnd quelen, schaffen den leuten grosz ellend vnd jamer, vnd essen 
{==35==} {>>pagina-aanduiding<<}
gleichwol, kosten grosse mühe vnd arbeit, grosz futher vnd vnkosten, &c. Jha sie verderben offt (vnd drauff seyn sie auch ausz) die leut da ein beest nach den andern stirbt vnd verdirbt: ja sie bestelen land vnd leuth durch vngewetter, verderbung des erdgewachs, baumfrüchten vnnd deszgleichen ausz hasz Gottes, zu lieb des teuffels, zu trotz vnd schaden der Menschen, vnd vmb denselben zu Gotteslästerung, vngedult, vngerechtigkeit, verzweiffelung, oder dergleichen zubewegen.


Das X V I I I. Capitel.
Das die Zauberer, vnnd Zauberinnen ärger seynd, als die Mordtbrenner. 

1.	Ob wol die Mordbrenner gantz schedlich vnd schewlich, vnd andere verderben, da sie selbs kein profeit an haben, so seyn doch die zauberer vnd zauberinnen ärger. Dann die Mordbrenner gemeinlich noch Gott nicht fürsetzlich, vnnd ex professo abgeschworn, vnd sich dem teuffel gentzlich mit Leib vnd Seel, vnd deszfals ewig vnd erblich ergeben:
Die Zauberer vnnd Zauberinnen die seynd ex professo Gott abgewichen, vnd dem teuffel, als irem Gott samen zugefallen, vnd mit Leib vnd Seel ewig verbunden.
2.	Die Mordbrenner haben auch nicht, quatenus tales, mit dem teuffel sichtparlich, vnd persönlich mit bulirung zuschaffen:
{==36==} {>>pagina-aanduiding<<}
Die Zauberer vnd Zauberischen bulirn persönlich vnd sichtparlich, mit dem erbfeind Gottes, vnd des Menschlichen geschlechts.
3.	Die Mordtbrenner betrüben iren nechsten entweder ausz miszmuth, wegen erlitten vnrechtes oder wrachgirigkeit, hasz vnd zorn:
Die Zauberer vnnd Zauberinnen betrüben vnd verderben nicht allein einem oder etliche, nit allein ihre feinde, vnd dardurch sie beschediget, oder verunrecht mochten seyn, sonder auch ihre freund, oder die inen ire lebtag kein leid gethan, auch land vnd leuth, nicht allein auch ausz hasz des nechtsen, sonder auch ausz hasz vnd zu trutz Gottes, zu dienst vnd lieb ihres bulen, des verfluchten teuffels, vnd wanneh es an inen stünd, solten sie die gantze Welt, so nicht mit inen, dem teuffel gleichfals, dienet im grund verwüsten, vnd allenthalben verderben.


Das X I X. Capitel.
Das die Zauberer vnd Zauberinnen ärger seyn, als einige verleumbder vnd ehrenschender. 

1.	Schandbrocken vnd Ehrenschender seynd vberausz böse schädliche leuth: aber gleichwol nit so bösz als die zauberer vnd zauberinnen. Dann die Ehrenschender gemeinlich noch darumb Gott gantz verleugnen, vnd dem glauben abgefallen:
Die zauberer vnd zauberinnen aber seind irer profession nach, Gott vnnd dem glauben 
{==37==} {>>pagina-aanduiding<<}
gantz abgangen: vnnd dem teuffel ahn Gottes statt zugefallen.
2.	Die Ehrenschender haben darumb nicht mit dem teuffel sichtparlich vnnd persönlich gemeinschafft, buliern auch nicht mit demselben leiblich vnd fleischlich:
Solches thun aber die Zauberer vnnd Zauberinnen.
3.	Die Ehrenschender thun wol an einem oder der etlichen puncten dem vnschuldigen an seiner ehren vn gutem Leumat schaden: aber machen so bald nicht samen iren nechsten Ehrlosz: vnd können die vnschuldigen sich noch verantworten.
Die Zauberer vnd Zauberschen aber, beuorab als sie gefangen vnd in hafftung, oder ihrer zauberkunst vberzeuget sein, damit des zu balder verschont, oder nicht allein geschendt vnnd getrafft werden, befamen vnd berüchtigen sie offtmals andere vnschuldigen, beuorab vnd reichste vnd ansehenlichste, oder sunst die frombste, vnd die am meist Gott förchten vnd zur kirchen gehn, &c. Vnd kan der vnschuldige alszdann schwerlich: da sie nicht (welchs sie selten, oder vngern thun, als lang sie sich nicht recht bekert, vnd zu Gott ausz des teuffels handt durch recht Busz begeben, vnd gute Beichtvätter haben) widderruffen: zu seiner verantwortung kommen, vnd wirt offtmals deszhalben sein lebtag darfür verdächtig gehalten vnd angesehen, vns müssens Kinder vnd Kindskinder, vnnd das das gantze 
{==38==} {>>pagina-aanduiding<<}
schlecht miszgelten. Das ich nicht melde, wie die Zauberer vnd Zauberinnen Gott selbst, vnd seine liebe heiligen, vnd was Gott angehet vnd gut ist, ausz zwang, vnd zu danck des teuffels schenden, lästern, vnehren, verleumbden.


Das X X. Capitel.
Die Zauberer vnd Zauberinnen seind ärger als sonst einige heuchler, vnd gefeinste Christen. 

Job 8. 24.
Esa 9.
Mat. 6. 241.	Heuchler vnd gleiszner, welche fromb scheinen, vnd nit seyn, anders eusserlich sich angeben, als sie in dem hertzen seynd, haben einen bösen namen vnd besondere grosse straff in der H. schrift: aber gleichwol seind die Zauberer vnd zauberinnen vil ärger dann sonst andere heuchler, gleiszner vnd hypocrycriten gemeinlich Gott nicht offentlich vnd gäntzlich verleugnen, auch dem teuffel sich nicht ergeben oder verpflichten.
Das thun aber die zauberer vnd zauberinnen, vnd wöllen gleichwol für vnschuldig, für frombe vnnd Gottsfôrchtige Christen gehalten seyn, gehen zur Kirchen, hören Mesz, entpfahen die H. Sacramenten, beten sonst mehr als andre, &c.
2.	Andere Heuchler buliern nicht offentlich vnd fleischlich mit dem teuffel:
Die zauberer vnd zauberinnen die thuns:
3.	Andere Heuchler suchen mit irer Heuchlerey zeitliche ehr oder profeit.
Die zauberer vnd zauberinnen suchen mit irer falschen frombkeit vnd gleisznerischem Gottes-
{==39==} {>>pagina-aanduiding<<}
dienst, nur ire boszheit zu bedecken, des zu künlicher vnnd freyer ihre zauberey zutreiben, des zu leichtlicher andere an sich zu trecken.
Vnd ob wol auch die zauberer vnd zauberinnen Warumb die Zauberinnen so fleiszig zur Kirchen gehen, vnd andechtig scheinen zu sein. biszweilen in die Kirchen vnd Kirchendienst gehen, dasz sie alszdann etwas freyheit vnd frid vom teuffel haben mögen, in des gewalt sie gantz vnd gar seynd, vnd von dem sie aussem dem Tempel vnd Gottesdienst mehr als in dem Tempel gequelt, vnd zu bösen stücken, auch wider ihren willen (beuorab die nicht gantz bösz, vnnd noch guter naturen seyn) gereitzet vnd getriben werden: So kan der teuffel auch wol leiden, jha bewegt sie auch wol darzu, das die zauberer vnnd vnd zauberinnen offt vil zur Kirchen gehn, offt vnd vil betten, offt vnd vil communicieren, die Heiligen scheinen zu loben vnd zu ehren, vnnd gleichen im schein Christliche werck vnd andacht leisten, auff das sie des zu mehr Gott erzörnen, vnnd Gottes straff verschulden, auch anderen schedlich sein.
1.	Dann er weiszt das simulata pietas, duplex impietas, das ist, gefeinste, frombkeit, zweyfache boszheit sey.
2.	Das sie Gott des zu mehr erzürnen, das sie in dörffen bitten, anruffen. in Gottes hausz vnd dienst erscheinen, da sie doch Gott abgangen, vnnd verleugnet haben, vnnd ihr hertz von Gott vnnd seinem gebott abtrinnig worden, vnd sie also vor GOTT ein grewel seyn, vnd des zu grössern zorn vnd vngnad verschulden, 
{==40==} {>>pagina-aanduiding<<}
vnd sich des zu tieffe in des teuffels gewalt, vnd schwerlicher verdamnisz stürtzen.
3	Das sie andern des zu balder betriegen vnd an sich ziehen mögen, als die Gott früchten, vnd fromb sein sollen.
4.	Das Gottes hausz vnd dienst desz zu mehr verdacht vnd veracht werde, weil die Zauberer vnd Zauberinnen so gern im tempel sich finden lassen.
5.	Das ander leuth von der Kirchen, Mesz, vnd Gottesdienst des zu mehr abschewens tragen: da mit sie nicht auch von den Menschen für Zauberer oder Zauberinnen gescholten oder verdacht werden. Daher dann die arge böse Welt, vnd gottlose Menschen, welche entweder mit Ketzereyen verblendet, oder sonst zu Gott vnnd Gottesdienst nicht geflissen, die jenige für Zauberer oder Zauberinnen schelten oder anhalten, Luc. 2.
Act. 2. 3. die gern zur Kirchen gehn, vnnd sich nach dem Exempel Anne der Prophetin, vnd dero ersten Christen frü vnd spat im Tempel vnd Gottesdienst mit andacht finden lassen: recht als mustens jederzeit alle zauberer vnd zauberinne seyn, dieweil etlich von den Kirchengängern daran schuldig erfunden werden. Mit welchen rencken, neben dero Ketzer gifft, der teuffel die leuth die sonst noch Catholisch sein wöllen vnd sollen diser zeit dermassen von der Kirchen, vnd Gottes abhelt, vnd abfellig macht, das es Gott geklagt sey, vnd nun mehr des Bauch Gottes, das ist, die Wirts vnd Spilhäuser voll: die Gotts häu-
{==41==} {>>pagina-aanduiding<<}
ser öde vnd ledig gesehen, Gott veracht vnd verlassen, der teuffel gesucht vnd teglich, ja wol tag vnnd nacht vnnd alle stunden gefeiret vnnd gethret, die welt dannenher von Gott mit blindtheit billich geschlagen, vnd mit allerley verscheiden vnd grewlichen straffen heimgesucht, vnnd zu letzt mit vil hundert tausent ewig verloren vnd verdampt, vnd zugleich des teuffels reich gemeret vnnd gesterckt, Christi leiden aber verschmehet, vnd an inen verloren wirt, &c.


Das X X I. Capitel.
Die Zauberer vnd Zauberinnen seynd ärger vnd gottloser als sonst respectiuè einige andere, auch die aller böseste Sünder. 

1.	Andere auch verstockte vnd böszste sünder, die sündigen gemeinlich entweder ausz blintheit böszheit, wollust oder böser gewonheit:
Die zauberer vnd zauberinnen, sündigen neben dem ausz hasz vnd trutz Gottes, den sie verlassen vnd verleungnet, vnd wegen des Bunds dem sie mit dem teuffel gemacht, alles ins teuffels namen, vnd im zu ehren, dienst vnd lieb zuthun.
2.	Andere sünder die haben noch gemeinlich ein abschewen des teuffels, verfluchten vnd hassen den teuffel:
Die zauberer vnd zauberinnen, die lieben vnd ehren den teuffel.
3.	Andere Sünder, ob sie gleich dem teuffel, wegen das sie sündigen, desz teuffels will vnnd 
{==42==} {>>pagina-aanduiding<<}
raht folgen dienen, so betten sie doch denselben nicht persönlich vnd sichtparlich an:
Die Zauberer vnd Zauberinnen, die betten den teuffel sichparlich an, als iren Gott.
4.	Andere Sünder haben noch Gott gemeinlich nicht mit ausztrucklichen worten verleugnet vnd abgeschworen:
Die Zauberer vnd Zauberinnen, die haben das offentlich vnd mit ausztrucklichen worten gethan.
5.	Andere Sünder wie obstinat vnd verwüst sie auch seyn, buliern gleichwol mit teuffel nicht sichtparlich vnd fleischlich.
Die zauberer vnd zauberinnen, buliern vnd treiben fleischliche vnkeuscheit mit dem teuffel in sichtparlicher menschlicher gestalt, vnd werden, oder seyn also eben als ein Leib vnd geist mit dem teuffel.
6.	Andere Sünder rüffen noch Gott biszweilen von hertzen an, bitten vmb gnad, nennen den nam Jesus mit andacht, segnen vnd verzeichnen sich met dem Creutzzeichen, vnnd thun vil guter werck nach gelegenheit, auch guter meinung.
Die zauberer vnd zauberinnen die thun des eins noch keins, oder nicht dann eusserlich, vnd im schein allein, aber nicht von hertzen (darinn der teuffel wonhafft, mit dem sie den teuffel ahn betten) sonder heimlich, vnnd bey ihnen selbst lästeren, schenden, vnd verfluchen sie GOTT, vnd was sie eusserlich thun, thun sie nur andern 
{==43==} {>>pagina-aanduiding<<}
zubetriegen vnd ihre teuffelische boszheit zuuerbergen.
7.	Andere Sünder, die gleich in den heiligen Geist sündigen, haben noch, oder können haben das fundament des Glaubens, vnnd also das mittel wider sich zubekeren vnnd gnad zu erlangen:
Die Zauberer vnd Zauberinnen haben auch (beuorab die ihr letzte vnnd höchste prosesz dem teuffel gethan) den gantzen glauben verlassen, vnd verleugnet, vnd kein mittel, alslang sie also pleiben, dadurch sie können oder möchten gnad entweder erkennen oder begeren, vil weniger gesinnen vnd geniessen.


Das X X I I. Capitel.
Dero Zauberer vnd Zauberinnen Sünd ist respectiuè ärger als des Teuffels Sünd, darumb er ausz dem himel gestossen. 

1.	Dann der teuffel hat gesündiget, als nie keine sünden straff vergangen:
Die zauberer sündigen, vngeacht, das so vil mal solche sünd erschröcklich gestrafft worden.
2.	Der teuffel ist nicht durch Christum erlöszt:
Die zauberer seynd durch Christi theurbar blut erlöszt, vnnd verlassen vnd verleugnen ihn gleichwol.
3.	Der teuffel ist niemahln zu gnaden auffgenommen, wirt auch nimmer gnad erlangen:
{==44==} {>>pagina-aanduiding<<}
Die zauberer vnd zauberinnen seynd in der tauff, vnd nach der tauff offtmals zu genaden kommen, vnd verleugnen Gott gleichwol. Haben hoffnung das sie noch können gnad erlangen, da sie sich bekeren: Bleiben gleichwol den mehrertheil verstockt vnd vnbuszfertig. Vide malleum maleficarum parte 1. q. 17. pag 196.


Zweiter tractat, Ob, vnd wie die Zauberer vnd Zauberinnen sich zu Gott wider bekeren, genad finden, vnd selig werden mögen.

Das erste Capitel.
Das dero Zauberer Sünd schwerlich vergeben werden könne, wegen das sie wider den Heiligen geist sündigen.

Matt. 12.CHristus sagt ausztrücklich, das die Sünd in den Heiligen Geist weder hie noch in dem künfftigen leben vergeben werde. Nun sündigen aber die zauberer vnd zauberinnen wider den heiligen Geist vilfeltig: da sie die erkandte warheit widerfechten: das sie ihrem nechsten die gnad GOTTES miszgün-
{==45==} {>>pagina-aanduiding<<}
nen: ja das sie Gott selbst verleugnen: vnd darneben mit Gottes feind dem teuffel zuhalten, ja mit im sich verbinden: in als Gott, vnd ahn Gottes statt annemen, ahnbetten, vnd ehren, vnd was sie Gott schuldig seyn, der sie geschaffen, erlöszt, geheiliget vnd zur seligkeit beruffen, dem teuffel leisten, der nichts anders suchet, als irer ehren, Leibs vnd Seelen, zeitlichen vnnd ewigen schaden, verlusz vnd gentzliche verderbnisz. Zu dem allem, wie sie den Himmel muthwillig an die Hell verbeuten, vnd sich selbst der verdamnusz wissentlich vnd auffsetzlich schuldig gemacht, also suchen sie auch andere an ihrer seligkeit zuuerhindern, vnnd ins teuffels reich, das ist, die ewige verdamnisz mit inen zuziehen, miszgünnen anderen die seligkeit, vnd darzu gehörige heiligkeit vnd frombkeit: lastern, schmehen, hassen Gott, vnd alles was Gott angehet, vnd angenem ist. Welches alles vnd dergleichen mehr, daruon bisz daher beweissz vnd meldung geschehen, genugsam anzeigt, das sie vmb vil weg grosser Sünd ohn vnderlasz begehn, als die sünd in den H. Geist. Vnd derwegen ire Sünd schwerlich, oder nimmer alslang vnd fern sie also bleiben, vergeben wirt.


Das I I. Capitel.
Das die Zauberer vnnd Zauberinnen die wurtzel, vnd das fundament der bekerung vnd gnaden vmbgerissen, vnd verloren haben. 


{==46==} {>>pagina-aanduiding<<}

ALs lang ein Sünder, wie grob, lang, vnd schentlicher gesündiget, den Glauben nicht verleugnet, sondern auch behalten hat, kan er noch durch den glauben Gott vmb gnad bitten, durch GOTTES gnad sich bekeren, Busz vnnd penitentz thun, vergebung der Sünden erlangen, vnd selig werden. Heb. 11. Ohn glauben aber ist es vnmüglich Gott zuberhagen, zu Gott erscheinen, Gott bitten, Busz oder Penitentz, die Gott gefellig, verrichten. Joan. 3. Jha welche nicht glauben, seyn im zorn Gottes, werden das leben nicht schawen, jha seynd schon ahn der Seelen todt, vnnd vor Gott verdammet. Nun haben die zauberer vnd zauberinnen keinen glauben zu Gott, sondern haben den glauben zusamen vnd gäntzlich verleugnet: seind dem glauben gentzlich vnd zumahl abgefallen: Haben sich also der lügen vnnd vnglauben samen vnd zumahl, wider ihr eigen Conscientz, wider die erkandte warheit, wider ihren Tauffeid vnd gelöbd, ergeben. Derwegen auch, als lang vnnd fehrn sie also seyn, haben sie eintzig mittel gnad zubegeren, oder zu finden, jha auch genad zu erkennen: können auch nimmermehr vnd in ewigkeit nicht zu genaden kommen, rechtfertig oder Selig werden. Welche den glauben nur in einem oder etlichen puncten verleugnet, können nicht rechtfertig, vil weniger Selig werden: Dann wer den gantzen Catholischen glauben nicht gewiszlich, gäntzlich vnd trewlich hat vnd helt, musz ohn al-
{==47==} {>>pagina-aanduiding<<}
len zweiffel verloren gehn: wie vil zu mehr der den gantzen Catholischen glauben wissentlich vnd auffsetzlich verleugnet, vnd mit ausztrucklichen worten abgeschworen hat, wie die zauberer vnd zauberinnen thun.


Das I I I. Capitel.
Das die Zauberer vnnd Zauberinnen schwerlich oder nimmer sich bekehren: wegen das sie mit Leib vnd Seel ins teuffels gewalt seyn, vnd von demselben an der bekehrung behindert werden. 

ANdere Sünder, ob wol sie durch die sünd Joan. 8.
1. Joan. [...]
2. Pet [...]. im teuffels gewalt de iure vnnd de facto gefallen, vnd der wegen knecht vnd schlauen des teuffels, vnd eben mit des teuffels Stricken verhafft vnnd gebunden seynd. 2. Tim. 2. So haben sie sich dannoch nicht also gentzlich, vnnd mit ausztrucklichen worten dem Teuffel vbergeben, GOTT auch nicht also abgeschworen, den Christlichen glauben nicht gantz vnd gar verlohren, noch vil weniger verleugnet:
Die Zauberer vnd Zauberinnen aber haben Gott vnnd den glauben zusamen verlassen, ja ausztrucklich, wissentlich vnd offentlich verleugnet, vnnd sich willens vnnd wissens mit Leib vnd Seel in des Teuffels macht vnnd gewalt ergeben, vnd darneben zu bestethigung dessen mit dem teuffel gantz fleischlichen vermischet, 
{==48==} {>>pagina-aanduiding<<}
vnd also eben als ein geist vnnd ein person, oder wesen mit ihm werden, ebener massen als ein 1. Cor. 6. Hurer mit den Huren durch die leibliche vermischung ein Leib, vnd die frommen mit Gott ein Geist werden.
Derwegen wann gleich die zauberer vnd zauberinnen sich gern wolten zu Gott bekeren, vnd den glauben noch hetten: so werden sie gleichwol für allen andern Sündern vom teuffel daran hindert, das sie nicht ahn Gott recht dencken, Gott nicht recht anruffen, nicht recht ire Sünden erkennen noch berewen, nicht Busz noch penitentz thun, vnd also gnad erlangen vnd selig werden können.
Das aber auch vil zauberer vnd zauberinnen mehr als vil andere Gott im mundt haben, betten, beichten, zum Sacrament gehen, vnd dergleichen gute werck thun, das geschicht nicht dann gefeinster vnnd gleissnerischer weisz, vmb ire zauberey zubedecken, vnd andere desz zu besz zu betriegen, oder die ware Religion vnnd Gottesdienst, wannehe es auszkompt, desz zu mehr veracht, vnd verhaszt zu machen, Vnd weisz der teuffel wol das sie Gott nicht gefallen, was sie auch thun oder leiden, jha jhe mehr sie eusserlich fromb seyn vnd scheinen, je mehr sie Gott erzörnen vnd ire verdamnusz vermehren, vnd je länger je tieffer in des teuffels gewalt stürtzen. Sintemal, wie auch zuuorn im ersten Tractat, anmeldung gethan, gefeinste frombkeit, zweifache boszheit für Gott ist, welcher keine Sünder also 
{==49==} {>>pagina-aanduiding<<}
hasset, respectiuè als die Heuchler, vnnd Hypocriten, die bösz sein, vnd fromb scheinen, anders reden als sie meinen, mit dem mund Gott nennen, im hertzen Gott lästern, vnd den teuffel ehren, vnrecht beichten, vnwürdig zum H. Sacrament gehen, ja alles Gott nur zu trutz vnd hon, mit falschem hertzen wie Judas, aber hergegen alles ins teuffels namen vnd dem teuffel zu ehren thun, was sie thun oder anfangen, nicht allein was an im selbst bösz ist, sondern auch, das sonst an im selbst gut scheint, dieweil sie es verfelschen, vnd böser meinung thun.


Das I I I I. Capitel.
Das gleichwol die Sünden der Zauberer vnd Zauberinnen vergeben können werden, vnd was gestalt. 

WIewol die grosse, schwere vnd menge dero Sünden, welche von den rechten zauberer vnd zauberinnen, wider Gott, wider ihre eigene person, wider iren nechsten, vnd all Himmlisch heer für vnd für als lang sie also pleiben, nicht wol zuerzelen, oder mit worten auszzusprechen: Wiewol sie auch alle mittel der gnaden selbst begeben vnd muthwillig verlassen vnd verlohren haben: So musz vnd soll man dannoch, als lang sie leben an irer bekehrung vnd seligkeit nicht verzweiffeln. Dann was bey den Menschen vnmüglich, ist gleichwol Matt. 19. bey Gott müglich. Gottes gnad vnd barmhertzigkeit vbertrifft weit vnsere sünden, wannehe 
{==50==} {>>pagina-aanduiding<<}
sie gleich hundert tausentmal mehr, vnd grosser weren als sie seynd, oder erdacht werden können.
Joan. 1.
1. Joan. 1. 2.So hat auch Christus das vnbefleckte Lamb Gottes aller Welt sünd auff sich genommen, vnnd ist die versöhnung nicht allein für vnsere vnd etlicher, sonder aller welt Sünder, so vil an ihm ist. Rufft alle Sünder zu sich, schleuszt niemand Matt. 11. ausz. Vnnd hat vns in der Heiligen Kirchen vergebung aller Sünden, wie grob vnnd grosz sie seynd, wie offt vnd vil sie geschehen, verlassen, Mat. 16. 18. vnnd zu dem Ende dem Oberhirten die Joan. 20. Schlusseln des Himmelreichs gegeben, auch allen Apostelen, vnnd ordenlichen Successorn macht gegeben, die Sünden von seinet wegen zuuergeben, ohne exception einiger Sünder, die trawens nur rechte Busz thun, vnd versichere// was sie auff erden (rechtmeszig) lösen, vnd vergeben, soll im Himmel auffgelöszt, vnd vergeben seyn.
Matt. 12.Das aber Christus sagt, das die Sünd inn den Heiligen Geist, weder in disem noch zukünfftigen leben kan oder soll vergeben werden, hatt nicht die meinung, das die oder einige Sünd, so vil Gottes macht vnd gnad, Christi verdienst vnd die krafft seines Leidens vnnd vergossenen Bludts belangt, kurtzumb irremissibel, das ist, nicht vergeben können werden: mit nichten: Dann sonst were Gott nicht allmechtig, Matt. 11. Christi verdienst were nicht vnentlich vnd vnerschöpfflich, Ezech. 18. Gottes wort were nicht warhafftig, 
{==51==} {>>pagina-aanduiding<<}
das alle Sünder zu Gott ruffen, das allen sündern, 1. Tim. 1. die sich zu Gott bekehren, gnad verheiszt, vnd darneben auch bezeugt, das von den Juden vil, welche zuuorn die Wunderwerck Gottes an Christo verlästert, vnd dem teuffel zugeschriben, welche die erkante warheit Christi widerfochten, vnd darneben noch Christum selbst verleugnet Act 2. 3. 5. vnd gecreutziget hatten, hernacher sich bekehrt, gnad gesucht vnd funden, glaubig worden vnd pliben seynd. Vnd solte Christus nicht für solche seine Hauptfeind vnnd Gotteslästerer ahm Luc. 23.
Act. 12.Creutz gepetten, S. Petrus am heiligen Pfingstag vngeacht ihrer vilfältigen vnd allerschröcklichsten Sünden, deren er sich zuuor beschuldiget vnd erinnert hatte, die gnad vnd vergebung ihrer Sünden, da sie sich nur bekeren vnd Busz thun wolten, von Gottes wegen versprochen, jha sie auch zu dem end, zur Busz vnd besserung mit angehenckter vertröstung, das ihnen ihre Sünden gewiszlich solten vergeben werden, so trewlich vnd vilfeltig ermahnet haben. Sonder darumb werden solche Sünden, so in den Heiligen Geist geschehen, als irremissibel, vnd welche nicht vergeben können werden, angezogen: dieweil die Menschen welche dieselb begangen, so vil an ihnen ist, alle gnad vnd barmhertzigkeit Gottes, ausz vnd abschliessen, vnnd sich auch aller mittel, dardurch sie genad suchen, vnd finden möchten, abschneiden, vnnd berauben, vnd derwegen alsolche Sünder, sintemal sie nimer oder selten genad suchen, vnd sich 
{==52==} {>>pagina-aanduiding<<}
darzu bereiten, wie sich gebürt, auch nimmer oder selten vergebung der Sünden erlangen, vnd also vt plurimum, gemeinlich, in Sünden verblendet vnd verhartet bleiben, vnd one Busz absterben vnnd verderben, dieweil sie sich Gottes gnaden vnfehig vnd vnwürdig machen, vnd selbst irer verdamnusz vrsach vnnd verschulder seyen: da sie sonsten, da sie gewölt, vnnd sich zu Gottes gnaden begeben vnd bekehrt, auch Gott vmm gnad angebettet, gnad vnd vergebung durch die vnendtliche barmhertzigkeit Gottes vnd vnerschöpfflich verdienst Christi hetten mögen erlangen vnd selig werden.


Das V. Capitel.
Beweisz vnnd Exempla, ausz dem alten Testament, das nicht allein die Zauberer zu gnaden kommen mögen, sondern auch etliche sich bekert, vnd gnad erlangt haben. 

ES mocht villeicht, jemandt gedencken, oder fürwenden, ob wol war, das Gott könne auch wölle alle Sünden durch Christum den rechtpüssenden vergeben: so erfolgt doch nicht, das darumb auch die zauberer vnd zauberinnen sich bekeren können, oder jemaln sich bekehrt, vnnd gnad erlangt haben. Derowegen stehet vns solchs ausz Gottes wort ferners (denen zu trost, die gern solten, da sie mochten, der zauberey bey zeiten abstehen, vnd 
{==53==} {>>pagina-aanduiding<<}
nicht darinn zur Hellen versincken) zubeweisen. 
Im alten Testament (das ich andern geschweige) haben wir ein ausztrucklich Exempel von dem zuuor vber alle masz gottlosen, abgöttischen, tyrannischen, vnnd darzu zauberischen König Manasse, daruon die Schrifft also zeuget:
Manasse war zwölff jahr alt, da er König 2. Par. 33.
Manasse ist ein Zauberer gewesen, vnnd gleichwol zugnaden kommen, da er gepüsset Manasses gröste vnd grewlichste Sünden. ward vnd regiert fünff vnd fünfftzig jar zu Jerusalem, vnd thet vbel für dem Herren, nach den grewelen der Heiden, welche der Herr für den Kindern von Israhel vertriben hat, vnd kehret sich vmb, vnnd bawet die hohen die sein Vatter Ezechias abgebrochen hatte, vnd stifftet (dem Abgott) Baalim Altar vnd machet Wäld vnd bettet ahn allerley heer ahm Himmel, vnd dienet inen. Er bawet auch Altar im hausz des Herren, dauon der Herr geredt hat: Zu Jerusalem soll mein Nam sein ewiglich. Vnd bawet Altar allerley heer (das ist dem gestirns vnd Planeten) am Himmel, in beiden Höfen am hausz des Herren. Vnd er liesz seinen Son durchs fewr gehen (dem Abgott zu ehren) im thal des Sons Hennen, vnd wehlet tag, vnd achtet auff Vogel geschrey, vnd (merck) zauberte, vnd stifftet Warsager vnd Zeichendeuter, vnd thet das dem Herren vbel gefiel inen zu reitzen. Er setzt auch geschnitzt vnd gegossen abgöttische Bilder vnd götzen, die er machen liesz, im hausz Gottes, daruon der Herr Dauid geredt hat, vnd Salomon seinem Son: In disem hausz zu Jerusalem, die Ich erwehlet hab, für allen stemmen Israhel, will ich 
{==54==} {>>pagina-aanduiding<<}
meinen Namen setzen ewiglich, vnd will nicht mehr den fusz Israel lassen abweichen vom land das ich iren Vättern bestelt hab, so fehrn sie sich halten das sie thun alles was ich inen gepotten hab, inn allem gesetz, sitten vnnd rechten durch Mose. Aber Manasse verführt Juda, vnnd die zu Jerusalem, das sie ärger theten, dann die Heiden, die der Herr vor den Kindern Israel (welche gemeinlich Zauberer vnnd Warsager &c. gewesen) vertilget hat. Vnd wenn der Herr mit Manasse vnd seinem Volck reden liesz (durch die Propheten, vmb sich zu bessern) haben sie es nit wöllen 4. Reg. 2. achten. Auch vergosz Manasse sehr vil vnschuldigs bluts, bisz dasz Jerusalem zum mund voll ward, ohn die Sünd darmit er Juda sündigen machte.
Möchte auch ein Mensch grewlicher, vnnd grösser Sünd vnd Laster begehn?
Wiewol gerhürter Manasse, also ein grewlicher vnd Landtsünder war, vnnd so vil tausent von seinen Vnderthanen, vnd sonst Propheten, so geistlich, so leiblich vmmbracht, darzu ein zauberer selbst, ein anstiffter vnd Patron der zauberer warsager vnd teuffelskünstner war. So hat er gleichwol bey Gott gnad vnnd vergebung seiner sünden erlangt, dieweil er Gott vmb gnad gebetten, vnnd hertzliche Busz vnd penitentz gethan. Ja ist noch einer von den Vorfaren Christi gewesen, vnd in der geburtlini Christi gesetzt, vnder die Patriarchen, ausz welchen Christus nach dem fleisch geborn, vnd Mensch worden ist.
{==55==} {>>pagina-aanduiding<<}

Das aber Manasse Busz vnd penitentz gethan, vnd von Gott auch zu gnadauff vnd ahngenommen ist, bezeuget dieselbige H. Schrifft weiter mit disen worten.
Darumb (weil Manasse also grob gesündigt 2. Par. 33. Manasses Busz vnd penitentz, vnd wie er darzu verursacht. mit seinen Vnderthanen, vnd nit wolten Gottes warnung annemen zur besserung) liesz der Herr vber sie kommen die Fürsten des heers des königs zu Assur, die namen Manasse gefangen, mit fesseln, vnd bunden ihn mit Ketten, vnd sie brachten in gehn Babel. Vnd da er in der angst war, flehet er für dem Herrn seinem Gott, vnd demütiget sich sehr, vnd thet grosse Busz für den Gott seiner Vättern batt vnd flehet ihen. Da (merck) erhöret er sein flehen, vnd bracht in wider gehn Jerusalem zu seinem Königreich.


Das V I. Capitel.
Beweisz vnnd Exempel ausz dem newen Testament das die Zauberer Busz thun, vnd gnad erlangen können. 

DAmit ich auch ausz dem newen Testament Act. 8. Exempla fürbring, so steht ausztrücklich von dem H. Luca beschriben in den geschichten der Aposteln, das einer geheissen Simon, ein grosser vnd schedlicher zauberer gewesen, vnd gleichwol auff die predig des H. Philippi glaubig, bekehrt vnd von gerürtem Philippo getaufft, vnd gleich andern vnder die Christen, vnd Kinder Gottes gerechnet vnd auff genommen sey worden.
{==56==} {>>pagina-aanduiding<<}

Ja da derselb bekehrer vnd getauffter Simon, darnach wider in Sünd gefallen, das er meint die gaben des heiligen Geistes mit gelt zu kauffen, vnd S. Petrus durch den H. Geist sein hertz erkant, vnd mit seinem gelt dem fluch vnd verderbens pflichtig erkant: vnd weil derselb Simon, darnach widerumb seine zauberey geübt, vnnd wie glaubich, dasselbig dem H. Petro gleichfals nicht vnbewust: So hat er ime gleichwol die Seligkeit vnd gnad nicht abgesprochen, sonder in nicht des zu weniger zur Busz, vnnd Act. 8. dasz er Gott vmb vergebung bitten solle ermahnet, vnd also zu im gesprochen:
Dein Gelt musz mit dir verdammt sein, darumb das du vermeint hast, Gottes gabe werde durchs gelt erlangt. Du wirst wider theil noch ahnfal haben an disem wort. Dann dein hertz ist nicht rechtfertig vor Gott: Darumb thu Busz (merck) für dise deine schalckheit, vnd bitte Gott, ob dir villeicht solche gedancken deines hertzens vergeben werde, dann (merck) ich sihe, das du bist voll bitter gall, vnnd verwickelt mit böszheit.
Act. 191Will allhie nicht melden, wie auch der heilig Paulus die jenigen welche fürwitzige, (das ist, wie etliche deuten, zauberische, teuffelische) kunst getriben hatten, vnd auff S. Pauli lehr vnnd predig sich bekehret, ire thaten vnd Sünden gebeichtet, vnd folgendts auch, zum zeichen warer 
{==57==} {>>pagina-aanduiding<<}
Busz vnd ernster fürgenommener besserung, allsolche zauberische Bücher, welche vber die fünfftzig tausent pfennig wert waren, offentlich verbrennt haben, zur Busz vnd Tauff angenommen hat. Welchs er, wie auch S. Petrus, nicht gethan noch gestattet solten haben, da die zauberer sich nicht durch Gottes gnad bekeren könten vnd gnad erlangen.
Vnd was ist viler wort vnnd beweisz vonnöthen? Gott berufft nicht allein alle Sünder one exception vnd vnderscheid zu Busz, mit verheissung der gnaden: sondern thut auch in specie den zaubern so wol als andern Sündern die ewige straff vnd verdamnusz bedrewen, darumb das sie keine Busz gethan. Welchs genugsam angezeigt, das sie auch so wol als andere Sünder, da sie wöllen Busz thun, zu gnaden kömmen, vnd selig werden können. Dann also stehet geschriben in der Offenbarung S. Joannis.
Vnd (verstehe, werden Gottes streng Apoc. 9. vrtheil erfahren) die nicht gebüsset haben ihre mörderey, zauberey, noch ihr hurerey, noch ir dieberey.


Das V I I. Capitel.
Wie die Zauberer vnd Zauberinnen am besten zur Busz, vnd besserung ihres lebens gerathen, vnd geholffen werden mögen. 


{==58==} {>>pagina-aanduiding<<}

WIewol, wie vorgemeldet, vnd die erfarung bezeuget, rechte vnd verharte zauberer, die sich dem teuffel vnd zumahl ergeben, vnd ire zauberische profession für dem teuffel vnd andern zauberern gethan, selten oder nimmer sich bekeren: vnd jedoch, wie nun ausz Gottes wort, vnd Exempelen der H. Biblischer Schrifft erwisen, durch Gottes genad vnd würckung alle zauberer, wie grobe vnd grosse sünder sie auch feind oder seyn können, sich noch bekeren, vnd vergebung irer Sünden, erlangen können, durch das verdienst vnsers Herren vnd Heilands Jesu Christi: So stehet nun ferners zuerkündigen, vnd mit fleisz zuerwegen, wie, vnd was massen, vilbemelte zauberer vnd zauberinnen am ehesten vnd bequemsten zur pusz vnd besserung mögen geholffen vnnd befürdert werden.
Matt 3.Gottes gnad vnd werck seind zwar wunderlich, vnd kan Gott auch ausz steinen Abrahams kinder machen: vil mehr ausz zauberer vnd zauberinnen gute vnd fromme Christen: Aber menschlicher weisz daruon zureden, seyn neben anderen, dise weg vnd mittel darzu nicht vndienlich, jha wol sehr nützlich vnd heilsam.
Für die zauberer betten, das sie sich bekeren vnd Busz thun.1.	Dieweil die Zauberer vnd Zauberinnen, als lang sie also seynd, ihren glauben verleugnen vnnd verlassen, sich dem teuffel mit Seel vnd Leib ergeben, vnd zu allen bösen, Gotteslästerlichen vnnd teuffelischen thaten verbunden vnd eyngelassen haben, vnd ins teuffels ge-
{==59==} {>>pagina-aanduiding<<}
walt, vnnd verschulter blindtheit vnnd boszheit verharren vnd forthfaren: Alslang sag ich, sie also genaturt, geschaffen, vnd gesinnet seynd, Gott nicht bitten können noch wöllen, auch ihre Sünden vnnd missethat, gefahr, vnnd ellend nicht erkennen, noch betrachten, sondern werden von allem gutem durch den Hellischen Hencker abgezogen, vnd zu allem bösen getriben vnd bezwungen.
Derowegen ist es nutz vnnd heilsam, billich vnnd gebürlich, dasz gleich als die Heilige kirch für alle Sünd vnnd Sünder offentlich, vnnd ins gemein bittet, alslang das leben vnd hoffnung der besserung da ist: Das auch andere fromme Christen, jha für andere, ja alle Sünder, gleicher massen vnnd meinung GOTT bitten, das sie bekehrt vnd gebessert, vnd endtlich selig werden, so insonderheit auch für zauberer vnd zauberischen, dieweil dieselbst ahm meisten Sünder, ahm schwer ichsten vnd tieffsten ins teuffels gewalt, vnd am wenigsten gestalt seyn für sich selbst zu bitten, das GOTT der Allmächtig sie ausz des teuffels gewalt erretten, widerumb zu wahrer erkendtnusz vnd Busz bewegen, vnd das thewre Bludt Jesu Christi ahn ihnen nicht wölle verloren seyn lassen, &c.
Solchs gebett wannehe es mit fasten vnd flehen insonderheit, sonst fleissig vnd von frommhertzigen geschicht, kan vnd wirt freilich nicht vergeblich, noch verlohren seyn, vnnd da nicht 
{==60==} {>>pagina-aanduiding<<}
an allen, jedoch an vilen statt vnd krafft gewinnen: wie nicht allein die general, vnd vilfeltige verheissungen vnd zusag heiliger Schrifft auszweisen, vnd zu solchem gebett fleiszig ermanen. Sondern auch, wie ausz Kirchischen, vnd sonst bewehrten historien kundtbar vnnd beweiszlich, an vilen vnd verscheiden zauberinnen, vnd dem teuffel vbergebnen personen wircklich beschehen vnd bewisen worden. 
Heb. 4.2.	Dieweil Gottes wort ist ein zweischneidig vnd durchtringend schwert, vnd als ein hamer, Jer. 23.
Esai 55. der alles zermahlen, ein fewr, das alles erwärmen, ein regen, der auch das allerhartest vnd zumal vertrucknet erdtreich erweichen vnd feuchtigen, Ezech 36. vnd ausz steinen hertzen weiche, vnd Busz fertige hertzen machen kan:
Die Zauberer auff der Cantzel vnd sunst irer sünden erinneren, vnd zur busz ermanen.So ist zum zweiten sehr nutz, rathsam, vnnd nothwendig, das die zauberische personen mit Gottes wort offt vnd vilfeltig ires stands vnnd gefahr erinnert, vnnd sunst von sich selbsten dahin bewegt vnd bewehnet werden, das sie fleissig zur ordenlicher predig erscheinen; vnd die ordenliche Seelsorger vnd Pfarrherren neben anderen offt vnd mit bestendigen Argumenten, auf der Cantzel tractiern, was für ein grewliche Sünd die Zauberey vnd teuffels künsten seien, vnd in was Sünd sie gerathen, vnd was straff sie zugewarten, da sie nicht bey zeiten ablassen, Busz vnd penitentz thun: vnnd also nicht allein die noch vnschuldigen warnen, sondern auch die schuldigen schrecken, vnd zur besserung bewe
{==61==} {>>pagina-aanduiding<<}
gen, vnd zur gnaden, da sie sich ernstlich vnd bey zeiten bekeren wöllen, antasten. Daher auch der Act. 8. Landt vnd Ertzzauberer Simon, durch die predig des H. Philippi letzt bewegt vnnd zur Busz bekehrt worden.
3.	Neben solchen mitteln, ist auch eins nicht Die zauberer ins gefengnusz ziehen vnd angreiffen, ist auch gut zur Busz. das geringst, ja wol respectiuè, kräfftigst, das die zauberische bekante personen, von hoher vnd gebürlicher Oberkeit mit der Justitia angegriffen, gefenglich eingezogen vnd nach gelegenheit gestrafft werden. Dann wie die hilige Schrifft bezeuget, vexatio dat intellectum. Straff macht witzig, vnnd das mit vilen Exempel leicht zuerweisen, Esai. 28. vnnd ausz heiliger Schrifft genugsam kündig ist.
Insonderheit aber dienet hieher das Exempel des Königs Manasse, vnd beweiset solches handtgreifflich. Dann der sonst je jenger je ärger vnd durch keine anmanung vnd bedrewung von Gott, vnd Gottes wegen geschehen, bekehret, noch gebessert ward. Der ist letzt, da er von den Assyrien gefangen, gefänglich hingeführt, vnd eingezogen, daselbst gequelt vnd gegeiniget vnd vbel geplaget ward, im gefengnusz erleucht, vnd zu erkantnusz seiner Sünden vnd Busz bewegt, vnd Gott vmb gnad zubitten angezündet, vnd getriben worden, wie oben im 5. Capittel 2. Par. 33. ausz dem zweiten Buch der Kön: Cronicken erwisen.
Ebner massen bezeugts auch die tägliche erfahrung, vnnd vnleugbarer augenschein, das 
{==62==} {>>pagina-aanduiding<<}
die Zauberer vnnd Zauberische Personen, die sunst nicht bekennen, noch darfür gehalten seyn wöllen, auch zuuor nit einmal villeicht an Busz vnd besserung gedacht, alsbald sie in die handt der iustitiae vnnd hoher Oberkeit kommen, gefenglich eyngezogen vnd etwas scharpff gefraget vnd angegriffen, vnd sonst bedrewet werden, bald anders gesinnet, vnd offtmaln von grund des hertzens bekehrt, vnnd zu rechtgeschaffener Busz vnd besserung bewegt werden. Vnnd das nicht allein, wegen der pein, vnd straff, die sie erfaren, oder erwarten: Sondern auch, weil der teuffel alsbald sie in die handt der iustitiae, vnd Der teufel hat keine macht an den Zauberern wann sie in der gewalt der Obrigkeit seyn. ordentlicher Obrigkeit seyn, nicht alsolchen gewalt an inen hat, als zuuorn, vnd derwegen sie also seines gefallens zum bösen zu treiben, noch am guten vnd besserung zubehindern kein macht hat, vnnd derhalben alsolche miszthätige Personen alszdann balder zu erkantnusz ihrer sunden, zu betrachtung Gottes, zu gnaden, vnnd zu besserung ihres lebens, zuuermeldung ewiger verdamnusz gerathen. Dieweil die Obrigkeit von Gott ist, vnd also sie eben als in Gottes gewalt, vnd etlicher massen ausz des teuffels macht gerissen seyn, vnd besz zeit vnd zil an Gott und sein genad zy dencken bekommen, da sie, ehe vnd zuuorn, vom teuffel kein rew noch rast gehabt. Da Die zauberer so gefenglich eyngezogen, sollen daselbst in sonderheit zur Busz ermanet werden. dann zu solchem ordenlichen mittel, auch, als sie gefänglich eyngezogen, gute ermahnung, tröstung vnd erinnerung Gottes worts, vnd gnaden, zorn vnd straff, &c. von Gottesförchtigen, 
{==63==} {>>pagina-aanduiding<<}
vnd beuorab geistlichen personen vnd Kirchendienern erfolget, ist vngezweiffelt, das, da nicht alle, gleichwol vil wider gewunnen, vnd ausz des teuffels gewalt gerissen, vnd das sie rew vnd leid irer sünd haben, Christlich püssen vnd beichten, vberredt vnd bewegt werden.


Der dritte Tractat, Was vrsachen also vil Zauberer vnd Zauberinnen, beuorab diser zeit erfunden. 

Das Erste Capitel.
Die general vnd gemeine vrsachen warumb die menschen sich zu der verfluchter zauberkunst begeben. 

ES seind gemeine vnd auch particulier vnd besondere vrsachen, warumb souil menschen, beuorab diser letzten zeit, zu der verfluchten vnnd erschröcklicher zauberkunst sich begeben. Von den general vnd gemein vrsachen, ist disz die principal, vnd die fürnembste. Der hasz nemblich des teuffels vnd Ertzfeindts Gottes vnd menschlichen Geschlechts. Dann weil der Hellische feind von dem gerechten Gott billich ausz dem 
{==64==} {>>pagina-aanduiding<<}
Himmel gestossen, vnnd ausz einem schönsten Engel einen verdampten teuffel gemacht, wegen seiner hochfart vnd Sünden: Vnd aber den Menschen zu dem Ende geschaffen hatt, dasz er Gott erkennen, vnd loben, vnnd ime in disem leben also dienen soll, dasz er nach disem leben des teuffels platz, das ist das Himmelreich, dasz er verlohren, besitzen soll: Derohalben ist der teuffel Gott also feind, vnnd dem Menschen so abgünstig, dasz alles was er Gott zu trotz vnnd vnehr, dem menschen aber zum schaden, vnd verhindernisz seiner seligkeit thun kan, daran spart er nacht noch tag, wider fleisz noch listigkeit. Demnach aber Gott kein hoher trutz geschehen kan, dann das der Mensch oder nach Gottes ebenbild, vnd zu dem end geschaffen, dasz er Gott gleichmessig vnd artig, vnd entlich Gottes reichs genosz sein, vnnd in ewigkeit loben vnnd preisen soll: das derselb Gott samen abfelt, dem teuffel vereinbart, vnnd dahin beweget wirt, dasz er alles Gott zu vnehren, dem teuffel aber zugefallen thut, vnd so in disem leben, so insonderheit in der Hellen Gott on vnterlasz hasse, lastere, vnd schmehe: Dewegen treibt er den Menschen neben andern Sünden, insonderheit zu der allervilfältigster vnd am meist teuffelischer verdamlicher vnd bey Gott verhaszter sünden der Zaubereyen, dadurch der Mensch am meist von Gott gescheiden, vnd ahm tieffsten ins teuffels gewalt vnd verdamnusz, zu höchster vnehr Gottes, vnd vnsers Erlösers Christi, vnd meisten, schadens 
{==65==} {>>pagina-aanduiding<<}
des Menschen selbsten gestürtzt vnnd versenckt wirt. Vnd dis ist ein gemein vnd general vrsach. Nun wöllen wir auch etliche special vnnd besondere vrsachen anzeigen.


Das I I. Capitel.
Die erste special vrsach, warumb vil Leut zu der Zauberey sich begeben: vnwissenheit vnd nachlässigkeit der Pastorn vnd Geistlicher Oberkeit. 

VOr allen dingen ist herzu ein hochschedliche vnnd sondere vrsach, die vnwissenheit, oder nachlessigkeit, dero Pfarrherren oder Seelsorger. Dann dieweil dieselb, entweder selbst nicht wissen wie man allerley listigkeiten vnd angriffen des tausentkünstigen Hellischen feinds, in allen, auch in disem grewlichen laster begegnen soll: oder aber, nicht mit gepürlichem ernst vnnd eyfer ihre anbefolhene Schäfflein vnd Kirspelszuerwanten, warnen vnd straffen, vnd wie sie sich für vnd alle anläuff vnd listigkeit des teuffels waffenen vnd allerley wichelen vnnd aberglauben hüten vnd bewaren soll: Item was grosse vnd grewliche sünd die wicheley vnd Zauberey sey, &c. Sihe derhalben werden die einfältige vnerfahrne desz zubalder vom teuffel betrogen, in allerley, vnd letzt auch zur wicheley vnd zauberey, vnnd andere darzu bewegende vnd vrsachgebende sünden gezogen, vnd bleiben darinn verharrt vnd versteint, one gewissen, one rew, one schew, &c.



{==66==} {>>pagina-aanduiding<<}

Das I I I. Capitel.
Die ij. Special vrsach, warumb so vil Zauberer vnd Zauberinnen werden: Nachlässigkeit Weltlicher Obrigkeit in der straff.

NEchst vorgemelter vrsachen, der vnwissenheit oder nachlässigkeit dero geistlichen vnd Prarrherren, ist auch nechstfolgend, vnnd nicht die geringste Special vrsach, der Weltlicher vnd hoher Obrigkeit, welche solche grewel entweder nicht für Sünd halten: glauben nicht das Zauberey oder Zauberer seyn: oder dieselb nicht achten, vilweniger mit schuldigem ernst inquirirn oder straffen. Wanneh aber einige sünd vnd laster bei der gepürlicher Obrigkeit vngeacht vnd vngestrafft bleibt: kan vnd pflegt anders nicht zufolgen, dann das die Weltkinder, sonderlich von bösen feind getriben, ohne alle schew vnd scham sich zu allsolchen, vnd andern lastern leichtlich einlassen, vnd dar inn ohn Busz vnd besserung forthfahren, sterben vnd verderben: nach den Sprichwörtern: omnes licentia fimus peiores: vnd im punitas mater omnium malorum. Da sunst durch zeitige vnnd gepürliche straff, auch schuldige vnd zeitliche verbietung vnd warnung, vil nicht solten gedencken, dasz sie nun thun dörffen.



{==67==} {>>pagina-aanduiding<<}

Das I I I I. Capitel.
Die dritte special vrsach, der eyngerissene vnd täglich je länger je mehr eynreissender Zaubereyen: vnglaub vnd wicheley. 

GLeich als durch vnwissenheit oder nachlässigkeit vnd vntraw beyderseits geistlicher vnd weltlicher Obrigkeit, gleich wie alle andere Sünden, also auch insonderheit das grewlich laster der Zaubereyen eyngerissen, vnnd allenthalben zugenommen: Also kommen auch nicht geringste vrsachen ausz dem menschen selbsten. Vnder solchen vrsachen, so ahn den Menschen selbst erfindtlich, ist der vnglaub nicht die geringste. Dann dieweil der glaub, vnd zwar der rechte vngefälschte Catholische glaub, das rechte vnd beste Schilt ist, damit vnd in dem man kan vnd soll ausz leschen die fewrige pfeil desz allerschalckhafftigsten: So kans nicht fehlen, welche keinen auffrechten Catholischen glauben haben, das dieselb leicht vom teuffel betrogen, vnnd balder als andere rechtglaubigen in allerley sünd, beuorab in die Zauberey verfürt werden. Vnd dieweil heutigs tags also vil Ketzereyen, vnd wenig Catholische rechtglaubigen seynd, ist es nicht wunder, dasz der teuffel den Zauberhauffen also stärcket, vnnd von den Ketzern, vnd falsch oder Aberglaubigen, sonst Zauberer vnd Zauberinnen machen kan, vnd dieselb gantz vnd zumahl in seine gewalt stürtzen. So ists auch vnleugbar war, das 
{==68==} {>>pagina-aanduiding<<}
die superstition, wicheley vnd aberglauben treiben, vnd folgen, Gott grewlich erzürnen, vnnd dem teuffel lieb vnd gefallens thun, ja dem teuffel dienen, seinem raht vnd eingeben, zu höchster schmach Gottes, vnd wider das erste vnd zweite gebott tödtlich sündigen. Durch solche wicheley, vnnd vom teuffel oder seinem zauberischen, oder wahrsagerischen, teuffelischen anhanck erdichte vnnd practisirte, aberglaubische dingen, kommen die Menschen ahnfangs ins teuffels hoff, in seinen gewalt vnnd stricken, bisz lang sie je lenger je mehr, von Gott, ihrer wicheley halben verlassen, in allerley vnglaub, vnd letzlich in die Zauberey als durch sichere grad vnd trappen gerathen, vom kleinen zum grossen: welches nit geschehen seyn würde, da sie nicht zuuor durch schwach oder vnglaub oder sonst allerley wicheley vnnd aberglaubische stücken, dem teuffel zu hausz gangen weren. Was aber superstition vnd aberglaub vnd wie mancherley derselb sey, besihe Bensfeldium de Confessionibus maleficarum, Von der Bekantnusz der Hexen. Vltimo prẹludio, de caussis dispositiuis ad crimen male ficorum, sol. 26. & sequentib. in dem verteutschten Exemplar, vnd lodocum Lorichium in seinem Büchlein zu Freiburg getrückt, vom Aberglauben.


Das V. Capitel.
Die vierte special vrsach warumb etliche zu Zaubern werden: vorwitz, vnd rath bey warsagern vnd Schwartzkünstler suchen. 


{==69==} {>>pagina-aanduiding<<}

ALs der tausentkünstler der Hellische feind Besiehe Benszfeldium von der Bekantnusz der Hexen, fol. 35. etliche nicht kan durch vnglaub, oder wicheley zur Zauberkunst bringen: bewegt vnnd treibt er vil darzu durch curiositet vnd fürwitzigkeit, das die Menschen fürwitzig wöllen alles, oder solche ding wissen, welche zu wissen vnnöthig, vngepürlich, oder schedlich seyn. Daher die jenigen so wöllen verborgen oder zukünfftige ding wissen, vnd natürlich vnd mit Gott nicht wissen können, durch hilff oder rathfragen des teuffels, oder sonst teuffelische verbottene mittel, entweder zu teuffelischen warsagern vnd schwartzkünstlern, oder sonst zauber vnd zauberinnen werden, durch gifftung des teuffels, der die jenige, welche seines raths oder hilff gebrauchen neben andern tödtlichen vnd verdamblichen lastern, letzt zu dem allerschentlichst vnd schröcklichst, der Zauberkunst, vnnd das sie sich samen ins teuffels gewalt begeben, bewegt vnd stürtzet.


Das V I. Capitel.
Die fünffte special vrsach zur Zaubereyen, Geldtsucht oder vnordenliche trachtung nach Erdischem gut. 

VNersetliche vnnd vnmessige begerten zeitliches guts vnd reichthumbs bringt auch manchen Menschen in die Zauberkunst: als er das mit Gott vnd frombkeit nicht thut oder thun kan nach seinem geltgeitz, dasz ers dann wider Gott vnd mit hilff des 
{==70==} {>>pagina-aanduiding<<}
teuffels durch vngerechte wege versuchet, vnd also zusamen, wie der Heilig Paulus sagt. 1. Timoth. 6. in des teuffels strick stürtzet, vnnd dem glauben abfellt, jha Leib vnnd Seel dem teuffel vbergibt tacite vel expressè, dasz er mag reich werden oder bleiben, oder sunst zeitlich glück vnd gewinn haben. Daher dann der Syrach nicht vergeblich sagt: Das ein geitziger sein Seel feil hab, vnnd nichts gottloser sey als ein geitziger.


Das V I I. Capitel.
Die sechste special vrsach, vnd vorbereitung zur Zauberey: Geilheit vnd wollust des fleischs. 

ES verursacht vnd bringt auch manchen Menschen, so reich, so arm, vnd beuorab die reichen, vnd vnder denselben am meist geile wollustige, vnnd nach fleisch lebende Weibspersonen, zu der Zaubereyen. vnd das sie sich in des teuffels gewalt vnd zauberhauffen begeben, die vilfeltige fleischliche freud, wolleben, vnnd lust, so sie mit dem teuffel an parth vnnd allein vnnd sunst weiters in ihren Zauberbeykümpsten vben vnnd treiben. Daher des Zauberteuffels hauszgesind, vnd bulinnen, das ist, die Zauberer vnd Zauberinnen, andern die sie gern dar zu reitzen vnd bereden solten, solche freud vnd wollust wissen fleissig anzumelden vnd einzubilden, vnd alsbald sie et-
{==71==} {>>pagina-aanduiding<<}
liche durch andere sünden vnnd fürwitzige vnd abergläubische, teuffelische puncten darzu als preparirt haben, oder zum theil mit dem teuffel verstrickt finden, vor allen dingen darzu bewegen, den teuffel, in gestalt eines schonen bulen, anzunemen, vnd sich mit im zuuerbinden: darauff dann die fleischliche vermischung mit demselben gemeinlich, durch anhetzung vnd treibung des teuffels (der sie durch vnkeusche begird, vnd seine vermeinte schöne gestalt verblendet) zufolgen pflegt, nach welcher sie dann, dermassen mit im verbunden, vnd verhafftet, das sie als mit stricken ferners zur zauberkunst, vnd zauberhauffen oder Conuenticula, sie wöllen oder wöllen nit, gezogen vnd gezwungen werden: wie ausz viler Zauberer vnd Zauberinnen eigen vnd offentlicher bekantnusz offenbar vnd beweiszlich.


Das V I I I. Capitel.
Die sibende special vrsach, warumb so vil zur Zauberkunst gerathen: den teuffel leichtlich nennen, oder bey im fluchen, &c. 

DIeweil auch vil, so reich, so arm, erfunden, die den verfluchten miszbrauch haben, das sie den teuffel leicht vnnd offtmals nennen, mit vnd durch den teuffel fluchen vnd lastern, sich oder andere dem teufel offt vnd vmb ein gerings verwinschen, das sie der teuffel hole, oder ins leib fahre, oder den hals zurbreche oder dergleichen. Diser halb kommen 
{==72==} {>>pagina-aanduiding<<}
vil in des teuffels gewalt, vnd werden leicht oder letzlich zu Zauberer vnnd Zauberinnen, Sintemal sie von Gott billich verlassen, vnd vom teuffel, (dem sie mit solcher manieren raum geben, vnd als botten ausz schicken) gantz vnd zumal in seine gewalt genommen, vnd also entlich (damit sie in seiner gewalt bleiben, vnnd die meiste böszheit üben, des teuffels dienst ahm trewlichsten leisten vnnd sein reich  bawen, Gott aber samen vnd zumahl abgeben) in die aller verfluchte vnd verdamlichste Sünd, ja grundsup aller sünden, die Zauberey gerathen.


Das I X. Capitel.
Die achte special vrsach, warumb vil leuth zu Zauberer vnnd Zauberinnen werden: vnsinnige traurigkeit, vnnd misztrawen an Gottes hilff vnd gnaden.
Item: vngedult, &c. 

VNmessige traurigkeit, verlassenheit des gemüts vnd kleinmütigkeit in creutz vnd trübsal oder sonst zeitlichem schaden gibt auch dem teuffel grosse vnd gelegene vrsach, dasz er allsolche (beuorab Weibspersonen) betrübte vnd bekümmerte menschen, durch betriegliche verheissung, dasz er sie trösten, gelts vnd guts, zu erstattung ihres schaden vnnd armuths verschaffen will, wanneh sie nur im vertrawen vnd folgen, vnd was er inen angesinnet, vollbringne wöllen. Vnd wann dann ein mensch, der betrübnusz vnd traurigkeit voll ist, vnd mensch 
{==73==} {>>pagina-aanduiding<<}
liche mittel nicht weiszt, auch nicht recht auff Gott trawet vnd bawet, begerlich ist, hilff vnnd trost, sie komme waher sie komme, zugeniessen: also geschichts, das vil sich eynlassen, des teuffels (welcher ihnen ahnfangs, in gestalt eines Menschen, weiszzuerscheinen) raht vnd gesinnen, das offt im ersten ahnhören nicht bösz, oder ein geringe Sünd scheint zu sein, zu folgen. Vnnd wanneh sie der schelm also weit hat, vnd insonserheit, das sie gelt oder also etwas von im angenommen, welchs doch gemeinlich nur gelt scheint vnd Pferdsmist vnd ander vnflat ist, dann bringt er sie forth gäntzlich in seine gewalt, vnd zwingt sie auch, welche er weiszt von Gott deszhalb verlassen, das sie weiters seinen willen thun vnnd folgen, vnd fürnemlich zauberey lernen vnd treiben, vnd auff die zauberische beykumpsten folgen vnd erscheinen müssen.


Das X. Capitel.
Die ix. Special vrsach, warumb vil zu Zäubern werden: Vnmessiger zorn vnd verbitterung oder rachgierigkeit auff andere. 

WAnneh einige Personen, beuorab die Weiber auff ire Männer erzürnt, oder sonst einige auff einander also verbittert seyn, das sie sich gern rechen solten, vnd nicht wol, beuorab heimlich vnd bedeckter weisz, nach irem finn, rechen können, alsdann 
{==74==} {>>pagina-aanduiding<<}
geschichts offt, das vil sich dem teuffel mit Leib vnd Seel ergeben, vnd denselben vmb hilff anruffen, auff das sie ihren gefaszten zorn, vnd rachgierichkeit mögen ersettigen, vnd an ihren freunden külen. Vnd ob gleich etliche sich nicht erst selbst dem teuffel ergeben oder zu dem ende erforderen vnnd ahnruffen: So weiszt der tausentkünstler, sich solchen erzürnten, vnnd vber die masz verbitterten vnd rachgirigen (sonderlich Weibspersonen) anzugeben, sie in vnd auszwendig dahin zu reitzen vnd zubewegen, das sie mit hilff vnd beystant des teuffels, da nicht offentlich, doch heimlich (recht als solls sonst niemandt wissen noch mercken) rechen sollen. Als ers aber so weit bracht, hat er sie fehrn genug, vnd ob sie nicht wolten, müssen sie doch sich ime alszdann ergeben, vnnd ferners mit zauberkünsten vmbgehen, nach seinem wolgefallen.


Das X I. Capitel.
Die x. Special vrsach, warumb also vil zun Zauberer werden: Selten oder nimmer recht beichten, vnd sunst trag zubetten, vnd Gottesdienst sein. 

ES ist auch nicht die geringste, jha wol eine von den fürnembsten vrsachen, warumb vil so weit vnd tieff ins teuffels gewalt stürtzen oder sich selbst begeben: Dieweil vil seynd, die selten oder nimmer 
{==75==} {>>pagina-aanduiding<<}
recht beichten. Dann sintemahl solche Menschen eine Sünd auff die ander hauffen, Gott vnd seine gnad muthwillig vnnd ohne auffhören auszschliessen: so kans nicht fehlen, das Gott die handt letzt abthut, dieweil sie nimmer rechte Busz thun (die ohne warhaffte, vnd gantze Beicht, oder derselben rechten vngefelschten auffsatz, nach Gottes vnd der H. Kirchenordnung, nicht geschehen kan) vnd darneben gleich wol als beichten sie recht, vnd hielten der gepür hochzeit, für Catholisch oder sonst fromme Christen wöllen scheinen vnd gehalten sein. Als aber Gott seine hand vnd gnad entziehet, so ists nicht wunder, das solche leuth balder als andere letzt zumahl in des teuffels gewalt, vnd demnach auch in die Zauberey, welchs die meiste Sünde, vnnd dem Teuffel allergefelligster dienst ist, selbst gerathen, oder sonst gezogen werden. Hieher gehören auch die, welche selten, oder nicht recht, oder mit verdrosz betten, oder verdrusz haben zu dem was selig, vnd zur seligkeit nutz oder nötig ist.


Das X I I. Capitel.
Die xj. Special vrsach, warumb so vil zun Zauberern werden: nit zu gepürlicher zeit, oder vnwürdig zum h. Sacrament gehn. 

WElche wissentlich vnd auffsetzlich, entweder nicht gebeicht, vnnd mit tödtlichen Sünden, vnd vnbuszfertigem Hertzen gleichwol zum heiligen Sa-
{==76==} {>>pagina-aanduiding<<}
crament des Altars, oder allerheiligsten Fronleichnams Christi gehen vnnd dasz selb eben als Judas der verräther vnuerschampt, vnnd vnwürdig empfangen vnd gleich andern rechtgebeichten vnd frombcatholischen niessen dörffen, 1. Cor. 11. dieselb sein zwar schuldig am Fleisch vnd Blut des Herren, verschulden inen Gottes grewlichen zorn vnd ewige straff vnd kommen also zugleich in die gewalt des teuffels tieffer vnnd schwerlicher als andere Sünder. Daher dann auch Judas, da er den allerheiligsten Leib Christi, mit bösem vnbuszfertigem, verrätherischem hertzen empfangen, zumal gestürtzt: vnd dem der teuffel Luc. 22.
Joan. 13. zuuor ins hertz gegeben, dasz er Christum solle verrathen, in den ist der teuffel darnacher eingefahren, vnd hat ihn in seine macht gäntzlich bekommen. Wanneh aber der teuffel meister ist vber den Menschen, alsdann feiret er nicht, bisz dasz er denselben von einer Sünd zur andern, vnnd letzt zu der allermeister sünden bringt, wie dann war die verrhäterey Jude, vnnd darauff folgende verzweiffelung, vnd sonst neben dem, ist vnder andern Ketzerey, Zauberey vnnd dergleichen.


Das X I I I. Capitel.
Die xij. Special vrsach, warumb so vil Zauberer werden, oder bleiben: miszmuth vnd verzweiffelung an Gottes gnaden vnd Barmhertzigkeit. 


{==77==} {>>pagina-aanduiding<<}

EBner massen als allerley grobe tödtliche vngepuszte, vnd nicht, oder aber nit recht gebeichte sünden, vilen ein Fallstrick seyn, dardurch sie vom teuffel, jha von verscheidenen teuffeln gefangen vnd verstrickt, vnd letzt auch dem zauberteuffel vberlieffert, vnd heimlich oder offentliche Zauberer werden: also geschicht solchs auch nicht selten, durch die verzweiffelung vnd desperation, welche auff langwirige verharrung, vnd verhartung in Sünden ohne rechtgeschaffene Euangelische Busz, oder gemeinlich zu folgen pflecht. Dann als der Sünder ahn Gottes genad vnnd Barmhertzigkeit misztrawt vnnd verzweiffelt, so fahet er ahn Gott zu hassen, vnd wanneh er ihme läszt fürstehn, dasz er verdambt ist, oder doch werden musz, des zu mehr senckt er sich in allerley grössere Sünden, vnnd ergibt sich zu letzt dem Teuffel, (beuorab wannehe derselbig, seinem brauch nach, in darzu reitzet, vnd sein gewissen des zu mehr beschweret vnd bedranget) mit Leib vnd Seel heim, vnnd bringt sich entweder selbst vmb, oder nach teuffelischem rath, fahet er die Zauberkunst an, gehet Gott gantz ab, ja verleugnet Gott vnd seinen Heiland, den gecreutzigten Jesum, den Catholischen glauben, die H. Sacrament, das H. Creutz, &c. vnd verpflichten vnd verbinden sich mit dem Hellischen erbfeindt gantz vnd zumal, etliche mit blossen worten, etliche mit andern Bundzeichen, etliche mit eigener handtschrifft, mit ihrem eignen blut geschriben 
{==78==} {>>pagina-aanduiding<<}
oder vnderschriben: vnd als das beschehen, werden sie zugleich zauber mit, oder der Hellhundt treibt vnnd zwingt sie darzu, auff das sie also in seiner gewalt gentzlich vnd ewig bleiben, vnd die höchste verdamnisz, demnach sie erschröcklicher sündigen, des zu sicherlicher vnnd völliger verdienen, vnd sich nit wider zu Gott zu bekeren gedencken, oder einiger gnaden hoffnung haben können.
Vrsachen, warumb so vil in der Zauberey one busz verharren vnd verhartet bleben.Gleich als aber, wegen vorgemelter, vnd dergleichen verzweiffelung, vil zu zauberer vnd zauberinnen werden: wie auch die erfarung leider vil zu grob bezeuget: Also geschichts auch durch die selbige vrsach, das, die einmal zur zauberkunst sich begeben, darinnen verharren vnd selten oder nimmer sich besseren, noch zu Gott bekeren: Einstheils, Erste vrsach. dieweil sie von irem eigen gewissen, vnd darzu des teuffels rhat falschlich vberredt werden, dasz ire sünden zu grosz seyn, vnd sie nimmer können gnad noch vergebung irer missethaten, beuorab, der allerschändtlicher vnd böszhafftigster zaubersünden von Gott erlangen, wanneh sie gleich gern solten ablassen, beichten vnd büssen: Da doch Gottes wort allen sündern gnad verheiszt, welche sich recht bekeren, vnd Gott vmb gnad bitten, vnd Gottes gnad vnd Christi verdienst aller Welt sünden, wann sie gleich hundert tausentmal grösser, schäntlicher, schröcklicher, vnd vnzalbar weren, weit weit vbertreffen: Die H. Schrifft auch heiter vnd ausztrucklich bezeugen thut, das vil zauberer zu gnaden kommen, vnd vergebung irer sünden erlangt haben, vnd selig worden 
{==79==} {>>pagina-aanduiding<<}
seyn. Wie auch zuuorn von vns im zweiten Tractat in die längd erwisen.
Andertheils aber, sintemal sie vom Hellischen Zweite haupt vrsach. feind, wegen irer, im gethane gottloser vnd vnzulässiger gelöbd von der bekerung abgehalten: (da doch solche gelöbd mit nichten zu halten: dann in malis promissis rescindenda fides: vnd wie Man soll den teuffel, da einige beschehen, keine gelobd halten. als Gott vereidten vnd verfluchten, dem feindt Gottes dem hellischen teuffel, keine rechtmessige gelöbd thun können: oder sie gleich ausz betrug oder vnwissenheit, oder sunst beschehen, nit darzu verbinden noch verpflichtet, sonder schuldig sein dieselb alsbald zurescindirn, auffzuheben, vnd zu widerruffen) oder aber durch bedrewung, vnd erzeigung allerley plagen, quellung vnd dergleichen miszhandlung, mit gewalt abgeschreckt werden. Da Welche zauberer sich zu Gott bekeren, die kan der teuffel seines gefallens nit plagen. doch der teuffel wanneh sich jemand zu Gott von hertzen bekeret, vnd sich widerumb in Gottes gnad vnd schutz begeben hat, on Gottes zulassen, allsolche im abgewichene nunmehr bekerte vnd buszfertige sünder, vnd gewesene zauberer, seines gefallens betrüben noch beschedigen kan, so wenig vnd vil weniger (beuorab, als sie im mit fasten glauben widerstant thun) als er on erlaubnusz in die schwein Besihe hieuon weiter Benszfeld. im verteutschten Tractat von der Bekantnusz der zauberer vnd Hexen, fol 30. faren könte. Vnd wann gleich Gott solchs verhengte, dem buszfertigen vnd bekerten zauberer tausent ja hundert tausentmal heilsamer vnd besser were, allhie, von einen oder etlichen teuffel ein zeitlang, souil inen Gott zuleszt, dann hernacher von allen teuffeln in der Hellen nach irem gefallen, ohn, vnd vber masz in ewigkeit gequellet werden. 



{==80==} {>>pagina-aanduiding<<}

Das X I I I I. Capitel.
Warumb vnd was vrsach in disen vnsern letzten zeiten so vil Zauberer vnd Zauberinnen oder Hexen erfunden werden. 

DAs aber in disen vnsern vnseligen, vnd zweiffels ohn, letzten zeiten, mehr Zauberer vnd Zauberinnen, wie auch allerley vnerhörte, auch etwan verdammte grewliche vilfältige Ketzereyen, vnd sunst vnauszsprechliche böszheit, durch anstifftung vnd anzündung des leidigen Sathans, sich erregen offenbaren, vnd schier allenthalben eynreissen, vnnd bald oberhandt nemen thun, ist neben andern, Apoc. 12. dise nicht die geringste vrsach, dieweil der Hellische Lucifer, vnd sein anhang, wol wissen, das die Welt schier zum end gelauffen, vnnd sie hinfüro wenig zeit haben werden, ihre böszheit, Gott zu trutz vnd dem menschen zum schaden, zutreiben: Möchten aber solchs grewlicher vnd schäntlicher nicht vollbringen, dann durch die zauberer vnd zauberinnen, vnd die sonst von irem orden sein, als Teuffelische warsager, beschwerer, vnd dergleichen.
2.	Zu dem, geschicht solchs auch, dieweil die jetzige Welt so gantz abergläubisch, fürwitzig, curiosz, vnd darneben in der liebe verkalt ist, vnd zu allem dem geneigt, was der sinlichkeit, vnd fleischlicher wollust ahngenem vnd wolgefellig ist. 
{==81==} {>>pagina-aanduiding<<}

3.	Darzu dann auch nicht wenig, jha wol vil, vnd insonderheit verursachen vnd helffen thut, das die hohe Oberkeit entweder durch falschen vnd hochschedlichen bericht etlicher (welche mehr fürs teuffels aduocaten vnd der Zauberer vnd Hexen Patronen, als für Gottliebende Christen in dem fall zu achten) in dem wohn stehen, als das kein Zauberey, vnd demnach auch keine Zauberer seyen, vnd das nur ein teuffels betrug, die damit beschuldigte vnnösel vnd vnschuldig sein sollen, vnd derwegen gedachte Obrigkeit diser halb beschuldigte vnangefochten, vnd ohne straff passieren leszt: oder aber, da sie gleich glauben vnnd es darfür halten, das Zauberey vnd Zauberschen vngezweifelt erfunden, eben wol solchs nit in achtung nemen, wie sie schuldig, vnd die von Gottes, vnd beyder geistlichen vnd weltlichen Rechten wegen gepürliche straff, nicht mit solchem ernst vnd eifer an die Handt nemen, wie ihnen Ampts vnnd Eidts halben auffgelegt. Vnd wann dann impunitas mater omnium malorum, vnnd wa kein straff ist, nothwendig allerley wust vnd laster einreissen, vnnd oberhandt nemmen musz. So ist nicht wunder, das nach, vnnd nechst allerley ander, vor, oder mitlauffenden lasteren, disz aller Gottloseste, Grewliche, vnnd Verdamlichste laster schier Arm vnnd Reich, Jung vnd Alt, Edel vnnd Vnedel, Geistlich vnnd Weltlich, (frommen vnnd Vnschuldigen ihr Ehr vnd lob vorbehalten) angegriffen, vnd bald land vnd 
{==82==} {>>pagina-aanduiding<<}
leuth beschnitzt vnnd durchwüstet hat, vnnd jhe lenger je mehr vnd darzu offenbarlicher zunemen thut, also das schier die gantze Welt, da nicht reipsa, doch (exceptis excipiendis) culpa aliena, durch consens oder conniuens, oder verthedigung, oder sunst entschuldigung, ahn dem allerschendt vnnd schröcklichsten laster schuldig vnd beschmeist wirt, zu höchster schmach vnd lasterung, auch erzürnung Göttlicher Maiestet, zu vnauszsprechlicher schand vnd schaden des Christenthumbs: zu nachtheil vnd verlierung viler tausent Seelen, vnnd mercklicher starckung vnd vermehrung allerley schendtlichster Abgöttereyen vnd des teuffels reichs, &c.


Der vierte Tractat, Ob vnd was massen die hohe Obrigkeit, so lieb inen Gott vnd ihr ehr vnd seligkeit ist, schuldig vnnd gehalten sey, die Zauberer vnd Zauberinnen, on einig vber sehen, zustraffen. 

Das Erste Capitel.
Das die hohe Obrigkeit ist schuldig, die Zauberer vnd Hexen mit ernst zustraffen.


{==83==} {>>pagina-aanduiding<<}

ES ist ein Christliche, Gottliebende vnd fromme Obrigkeit, Eidts vnnd Ampts halben schuldig die bösen vnd vbelthäter zustraffen. Dann also stehet geschriben: Die Rom. 13. Fürsten seind nicht der guten, sonder der bösen werck halben zu förchten. Wiltu dich nun nicht förchten für der Gewalt, so thu guts, so wirstu lob von derselben haben. Dann ein Fürst ist ein verwahrer (oder Diener) Gottes, dir zum gutem. Thustu aber böses, so förchte dich. Dann 1. Pet 2. er tragt das Schwert nich vergeblich, Sonder ist Gottes Diener, vnd ein Recher, zur straff vber den, der böses thut. Vnd abermahl: Seit Vnderthan, spricht S. Petrus, aller Menschlicher Creatur, vmb des Herren willen, es sey dem Könige, als dem fürtefflichem, (oder obersten) oder den Hertzogen, als die von ihm gesandt werden zu rache der vbeltheter, vnd zu lob der woltheter.
Nun ist aber kein zweiffel, das die Zauberer vnd Zauberinnen vbeltheter, vnd böser sein respectiuè, als sunst einige gottlosen vnd vbeltheter seyn können, wie im ersten Tractat erwisen wirt.
Ergo, so folgt ohn allen zweiffel, das ein fromme vnnd Gott vnd ehrliebende Christliche Obrigkeit auch die Zauberer vnd Zauberinnen zu straffen schuldig sey.
2.	Ein Christliche Gottliebende Obrigkeit ist schuldig, insonderheit die ehr Gottes ihres 
{==84==} {>>pagina-aanduiding<<}
Herren zuuerthedigen, vnd die jenigen welche Gott schenden oder lästern insonderheit vngestrafft nicht zulassen, da sie anders Gott lieben, vnd trewe Diener seyn.
Nun ist Landtkündig, wie die Zauberer vnd Zauberinnen für andern, Gottes namen, vnd was Gott angehet dem teuffel zu lieb, schenden, lästern, ja Gott, seine Heiligen, &c. vnd insonderheit das Creutz vnnd leiden Christi verfluchen, jha wider ihren Tauffeidt Gott ihren Schöpffer, vnd Christum Jesum den gecreutzigten iren Erlöser verleugnen, vnd den teuffel ahn GOttes statt ehren vnnd ahnbetten.
Ergo:
3.	Die Christliche Gottliebende fromme obrigkeit ist schuldig ihre Vnderthanen zubeschützen vnnd zubeschirmen, vnd welche dieselbig wider recht vnd billigkeit betrüben oder beschedigen, mit gepürlichen ernst zustraffen. Die Zauberer vnd Zauberinnen beschedigen vnd betrüben, ja verderben manchen menschen, so vil sie immer können, vnd wannehe es ahn ihnen stünde, vnd von GOTT zugelassen würde, seyn sie geflissen vnd zu wolgefallen des teuffels, alle Vnderthanen ohne vnderscheidt zubeschedigen, die nit ires teuffelischen willens, vnd zauberischen ordens sein wöllen.
Ergo, &c.



{==85==} {>>pagina-aanduiding<<}

Das I I. Capitel.
Die Christliche Obrigkeit ist schuldig, die Zauberer vnd Zauberinnen an leib vnd leben zu straffen, nach dem Göttlichen befelch: vnd darneben auch nach dem beschribenen Geistlichen vnnd weltlichen Rechten. 

1.	Im 2. Buch Mosi hat Gott ausztrucklich Exod. 22.
Die Zauberer soll man am leben straffen. vnd ernstlich befolen, das man die zauberer vnd zauberinne am leib vnd leben straffen solle, mit disen worten: Die Zauberer (oder, wie etliche Biblen dolmetschen, Zauberinnen: welchs doch alleins ist, dann bey Zauberinnen auch die Zauberer verstanden werden: wiewol dero zauberinnen mehr funden wirt, als der zauberer) soltu nicht lassen leben. Welche wort immer klar vnd verstäntlich genugsam sein, vnd keine andere glosz zulassen oder leiden können. Vnd werden die Latinische wort, Maleficos non patieris viuere, nit allein in den Catholischen Biblen verdolmetscht, wie obsteht: Die zauberer soltu nicht lassen leben, sondern auch in Lutherischen vnd Zürchischen Bibelen, ausserhalb, das sie setzen in foemino genere, zauberinnen. Die Niderländische, wiewol Ketzerische Bibel, zu Antw. 1560. getruckt, setzt also: Ghy en sult gheen Toouenars by v laten leuen.
Darumb hoch zuuerwundern, was etlichen in sinn kommen, welch disen text anders vnd allein vff die erzwingen wöllen, welche mit gifft tödten, one hilff des teuffels, vnd mittel der zaubereyen, da doch 
{==86==} {>>pagina-aanduiding<<}
die Heilige vnd anschenliche Kirchenlehrer, disen Text von den zaubern einheilig, laut des klaren Texts vnd Buchstaben verstehen. Besihe hieruon weiters D. Benszfeldium im Latinischen Buch, De Confessionibus maleficarum, in Commentario addito in Titulum Codicis. pag. 394. & 531. editionis postrema Anno 1591. promulgatae. Daselbst er alsolche verfelschung des Biblischen texts weitläuffig widerlegt, vnnd mit bestendigen argumenten vnd gründen beweiszt, das derselb anders nicht dann von den Zauberischen Personen zuuerstehen seye.
Haben also Gottes ausztrucklichen vnd ernsten special befelch, das die Obrigkeit die Zauberer vnd Zauberinnen ahm leib straffen, vnd nicht beym leben lassen solle. Welchs dann auch, on das, ausz andern argumenten vnd befelhen Gottes zuerwisen.
Die Abgöttischen sollen am leben gestrafft werden.2.	Dann Gott in disem selben vorgemelten, wie auch gleichfals im 30 vnd 32. Capittel, oder des zweiten Buch Mosi: Item Deuteronomij, oder fünfften Buch am 13. vnd 27. Capit. vnd an andern orten mehr befilcht, das die, welche Abgötterey treiben, oder den Abgöttern opfferen, an leib vnd leben, vnd eben mit todt sollen gestrafft werden: wie dann demnach Moses auch die jenigen, so das gülden kalb angebettet, mit todt straffen, vnd vmbbringen lassen, vnd diejenigen, so die Abgöttische getödtet, deszhalb gelobt, vnnd gesprochen hat, das sie damit 
{==87==} {>>pagina-aanduiding<<}
ihre Händ Gott hetten geheiliget. Exod. 32.
Nun ists grösser Sünd, vnd schröcklicher Abgötterey, dem teuffel in eigener Person vnsichtparlicher gestalt ahnbetten, wie dann die Zauberer vnd Zauberinnen thun, als ein eusserlich Götzenbildnusz. Ohn die zauberer Gott samen vnd fürsetzlich verleugnen, vnd was sie Gott schuldig seyn, dem teuffel an Gottes statt jha als iren einigen Gott wissentlich vnd ausztrucklich leisten. Welchs noch, ins gemein, keine Juden, noch Heiden gethan, ob sie gleich sonst in andere Abgötterey ausz blindtheit gefallen. Ergo, seyn die zauberer nach Gottes Vide Bensfeldium in Comment. in Tit. C. f. 538. coniunctum Confess. maleficarum. befelch vil mehr des todts würdig, vnnd sollen auch, als die allermeiste vnd grewlichste abgöttischen, von der Oberkeit ahm leben gestrafft werden.
3.	Nach Gottes gesetz seyn des todts schuldig, welche raht suchen bey den warsagern, vnd Die beyden warsagern vnd Teuffels weissagers rahtsuchen, sollen am leben gestrafft werden. des teuffels weissagern. Dann also stehet geschriben im 3. Buch, Leuit. 20. Wenn ein Seel sich zu den Warsagern, vnd des teuffels weissagern werden wirt, das sie inen nachhuret (das ist bey inen raht suchet: dann cap. 19. sagt er: Ir solt euch nicht wenden zu den Warsagern vnd fraget nit von den zeichendeutern, das ir nicht an ihnen verunreinet werdet. Denn ich binn der Herr) so will ich mein angesicht wider dieselb seel setzen, vnd will sie tödten mitten ausz ihrem Volck.
So nun die, welche von den teuffels warsa-
{==88==} {>>pagina-aanduiding<<}
gern Die zauberer seyn ärger vnd sträflicher, als teuffelsfänger vnd warsager? rhatfragen, des todts schuldig: wieuil mehr, des teuffels warsager selbst, der mit dem teuffel vmbgehet vnd sein bundt hat gemacht? So aber des teuffels warsager: wieuil zu mehr die zauberer, welche noch ärger seyn, vnd mehr sich dem teuffel ergeben, mit dem sündigen, vnd andern schädlich seyn, als gemeinlich die warsager?
4.	Nach Gottes gesetz ist er des tods schuldig welcher Gott lästert. Dann also steht geschriben: Leu. 24. Welcher seinen Gott lästert, wirt seine sünd tragen, vnd welcher des Herren namen lästert, der soll des todts sterben, die gantze Gemein soll in steinigen: wie der frembdling also soll auch der innheimisch sein. Wenn er den Namen des Herren lästert, soll er des tods sterben. Wie eben auch damals einer, welcher Gott gelestert hatte, ist gesteiniget worden.
Nun verfluchen die zauberer vnd zauberinnen den namen Gottes, vnd lästern Gott, vnd seine heiligen, die Mutter Gottes, die h. Sacramenten, &c. vffs grewlichst, vnd on vnderlasz. Ergo. &c.
5.	 Nach Gottes gesetz, wer Vatter oder Mutter fluchet, ist des tods würdig. Leuit. 24. Wieuil zu mehr wer dem Himmlichen Vatter fluchet, schmehet, lästert, verleugnet, &c. in massen von den zaubern beschicht?
6.	Nach Gottes gesetz sollen des tods sterben, welche ir stieffmutter, schwester, schnur, oder ein knaben wie ein weib beschlaffen, oder sich der gestalt beschlaffen lassen, sollen beiderseiths des tods sterben. Wie Leu. 24. in die läng ange
{==89==} {>>pagina-aanduiding<<}
zeigt: Nun ists noch grewlicher mit dem teuffel selbst in Weibs, oder Männs gestalt buliern, wie die zauberer vnd zauberinnen thun, als mit einem Menschen. Ergo seind sie auch deszfals allein zehen, jha hundert mahl mehr ahm leben sträfflich, als jene.
7.	Wann ein Manns oder Weibsperson irgent mit einem Vieh oder thier fleischlich unkeuschheit treibt oder zuschaffen hat, sollen sie, wie auch das Vieh selbst, nach Gottes befelch getödtet werden. Exod. 22. Leuit. 24 Dann solches ein erschröcklicher grewel:
Es ist aber hundertmahl ärger vnd grewlicher mit Gottsabgeschworn feind dem teuffel selbst fleischlich bulirn vnd vnkeuscheit treiben, in massen von den zaubern vnd zauberinnen, zu trutz vnd mit verleugnung Gottes, beschicht, als mit einem vnuernünfftigen thier. Ergo. &c. Nach beschribenen vnnd Weltlichen Vermög geistliches vnd Weltlichen Rechten sollen die Zauberer am leib gestrafft wer[den.] rechten seind die zauberer vnd zauberinnen des todts schuldig.
1.	Dann welcher Gott verleugnet, vnd dem glauben abfelt, soll nach den beschribenen rechten, am leben gestrafft werden, gleich als auch die Ketzer: vt probat Bensfeldius in Comment in Tit. C. de Maleficis & mathematicis. pag. 540. Die zauberer vnnd zauberinnen aber fallen Gott samen ab, vnd fallen dem teuffel zu, folgen vnd betten den selben an, &c. Ergo. &c.
2.	Nach burgerlichen vnd beschribenen rechten wirt am leben gestrafft, welche Heidnische 
{==90==} {>>pagina-aanduiding<<}
opffer pflegen, vnd leisten. Die zauberer vnnd zauberinnen aber helffen nicht allein Heidnischen, Aberglaubischen opffern bey wonen, sondern opffern sich, vnd was sie haben dem teuffel selbst.
3.	Welcher seinem Herrn trewlosz wirt, dem er sich im Krieg oder sonst vereidet: ergibt sich zu dessen feind, wirt nach geschribenen rechten ahm leben gestrafft, als ein meineidiger vnnd trewloser, vnd als ein verräther seines Herren: 
Die zauberer vnnd zauberinnen haben sich irem Gott vnd Schöpffer, irem Heilandt vnd Erlöser in der H. Tauff verpflichtet, vnnd dem teuffel mit allem seinem raht, that, vnd wesen abgesagt: vnd gleichwol verlassen, vnd verleugnen sie Gott der sie erschaffen, vnd so thewr erlöszt, geheiliget, vnd zur seligkeit beruffen hat: vnd ergeben sich wissentlich vnd muthwillig zu dem ertzfeind Gottes vnnd des Menschlichen geschlechts, dem leidigen teuffel, &c.
4.	Nach den Burgerlichen vnd beschribnen Rechten werden am leib gestrafft, welche crimen laesae maiestatis begehen, ihre ordenliche Obrigkeit schmehen, schenden, verleugnen? wie die zauberer vnd zauberinnen ex professo vnnd vnablässig thun?
5.	Nach burgerlichen vnd beschribenen rechten werden teuffels Warsager, Zeichendeuter, Wicheler, vnd dergleichen am leib vnd leben zu straffen befolen, wie offenbar in L. Nullus. I, Nemo. I. Multi. I. Etsi excepta, vt citat 
{==91==} {>>pagina-aanduiding<<}
Bensfeldius. Wie wol dieselbige in eusserlichen gütern als leib vnd gut, ex professo nicht schädigen. Ergo seyn vil mehr an leib vnd leben zu straffen, welche Gott verleugnen vnd verlassen, dem teuffel gantz zumal sich ergeben, mit dem buliern, durch hilff dessen landt vnnd leuth ahn leib, gut, blut, ehr glimpff, ja auch an der seelen seligkeit ex professo beschedigen, vnd so vil sie vermuthen zumal verderben?	
6.	Nach beschribenen rechten, werden die Sodomiter, vnd welche wider die natur Vnkeuscheit treiben beide Manns vnd Weibspersonen, am leben gestrafft, so wol ders thut, als der es zuleszt, vnd besonder da ein Mensch mit einer beesten zuthun hat, I. Cùm vir nubit foeminam, C. ad I. Iuliam de adult. & in d. authentica, vt non luxurientur contra naturam, &c. vt latius citat Bensfeldius in Commentario suo in Tit. de Malef. pag. 543. Nun ist aber vnauszsprechlich grewlicher Vnkeuschheit, mit dem teuffel buliern, wie die zauberer thun, als sonst vnnatürlicher weisz mit einem Menschen oder beesten. Wie auch zuuorn gemeldet, vnnd jedermeniglich zuermessen hat. Ergo, &c.
7.	Nach Weltlichen, vnd sonst beschribenen Rechten werden die todtschläger, vnnd muthwillige Mörder am leben gestrafft, wie Landtkündig.
Die zauberer vnd zauberinnen aber die Mörden auch mit iren teuffelischen zauberischen mittelen manchen Menschen, ja thun einem einen 
{==92==} {>>pagina-aanduiding<<}
langwirigen, ja etwan hundert todt an. Wie die erfarung auszweisz, vnd wir im ersten Tractat ferners angezogen. Vnd seyn also ärger, vnd derwegen auch mehr am leben zu straffen, als einige Mörder oder todtschläger.
8.	Die Weltliche vnd beschribene Rechten, straffen die Dieb vnd Räuber mit dem galgen vnd strick  Die Zauberer vnd zauberinnen stelen vnd rauben nicht allein durch hilff des teuffels ander leuth Milch, Butter, &c. sonder berauben auch ihnen ihre Beesten durch ihre zauberkunsten, vnd verderben also zum aussersten manchen Menschen, jha berauben vnnd bestelen Landt vnnd Leuth durch verderbung, (mittels teuffels hilff) der Baumfrüchten, Erdgewachs, Getreid, vnd dergleichen mit hagelschlag, vngewitter, &c. Ergo seind sie vmb vil mehr am leben zu straffen, als einige Dieb, oder Landträuber.
9.	Die gemeine vnd beschribene rechten befehlen ahn leib vnd leben zustraffen, welche ihr Vatterlandt verrathen, oder wider ire Obrigkeit auffrhur, rebellion, oder gewaltthat üben. Die zauberer vnd zauberinnen verbinden vnd verschweren sich mit dem teuffel dem erbfeind, wider Gott vnd sein reich, wider ire Nachpar vnd Landtsleuth, ja wider die gantze Christenheit, dieselb so vil ahn ihnen ist, zubeschedigen, vnd in des teuffels gewalt zubringen. Ergo.
10.	Die gemeine vnd beschribene Rechten, straffen an Leib vnd Leben, welche gewalt that 
{==93==} {>>pagina-aanduiding<<}
üben, oder mordbrennen, oder sonst die Müntz, oder ihrer Obrigkeit Brieff oder Sigel verfätschen, &c. Die Zauberer vnd Zauberinnen, neben allerley gewalt vnd muthwill, damit sie Land vnd Leuth betrewen vnnd betrüben, darauff sie sich auch in iren teuffelischen Conuenticulis entschliessen vnd verbinden, verfelschen, auch das Bildtnusz Gottes an irer Seelen am groblichsten, ja, so vil an inen, sie geflissen lufft, wasser vnd alle Elementen, vnd was der Mensch zu seiner narung vnd notturfft bedarff, auch Gottes wort vnd Heilige Sacramenten, das gebett, Gottes dienst, &c. mit ihrem zauberischen wesen vnd teuffelischen gifft zuuerfelschen, zuuerderben, zuuertilgen, alles Gott zu trotz, den Menschen zum schaden, vnd dem teuffel ihrem bulen vnd Abgott zu vnderthenigen ehren vnd gefallen dienst, &c.


Das I I I. Capitel.
Das die hohe Obrigkeit schuldig sey, die Zauberer vnd Zauberinnen vermög Gottes wort mit fewr zustraffen vnd zutödten. 

NIt allein ist die Christliche Obrigkeit, ausz befelch, wegen der ehren vnd liebe Gottes, vnd zu hanthabung der gerechtigkeit, straff der boszheit, ambt vnd eidts 
{==94==} {>>pagina-aanduiding<<}
halber schuldig, die zauberer vnd zauberinnen ahn leib vnnd leben zustraffen, wie im nechsten Capittel erwisen: sondern solle sie auch, von wegen des vberausz grewlichen lasters, vnd andern zum exempel vnnd abschrecken mit dem fewr straffen, vnd auszrotten, vnnd das wegen Göttliches gesetz vnnd befelchs, vnd darneben auch gemeinen Burgerlichen vnd beschribnen Rechten, vnd veraltem wolherbrachtem Landbrauch.
1.	Dann Gott hat befolhen, das nach der masz der Sünden, auch die masz der straff sein solle. Deuter. 25. Nun ist aber die zauberey, ein laster vber alle laster, vnd das schier alle laster, nicht allein vbersteiget, sonder auch in sich begreifft, mit sich bringt oder verursacht, in masson im ersten Tractat weitleuffig angezeigt. Ergo, so solle die zauberey auch vber alle laster am allerscharpffen, vnnd mit der allerhöchsten straff billich gestrafft werden, damit die masz der straff, mit der masz der Sünden sich vergleiche. Die meiste vnnd höchste straff aber die auff erden gemeinlich wider einige Vbelthäter geübt wirt, ist die straff des fewrs, das sie lebendig verbrandt werden. Ergo, &c.
2.	Gott hat befolhen, dasz der jenig soll verbrant werde, welcher beide Mutter vnd Dochter beschlafft vnd fleischlich erkent hat: Leuit. 20. Wenn jemant, spricht er, ein Weib nimmt, vnd ihre Mutter darzu, der hat ein laster verwirckt: man soll ihn mit fewr verbrennen 
{==95==} {>>pagina-aanduiding<<}
vnd sie auch, das kein solches laster sey vnder euch.
Nun ist grewlicher laster mit dem teuffel fleischlich bulirn, mit verleugnung Gottes vnd ergebung Leibs vnd seelen, vnd andern erschröcklichen beylauffenden lastern, dann mit Mutter vnnd Dochter fleischlich zu schaffen haben. Ergo, sollen, die solchs thun, die zauberer vnnd zauberinnen vil billcher mit fewr gestrafft werden, damit solches erschröcklich grewel auszgerott vnnd vnder den Christen nicht erfunden werde.
3.	Wann eines Priesters Dochter, spricht Gott fehrner. Leuit. 21. in der Hurerey ergriffen wirt, vnd schendt ihres Vatters Namen, die soll man mit fewr verbrennen. Wieuil zu mehr die zauberer vnnd zauberinnen, die mit dem teuffel huren, vnd nicht nur eines Menschlichen, sondern, des Himlischen Vatters namen auff das aller grewlichst schenden, ja Gott den Himlischen Vatter, Christum ihrer Erlöser vnd den Seligmachenden Heiligen geist, die höchst vnd allerheiligste Dreyfaltigkeit, vnd was Gott angehet, schenden vnd verleugnen, vnd den teuffel mit Leib vnd Seel sich ergeben, vnd mit dem als ein leib oder geist werden?
4.	Gott hat ernstlich befolhen, das die kinder von Israhel die Abgöttische bilden, vnnd andere ornamenten dero Heiden, damit sie iren grewel getriben, vnd dem teuffel gedient, vnd eben mit demselbigen geistlich gehuret hatten, 
{==96==} {>>pagina-aanduiding<<}
solten verbrennen. Deut. 7. Warumb sollen dann auch nicht zu puluer verbrant werden die Zauberer vnd zauberinnen, dieweil sie mit irem leib die allergrewlichste Hurerey vnd Abgötterey mit dem teuffel getriben, vnd den Tempel, Gott einmal in der Tauff geheiligt, durch Christi blut erlöszt, also schendtlich, Gott zu schmach vnd trutz, dem teuffel aber zu ehren vnd dienst, entheiligen?
Rum. 16.5.		Gott selbst hat die fewr straff exequirt an den gottlosen, vnd mit fewr verbrant, welche sich des Priesterlichen ampts vnd Rauchopffers ohne beruff angemaszt, nemlich zweihundert vnd fünfftzig Männer: vnd darneben noch andere vierzehen tausent vnd sibenhundert ausz dem Volck, darumb dasz sie die auffrürer, vnd welche sich der Geistlicher Obrigkeit widersetzt vnd vngehorsam erzeigt: vnd würde das gantze Volck gleichfals zupuluer verbrant haben, da nicht Aaron der hohe Priester zwischen die lebendige vnd todten getretten, das rauchwerck geopffert, vnd Gott für sie gepetten hette. Wie geschriben stehet im 16. Capit. des 3. Buch Mosis. Desz gleichen hat Gott auch zweimal fünfftzig Soldaten vnd Kriegsleuth mit iren Haupt leuthen mit fewr vom Himmel verbrannt, dieweil sie den Prophet Eliam schimpflich vnd verächtlich ansprachen, vnd zum abgöttischen König gepietlich forderen theten. 4. Reg. 1. Am aller Gen. 19. erschröcklichsten aber hat Gott die grosse vnnd namhaffte Statt Sodoma vnd Gomarra 
{==97==} {>>pagina-aanduiding<<}
vnd das gantze, darzugehörige Landtmarckt, mit Schefel vnnd fewr vom Himmel heraber geregnet, zu grund zuuerbrennen, vnd dermassen verhergen lassen, das noch auff dise zeit daselbst keine Menschen wonen, kein viehe bleiben, keine früchten, weder auff bäwmen, noch auff erden wachsen oder gedeien können. Vnd das derhalb, dieweil sie die vnnatürliche vnkeuschkeit Manns mit Mannsgeschlecht vnd dergleichen wider natürliche ordnung vnd brauch üben theten: Daher noch allsolche vnnatürliche Vnkeuschheit, Sodomen, oder Sodomitische, in Himmel ruffende, sünden genant werden.
Nun aber kan niemants leugnen oder zweifeln, welcher verstant hat vnd brauchen will, das die sünden dero Zauberer vnd Zauberinnen, welche mit dem teuffel fleischlich buliern, vnd grewliche Abgötterey vnd vnauszsprechliche Vnkeuschheit treiben, neben andern mehrmahls erzehlten Gotteslästerigen grewelen, vil grober vnd tausentmal grosser vnd sträfflicher sein, als sich Geistlicher ämpter on beruff annemen, der Obrigkeit nicht schuldigen gehorsam leisten, oder auch mit andern Menschen, vnnatürliche vnnd sonst hochsträffliche Vnkeuschheit treiben. Ergo, seyn sie auch tausentmahl mehr würdig von Gott durch seine Statthalter die hohe Obrigkeit mit fewr verbrant vnd auszgetilget zu werden.
Will nicht melden das Christus im newen Testament zuerkennen, vnnd eben das vrtheil gibt,
{==98==} {>>pagina-aanduiding<<}
Joa. 15. das die jenige, welche im (durch die H. Tauff) etwan, als dem Weinstock eyngepflantzt gewesen, vnd nicht in im bleiben, durch den liebreichen vnd fruchtbarn glauben, sollen abgesondert, zuhauff gesamblet, vnnd als vntügende Weinreben, mit fewr verbrandt werden. Welches zwar nit allein von den Ketzern vnd Schismatischen, sonder vil mehr vnd insonderheit von den Zauberern vnd Zauberinnen beschicht, so nach empfangener tauff sich gantz vnd zumal von Christo abscheiden, dem erbfeind Christi vnd seiner gemeind vbergeben, vnd zu dessen vrkund vnd bestettigung mit dem selben sich ewig vnd erblich, wider Gott vnd sein Volck verpflichten, vnd darauff mit ime fleischlicher in angenomener sichtparlicher Manns oder Weibsgestalt buliern, vnd offtermahln fleischlich sich vermischen vnd zuschaffen haben.


Das I I I I. Capitel.
Nach weltlichen vnd beschribnen Rechten, soll die hoch Obrigkeit die Zauberer vnd zauberinne mit fewr verbrennen. 

DEm gesetz vnd ordnung Gottes stimmen zu, vnd folgen in, die Burgerliche vnd beschribene Weltliche Rechten, das man die zauberer vnd zauberinnen mit fewr verbrennen solle.
Vide Bensfeld comment. in tit. C. de Maleficis pa. 435. 436.1.	Das Weltlich recht befilcht solches ausztrucklich. 1. nullus arusper. da auch befolhen wirt, das der teuffelischer warsager vnd zeichendeuter mit fewr soll verbrant werden.
{==99==} {>>pagina-aanduiding<<}

2.	Carolus V. in Criminal vnnd Halszgerichts ordnung Artic. 109. ordinirt vnd befilcht gleichfals, das die Zauberer vnd Zauberinnen, mit fewr sollen gestrafft vnd getödtet werden. Vide Bensfeld, vt supra pag. 547. daselbst er auch gerürten artickel wider etlicher eynred vnd verfelschung erklärt.
3.	Die Saxische Churfürstliche Halszgerichts ordnung par. 4. befilcht, das alle Zauberische personen, dieweil sie Christlichs glaubens vergessen, mit dem teuffel sich verbunden, durch dessen hilff würcken, oder mit dem zuschaffen haben, ob sie gleich mit zauberey niemant sunst schaden zugefügt, mit fewr am leben gestrafft vnd getödtet werden sollen, in massen Bensfeld. fol. 546. citirt.
4.	Ja vmb die zeit des H. Gregorij magni, schier vor 1000. Jaren, ist schon alsolche fewer straff gegen vnd wider die Zauberer in praxi vnd übung gewesen. Dann er schreibt lib. 1. Dialogorum cap. 4. das damahls, als erstlich zu Rohm ein Zauberer erfunden vnnd ergriffen, durch den eifer des Christlichen Volcks, daselbst mit fewr verbrant sey worden.
5.	Nach beschribenen Rechten, wirt die Sodomitische vnd sonst vnnatürliche vnkeuscheit, ahn den verstendigen vnnd vollwachsenen mit fewr gestrafft. Wieuil zu mehr die verfluchte vnnatürliche, vnd vnchristliche Gotteslästerige vnkeuschheit mit dem teuffel?
6.	Die falsche Müntz geschlagen, oder sunst mordbrenner werden nach weltlichen rechten in heissen öl, oder sonst mit fewr verbrant. Die zauberer 
{==100==} {>>pagina-aanduiding<<}
vnd Zauberinnen seyn noch vil arger vnd schedlicher. Ergo.
7.	Nach Geistlichen vnd Weltlichen Rechten werden die Halszstarrige Ketzer mit fewr verbrant. Die zauberer vnd zauberinnen seynd auch Ketzer, ja mehr vnd ärger als einige Ketzer, ärger, vnd schädlicher als sunst einige abtrünnigen oder Mamelucken, wie im ersten Tractat erwisen.


Der fünffte Tractat, Ob die hohe Obrigkeit, scherlich vnnd hochsträfflich sündige, die Zauberer vnd Zauberinnen wissenlich geduldet, vnd vngestrafft lest.

Das Erste Capitel.
 

Die Obrigkeit sündiget schwerlich vnnd vilfältig, wider Gott, wider sich selbst, vnd wider iren nechsten, ja wider die zauberische Personen selbst, welche die Zauberer vnd Zauberinnen wissenlich geduldet vnd vngestrafft lest.

VIlfeltig, schwerlich vnd verdamblich sündigen alle Obrigkeit vnd Regenten, welche wissentlich die zauberer vnd 
{==101==} {>>pagina-aanduiding<<}
zauberinnen gedulden vnnd inhalt Götliches worts vnd gemeiner Rechten nicht, mit schuldigem eiffer vnd ernst, straffen, wie in specie folgents solle, saluo honore debito cuiuslibet, erwisen werden.
1.	Dafern die Obrigkeit nit glaubt (in massen von vilen beschicht, welche vnerfaren, oder vbel vnnd fälschlich von etlichen, des teuffels vnnd Zauberer aduocaten, bericht seyn) das Zauberer vnnd Zauberinnen seyn, oder mit ernst obbewisener massen zustraffen vnnd alsz vil müglich ausz zureuten sein: dieselb glaubt Gottes wort vnd H. Schrifft nicht, welche ausztrucklich bezeugen thut das Zauberey vnd zauberer sein, vnnd auch am leben zustraffen sein. Wie im zweiten Capittel vorgehendes Tractats erwisen, vnd folgents ferners solle angezogen vnd bewisen werden: Wer Gottes wort vnd dem glauben vnd der erklärung der Heiligen Kirchen, (die ausz Gottes wort ir zeugnusz vnd versicherung hat, das sie ist vnd bleibt durch Gottes Geist ein grundtfest vnnd Pfeiler der warheit) nit glaubt, der macht Gott zum lügner, 1. Tim. 3.
Jo. 3.
1. Jo. 5. vnd ob er schon sonst alles glaubte, ist diser halb vnglaubig. Wer nicht glaubt (alles vnnd jedes wort mit sich bringt, recht verstanden) der Joan. 3.
Heb 11.
Mar. 16. kan Gott nicht behagen, wirt das leben nicht beschawen, der zorn Gottes bleibt auff im, soll (da er also verharret) verdampt werden, wie die H. Schrifft, vnnd der mundt Gottes, vilfeltig thut, bezeugen.
{==102==} {>>pagina-aanduiding<<}

2.	Welche zwar glauben, das zauberer vnd zauberinnen seyn, vnd auch der gepür sollen gestrafft vnd mit nichten geduldet werden, wie alle rechte vnd fromme Christen zuglauben schuldig seyn: vnd gleichwol die zauberer vnd zauberinnen, irem ampt vnd habender gewalt vngeacht, wissentlich gedulden vnd nicht vnuerhöchlich straffen, dieselb haben kein, oder kleine liebe Jo. 14.
1. Jo. 5. Gottes. Dann wer Gott lieb hat, der helt seine gebott. Joan. 14. Gott aber hat befolen, das man keine Zauberer noch zauberinnen soll beym Exod. 22.
Rom. 13. leben lassen, das man die vbelthäter straffen, die frommen hanthaben soll, &c. Solche gebott halten sie nit, welche die zauberer vnd zauberinnen beym leben, jha vngestrafft, vnd ire teuffelische boszheit für vnd für treiben lassen.
Syr. 15.
Pro 8.
Syr. 2.
Eccl. 7. 12.
Malach. 1.3.	Sie förchten Gott nit. Dann wer Gott forcht der thut guts: hasset das bösz: wartet seines ampts vnd beruffs ab, versaumpt nichts was im zu thun gebürt, &c.
4.	Sie ehren Gott nicht: Dann wer Gott liebet, der ehret Gott auch: Wer Gott vnd seine ehr liebet, der verthedigt sie auch, als vil er kan vnd soll. Welche aber die Zauberer vnd zauberinnen (welche Gottes höchste feind sein, Gott verleugnen, lästern, schenden, vnd immer trotzen, vnd dargegen dem teuffel sein reich vnd willen helffen stärcken) gedulden, die verthedigen Gottes ehr nicht, sondern leiden vnd verursachen, durch ire conniuents, das Gott je lenger de mehr gelästert, geschendet, getrotzet werde.
{==103==} {>>pagina-aanduiding<<}

5.	Sie werden meineidig vnd trewlosz. Dann sie Gott vnd ihrer hoher Obrigkeit, sich mittel eids verpflicht, fromblich vnd trewlich zuregieren: Ir ampt vermög Gottes wort, vnd beschribenen approbirten Rechten zuuerwalten, die gerechtigkeit zu handthaben, die boszheit zu straffen vnd zu weren: die frommen vnd frombkeit zu befürdern vnd zubeschützen, &c. Solchen eid vnd pflicht setzen sie aber nit nach, wanneh sie wissentlich die zauberer vnd die zauberinnen, die vnder allen bösen die bösesten vnd schädlichsten sein, gedulden vnnd nicht besten vermögens, innhalt Gottes worts, vnd dero rechten straffen.
6.	Sie seyn respectiuè, vnd suo modo, verräter oder feind Gottes vnd Göttlicher Maiestet. Dann, welche diener irer menschlicher Obrigkeit ehr vnd glimpff nit verthedigen, ir vnehr vnd schand nit verhüten, als vil inen möglich sonder die jenigen wissentlich gedulden, vnd vngestraft lassen, da sie es sonst thun könten, ampts vnd eids halber zu thun schuldig, die wurden freilich nach der Welt darfür gehalten werden, das sie irer Herrn vnd Obrigkeit feind, oder verräther weren, sintemal sie durch zulassen, als mit den feinden irer Herrn conspirirn, mit inen eins sein oder bewilligen. qui enim tacet, aut non impedit quatenus potest & debet, consentire videtur.
7.	Sie achten vnd halten mehr auff sich selber, als auff Gott. Dann da jemant sie für ire Person an irer ehren, leumat oder hochheit im geringsten tadlen, ich geschweige ausztrucklich 
{==104==} {>>pagina-aanduiding<<}
lastern, schmehen, schenden, verfluchen würde, sollen sie es mit nichten, auch eine stund vnuerthedigt, vnd darzu vngerochen nicht lassen. Vnd da auch einer von ihren Dienern oder Vnderthanen ihr ehr nicht verthedigen, oder solche lasterer vnnd abgeschworne feind nich wehren, oder angeben würde, sondern darzu stillschweigen, mit solchem zuhalten, conuersirn essen vnd trincken, &c, würde: wie solten sie dieselbe für vntraw, meineidige, ehrlose, ja wol, als ires herrn feind oder verräther auszschreyen, ansehen, straffen, &c. Wannehe sie dann ihre eigene Menschliche ehr, leumat, hochheit, &c. mehr achten, suchen, vnd verthedigen, vnd von andern geacht vnd verthedigt wöllen haben, als sie selbst Gottes ires obersten Herren ehr, Maiestat, &c. achten vnd verthedigen. So folgt ja ausztrucklich vnd augenscheinlich, das sie sich höher als Gott suchen, fleissiger als Gott verthedigen, &c. Vnd Gott den zehenden theil nicht thun, als sie gern von andern gethan hetten, da sie doch nur menschen, nur vnnütze Knecht, nur erd vnd staub, nur stinckend äss der würmen sein, &c.?
8.	Sie lieben vnd ehren den teuffel mehr, saltem interpretatiuè vnnd wie es scheint, als Gott. Dann die des teuffels freund, aber Gottes feind sein, die gedulden sie: was Gott zu wider, dem teuffel aber lieb ist, das gestatten sie: dardurch Gott geschendt vnd gelestert wirt, der teuffel aber an Gottes statt geehrt vnd gefeiret wirt, das lassen sie vngemerckt, oder vngestrafft 
{==105==} {>>pagina-aanduiding<<}
passiern, &c. Heiszt das nicht dem teuffel mehr, als Gott dienen, liebkosen, zugefallen sein? Qui non est mecum contra me est. Wer nicht mit Luc. 11. mir ist, der ist wider mich, spricht Christus. Wie sollen die mit Gott seyn, die Gottes ehr nicht verthedigen, die Gottes schendung vnnd lästerung nicht straffen, die mit Gottes abgeschworen feind zu halten, oder heuchten? Der mit eines Freunds oder Herren, Haupt oder Ertzfeind zu halt, oder den nicht wehrer als vil er kan, was trew beweiszt er an seinem Herren? beuorab dem er vereidt vnd verpflicht, von dem er alles guts empfangen hat? Wafür ist er zuhalten auch für dem Menschen? Wieuil zu mehr, die mit Gottes feind correspondentz halten, oder aber denselbigen sich nicht widersetzen? &c.
9.	Sie seynd oder scheinen zu sein, feind aller Engelen vnd freundt Gottes im Himmel, aller gerechten vnd frommen auff erden. Dann wer Gottes feind, oder Gott zu wider ist, der ist auch allen Heiligen vnd freunden Gottes zuwider, welche Gottes ehr für allen dingen, vnd am allermeist begeren, suchen, vnd ihres höchsten vermögens zuuermehren, vnd zuberfürderen geflissen seyn.
10.	Sie seynd ire eigen feind, vnd hassen sich für ire person selbst. Dann sie verletzen ihre eigen ehr, in dem sie ires ampts vnd eidts, vnnd darzu Gottes vnd Christlicher liebe vergessen, vnd von Gott vnd allen rechtuerstendigen, für 
{==106==} {>>pagina-aanduiding<<}
alsolche leuth gehalten werden. Sie verletzen vnnd beschedigen ihr eigen Leib: dann durch Gottes gerecht Vrtheil vnd verhengnusz werden sie offt selbst an ihrem leib vnnd leben, oder an Weib vnnd Kindern von den zauberen beschädiget. Sie verletzen ir eigen haab vnnd gut, daran sie auch offt, durch die Zauberische personen, so ahn Beesten, so im Veld am getreid, so sonst mit allerley widersput vnd vnglück angegriffen werden. Sie verletzen sich am aller meist an der Seelen, in dem sie sich vnzellicher nit allein eigener sonder auch frembder sünden, vnd vilfeltigs zorns, vngnaden, vnd straffen Gottes schuldig vnd theilhafftig machen, wie im folgenden Cap. weiters soll erwisen werden.
11.	Sie seind feind der gerechtigkeit, die sie nit üben, freund der böszheit, die sie nit straffen, ein vrsach vnzehliger sünden vnd laster, welche beiderseiths von den zauberer vnd bezauberten beschedigen, die sie nit wehren, vnd der gepür verhinderen.
12.	Sie sündigen wider die liebe des nechsten, vnd wider die zauberer vnd zauberinnen selbst. Dann da sie mit schuldigem ernst vnd eiffer die zauberey verbötten, oder die zauberer vnd zauberinnen bey zeiten straffen, es würden vil nimmer oder nit so leichtlich zu der zauberkunst sich begeben, sonder dieselb, da nit ausz liebe Gottes, doch wegen der straff, mit ernst schewen, iuxta illud: oderunt peccare mali formidine poenae. Vnd wie die schrifft sagt: Pestilente castiga
{==107==} {>>pagina-aanduiding<<}

to stultus sapiens fiet. Wannehe der gottlosz gestrafft Pro. 11. ist: wirt der alber oder Narr weisz. Nun aber, demnach die zauberer vnd zauberey nit gestrafft wirt, wirts für kein, oder klein sünd, oder sonst nit der gepür geacht, von denen insonderheit die mehr weltlich, als nach dem gesinnet sein. Vnd derwegen werden, gleich als die Kinder vber ire nachlässige ältern, von welchen sie nit gestraft: also die zauberer vnd zauberinnen, in irem absterben, oder für dem gericht Gottes vnd sunst im abgrund der Hellen, vber solche Obrigkeit klagen vnd rach schreyen, das sie irem ambt vnd eid noch die zauberey nicht gestrafft haben. Dann da das der gepür beschehen, würden sie entweder sich nach in disem leben gebessert, zu Gott bekehrt, vnd pusz gethan haben: wie von vilen beschicht, wannehe sie von Obrigkeit gefänglich eyngezogen vnnd zeitlich gestrafft werden: (da sie sunst on dem, gemeinlich one pusz vnd besserung durch betrug vnd anstifftung des teuffels, oder ohn einige rechte beicht absterben vnd verdampt werden) oder aber nit so schwerlich vnd groblich verdampt werden, da sie bey zeiten am leben gestrafft, vnd iren sünden häuffig fortzufaren, nit gestattet gewesen. Sintemal je lenger sie leben, je mehr sie sündigen, vnd also ire verdamnusz vermehren.
13.	Sie sündigen auch wider ihre andere, sunst fromme vnd vnschuldige Vnderthanen. Dann dieselbige, entweder auch von den Zauberischen Personen, ihrem brauch, vnnd des teuffels anhetzung nach, verführt, vnd zu allerley 
{==108==} {>>pagina-aanduiding<<}
 Wichelen vnd teuffels künsten, vnd letzlich zur Zauberey selbst arglistiglich beredt, oder jha vilfeltig gereitzet vnd verursacht werden: welches nicht geschehen köndte, da die zauberer bey zeiten vnnd mit ernst der gepür gestrafft würden: Oder aber sie werden von den vngestrafften zauberischen Person ahn ihrem Leib, Weib, Kindern, Beesten, Haab vnnd gut bezaubert, beschedigt, vnd zu allerley ellend, jamer verderben, auch sünden, vnnd seelen schaden getriben, wie der augenschein vnd tägliche erfahrung mehr als zuuil bewisen thut.
14.	Sie Sündigen wider Landt vnd Leuth, Dann die zauberer vnd zauberinnen verfüren oder bezauberen nicht allein ihre nachpaur vnd nechsten: sonder auch Landt vnnd Leuth, weit vnd breit, in dem sie durch vngewetter, hagelschlag, miszwachs vnd dergleichen vnrhat, welchen sie, durch Gottes verhengnusz der Sünd halber, vnd des teuffels hilff vnd mittel, offt vil meilen wegs, jha vil Landen Graffschafften, Fürstenthummen, Königreichen vergifften, beschedigen, betreiben, vnd als vil an inen ist, im grund verderben. Welchs sie nit thun könten, da sie allenthalben, nach Gottes vnd dero Rechten befelch, gestrafft vnd auszgerott würden.
15.	Summa, sie seynd de facto, in disem fall seind Gottes vnd der gantzen Christenheit: dann sie seyn, durch hindansetzung vnd vnderlassung der gerechtigkeit vnd gepürlicher straff, ein vrsach, das Gott vnd sein allerheiligster Nam auff 
{==109==} {>>pagina-aanduiding<<}
das grewlichst gelästert vnd geschendet, der teuffel aber geehret vnd erfrewet: das Gottes reich auff erden geschwecht, des teuffels reich aber gemehret: Der hauffen der Gottesförchtigen gemindert, den anzal der gottlosen aber gestärcket vnd jhe länger je grösser gemacht, die liebe vnd frombkeit erkaltet, die boszheit vnd Vngerechtigkeit meister, vnnd dermassen in allerley ständen gesterckt wirt, das zu letzt, Menschlicher weisz, nicht wol zu wehren noch abzuschaffen müglich erscheinet, dardurch dann Gottes zorn vberall angezündet, vnd allerley grewliche gemeine vnd Landtstraffen verursacht, vnd die Menschen von Gott verlassen, zumal verblendet, versteinet, vnd nicht allein zeitlich, sondern auch ewig, nicht allein ahn leib vnnd gut, mit krieg, theurezeit, Pestilentz vnnd andern vnerhörten plagen: sondern auch an der Seelen, jha an leib vnd seelen mit der Hellischer straff ahngegriffen werden, &c. Dessen alles, sampt vnnd besonder, ein grosse vnd fürnembste vrsach seyn die Obrigkeit, welche die Sünd vnnd boszheit, vnd insonderheit dise allermeiste sünd vnd Vngerechtigkeit entweder nit, oder aber nicht mit solchem eifer, vnd ernst wehren, straffen, vnnd abschaffen, wie sunst wol in iren eigen auch geringen sachen thun, oder ampts, eidts, vnd seligkeit halber, von Gottes vnd der gerechtigkeit wegen, zu thun schuldig, vnd bey ihren ehren vnd seligkeit verpflichtet seyn.



{==110==} {>>pagina-aanduiding<<}

Das I I. Capitel.
Was grossen zorn vnd vilfeltige straf die Obrigkeit bey Gott vber sich vnd ire vnderthanen verschuldet, welche die abgeschworne höchste feind vnd lästerer Gottes, die Zauberer vnd Zauberinnen wissentlich gedulden, oder mit schuldigem eyffer vnd ernst, inen nicht nachtrachten, vnd dieselb der gepür straffen vnd auszrotten. 

GRausamen vnauszsprechlichen zorn vnd vngnad bey Gott, vnd daneben erschröckliche vilfeltige straffen, verschulden, die Regenten vnd Obrigkeit, wegen das sie die zauberer vnd zauberinnen, wider Gottes befelch, wissentlich gedulden, vnd nit der gepür nach trachten vnd vermög Gottes wort, vnnd dero Rechten, zu rettung der ehren Gottes, zu beschützung der vnschuldigen, andern zum Exempel vnd warnung, an leib vnnd leben straffen, wie niemand in zweifel ziehen kan, der nur verstant hat vnd gebrauchen, vnd neben andern, nachfolgende puncten recht behertzigen will.
    1.	Dann ist sach, das die zauberische Personen, so vnzellige, grausamste, hochschedlichste sünd vnd laster wider Gott vnd seine Heiligen, wider sich selbst vnd iren nechsten, ja wider land leuth vnd die gantze Christenheit vnd allgemeine kirch Christi, on vnterlasz vnd fürsetzlich, zu ehren vnd dienst, wie auch durch mittel vnd hilff des erb-
{==111==} {>>pagina-aanduiding<<}
feinds des Hellischen Sathans begehn, vnd ärger sein, als sonst einige sünder vnnd gottlosen sein mögen, wie im ersten Tractat erwisen: vnd aber die Obrigkeit, welche solche leuth wissenlich geduldet vnd vngestrafft läszt, solche leut vnd laster verursachen, vnd eben als loben vnd bestettigen, wie im nechsten Cap. angezeigt: Als folgt, das sie für Gott auch aller der straffen, welche solchen sünden vnd sündern gebürt, würdig vnd gewertig seyn. Dann qui socius est in culpa, particeps erit et in poena. Welcher in der sünden mit schuldig ist, soll auch der straff mit geniessen. Wer kan oder will dann begreiffen vnd auszsagen, wie grosse, grewliche, vilfältige straffen die Obrigkeit auff sich laden, vnd zweiffels on empfinden werden in disem vnd künfftigen leben, wafern sie trawens bey zeiten auffwachen vnd kein rechte vnd schuldige pusz thun?
2.	So der sünden sold der (ewige) todt ist: vnd Rom. 6.
1. Cor. 6.die vngerechten das himmelreich nit erlangen werden. Wo bleibt dann die Obrigkeit, welche keine gerechtigkeit der gepür an den gottlosen zustrafen, vnd frommen zu schützen geübt, vnd neben iren eigen tödtlichen verdamblichen Sünden, noch so vnzellig viler Sünden, so von den vngestrafften vnd wissenlich geduldten zauberern begangen, vnd der Obrigkeit zugemessen werden, schuldig vnd theilhafftig gemacht?
3.	So Gott alle Seelen, von des Propheten Ezech. 33. vnd lehrers hand fordern wirt, welche durch fein stillschweigen, vnnd weil er sie nicht ermahnet 
{==112==} {>>pagina-aanduiding<<}
vnd gewarnet hat, verloren gangen zum schärfsten vnd höchster vngnaden fordern vnnd heischen wirt, wie er ausztrucklich bezeuget. Ezech. 33. Wieuil zu mehr wirt er dann die seelen aller Zauberer vnd Zauberinnen, vnd welche durch sie verfüret, oder zur Todsünd verursacht sein, von der Obrigkeit henden heischen, darumb das sie die zauberey nit mit schuldigem fleisz verbotten, vnd die vberfarer vnd schuldiger, nicht der gepür vnd beyzeiten gestrafft haben? Dann gleich als die Lehrer vnd Seelsorger ihre Vnderthanen schuldig seyn zu ermanen, vnnd mit worten zu straffen: Also seyn auch die Regenten vnd Obrigkeit ihre Vnderthanen, nicht allein mit worten zu warnen, sondern auch, nach der Sünden masz, mit dem schwert, oder sunst zustraffen amptshalber schuldig. So vil seelen als dann durch der Obrigkeit vnderlassene straff versaumpt vnd verloren seyn, so vil seelen wirt Gott inen abheischen, vnd sie des zu schwerlicher vnd vilfältiger verdammen.
Matt. 18.4.		Wer einen ärgert von den minsten gläubigen, der thut solche sünd, das ime besser were, mit angehencktem Mühlstein in der See, da sie am tieffsten ist, vertrenckt zu werden. Der ärgert aber einen andern, der ihm durch seine schuld vrsach gibt bosz zu thun, oder guts zu lassen, oder seine seel vnnd seligkeit zuuersaumen. Derwegen ärgern die Obrigkeit beide Zauberer, vnd die von ihn bezauberten, in dem sie die böszheit, vnd sonderlich alsolche boszheit gedul-
{==113==} {>>pagina-aanduiding<<}
den vnnd vngestrafft lassen. Was straff vnnd schand weren sie dann würdig, die nicht einen, sonder so vil hundert, ja land vnd leuth ärgern?
5.	Wer das gantze gesetz helt, spricht der Heiliger Jacob. 1. Jacobus, vnd sündiget an einem (verstehe fürsetzlich vnnd muthwillig) der ist an allen schuldig. Wann die Regenten vnd Obrigkeit in allen puncten fromb weren, vnd wol regierten, vnd an einem punct fürsetzlich wolten ires eidts vnd ampts vnd sunst der gerechtigkeit vergessen, was hilff ihnen sunst, was sie weiters verrichten? Wiewol kein guts geschehen kan, das für Gott behäglich vnnd verdienstlich ist, ohne die rechte liebe Gottes vnd des nechsten, wie S. Paulus auch bezeuget. Welcher dann 1. Cor. 13. in einem, zwar nit geringen punct, Gott wissentlich vnd auffsetzlich veracht, vnd sein befelch nit thut, gibt genugsam zuuerstehen, das er Gott nicht liebet wie er schuldig, auch nicht förchtet (dann wer Gott förchtet, der versaumpt nichts) Eccli. 7.
Matth. 22.
Rom. 13. wie sich gepürt. Wer aber Gott nit liebet noch förchtet, der halt kein gebott, dann alle gebotter hangen an der liebe, vnd seyn vff die liebe gegründet. Vnd so der das gesetz erfüllet, der da liebet: folgt wer nit liebet, das gesetz auch keines wegs erfülle. Dafehrn dann solche Obrigkeit Gott nicht liebet, ist sie vor Gott, vnnd geistlich todt, wie geschriben stehet. 1. Jo. 3. Wer nicht liebet, bleibt im todt: da sie auch kein gebott recht halten Jacob. 2. oder gehalten hat, sonder an allen schuldig ist, dieweil sie, wie gemelt, keins ausz liebe gehal-
{==114==} {>>pagina-aanduiding<<}
ten Psal. 116. oder vollnzogen hat: so ist sie dem fluch vnd straff verpflichtet, welche Gott den jenigen gedrewet, welche seine gebotter nicht halten.
Jo 14. 15.
1. Jo. 5.6.	Die Gott lieben, die halten seine gebott: Gott hat sie hinwider lieb, kompt zu ihnen vnd macht ein wonung, das ist bleibt bey ihnen, wie S. Joannes auch anzeigt in seiner Epistel. Ergo, so folgt à contrario: Welche Gottes gebotter nicht halten, vnnd derwegen Gott nicht lieben, wie dann die thun, welche ihres Ampts vnnd der iustitiae vergessen, die bösen vngestrafft lassen, &c. dasz sie von Gott auch nicht geliebet, sonder gehasset, nit heim gesucht, sonder verlassen, nicht belonet, sonder gestrafft werden.
7.	Ausz dem folgt ferners, das alsolche Obrigkeit, so Gottes gebott veracht, Gottes feind gewerden vnd vngestrafft läszt, die vnschuldigen nicht von inen erlediget vnd beschützet, Gottes ehr nit verthedigt vnd rettet, &c. das sie von Gott nicht allein pillig nicht geliebet, sonder gehasset vnd verlassen, sondern auch Gottes gnaden beraubt mit blindtheit geschlagen, vnd gestrafft also neben den frembden sünden deren, sie sich durch verachtung der Iustitiae schuldig vnd theilhafftig machen, neben ihren eigen zuuor durch vngehorsam vnd mangel der Göttlicher liebe begangene Sünden, je länger je mehr in andere vnd grössere sünden, vnd zu letzt in Vnglauben, ketzerey, vnd dergleichen verdambliche vnd verderbliche laster gestürtzt, vnd also in vnglauben, vnd andern sünden one pusz fortfaren, entlich also hin 
{==115==} {>>pagina-aanduiding<<}
scheiden vnd ewig verlorn werden? Dann ein sünd vngepüsset, wil nicht allein seyn. Vnd welche allein den glauben vnd kein gewissen haben leyden zuletzt des glaubens schiffbruch, vnd verlieren alle mittel vnd hoffnung der gnaden vnd seligkeit.
8.	Nechst solchen geistlichen straffen, dises vnd künfftigen lebens, welche die Obrigkeit, so die gerechtigkeit nicht vbel, noch ires ampts trewlich abwartet, wie Gott befolen: wirt solche Obrigkeit auch von Gott gemeinlich an der ehren in disem leben gestrafft, das sie ehrlosz werden, vnd gleich als sie Gottes ehr, welche von den zaubern vnd zauberinnen also gelastert vnd geschent nicht der gepür achten vnd retten, das sie auch bey den Menschen, vnd sonst von ihren eigen Vnderthanen nicht also, wie pillig geehrt, sonder wenig oder nichts geachtet, ja offt heimlich vnd offentlich gelästert, geschmehet, vnnd verunglimpffet werden. In massen dann Gott ausztrucklich den Eltern, vnd sonst aller Obrigkeit, so andere zu regiern haben, ja jedermeniglich mit disen worten gedrewet hat: Wer mich thret, spricht er: den will ich auch ehren: Welche aber mich verachten die werden auch vnachtpar werden. Disz hat Gott wider den hohen Priester 1. Reg. 20 Heli geredt, dieweil er seine kinder, ihrer sünde halben mit schuldigem ernst straffen, was ist dann Obrigkeit zugewarten, welche die haupt vnd abgeschworne feind Gottes, die zauberer vnd zauberinnen, nicht straffen, wie Gott befolen, die weil sie Gott on vnderlasz schänden, lästern vnd den 
{==116==} {>>pagina-aanduiding<<}
teuffel mit Leib vnnd Seel dienen ahn Gottes statt. &c?
9.	Gott strafft auch solche Obrigkeit mit allerley fluch vnd widerwertigkeit, das sie verflucht seyn an leib vnd gut, im hausz vnd draussen, vnd sunst allenthalben: Wie dann allsulche fluch den jenigen vilfeltig gedrewet werden, die Gottes gebott vnd satzungen nit halten, noch Gott gehorsam sein wöllen, in massen Leuit. 26. vnd Deut. am 28. in die längd zufinden. Nun halten die Obrigkeit Gottes gesetz vnd befelch nit, als sie ihrem ampt vnd beruff nach, nicht die bösen straffen, vnd die vnschuldigen beschützen, vnd den ausztrucklichen special befelch: Du solt Exod. 22. die Zauberer vnd zauberinnen nicht beim leben lassen, verachten, oder mutwillig vnterlassen: Wann sie gleich sonst in allen andern puncten sich fromm vnd vnstrafflich hielten, vnnd nicht zu beschuldigen weren. Welches doch vnmüglich, wie vnlangs in vorgehenden paragraphis, vnd beuorab im 5. punct erwisen.
10.	Gott strafft sie auch, nicht allein mit allerley zeitlichem schaden, vnglück, verderbung, armut, (darzu dann auch, durch Gottes verhengnusz vnd gerecht vrtheil, die zauberische, von in geduldet vnd vngestraffte Personen, offt grosse vrsach geben, mit verzauberung irer Person, Kinder, Beesten, oder mit Vngewitter, Hagelschläg, Brand, &c.) sondern auch offtmahls mit beraubung Landt vnd Leuth, das ihnen ire eigene Vnderthanen rebell vnnd vngehorsam 
{==117==} {>>pagina-aanduiding<<}
sunst trewlosz werden (gleich als sie die Obrigkeit, Gott vngehorsam ist vnd bleibt, vnd ahn Gott trewlosz sich erzeiget) vnd sie irer Landen vnd Hochheiten entsetzt vnd beraubet werden. Wie dann nicht allein offtmahls die erfarung bezeuget, sondern auch Gottes wort ausztrucklich bedrewen thut. Dann also steht geschriben: Es werden die Reich vnd Herrschafften Syr. 10. verändert vnd zerzogen, von einem volck an das ander, von wegen der vngerechtigkeit. Syr. 10 Dessen haben wir ein ausztrucklich 1. Reg. 15. Exempel ahn dem König Saul, den Gott sonst lieb hatte, vnnd selbst zum ersten König in Israhel erwehlt, vnd durch den H. Samuel gesalbet hatte. Dann dieweil im Gott befolhen, das er den Heidnischen König Amelech mit dem schwert schlagen, vnnd alles vmbbringen soll, Mann, Weib, Kinder, Besten, vnd nichts verschone, darumb das Amelech den Kindern von Israel den weg verlegt hat, da er ausz Egypten zog: vnd aber er guter wolmeinung, wie er daucht nicht alles vmbbracht, sondern den König selbst beym leben gelassen, vnd sonst das beste verschonet hatte, vorhabend daruon Gott opffer zuuerrichten, &c. So hat ihm Gott das Köingreich genommen, vnnd von im abgerissen, ihnen verworffen vnd verlassen, vnnd Dauid ahn seine statt erwehlen vnnd lassen, &c. 1. Reg. 15. So nun Gott solchen König, darumb, also, ohn alle gnad, vnd vngeacht das es 
{==118==} {>>pagina-aanduiding<<}
im leidt war, vnd Samuel auch tag vnd nacht für Saul gebetten, verworffen, vnd seines Königreichs entsetzt, darumb dasz er die verschonet, vnd beim leben gelassen, die Gott wolte gestrafft, vnd getödtet oder vmbbracht haben: vngeacht das darunder (wie es schein) vil vnschuldige Kinder Weiber &c. waren. Was verschulden dann die Christliche Obrigkeit, vnnd was straff seyn sie werdig vnnd gewertig, welche die trewlose, meineidige Zauberer vnd zauberinnen die Gott verlassen vnd verleugnet, die dem teufel sich ergeben vnd verschworen haben, welche die rechte Kinder von Israel auff der reisz nach dem belebten Himlischen Vatterlandt durch anstifftung vnd hilff des teuffels, Gott zu trutz nicht nur ein oder etliche mahl beleidiget haben, sondern on vnderlasz, ahn leib vnnd gut, jha an Leib vnd Seel insonderheit fürsetzlich verhindern, beschedigen, vnd so vil ahn ihnen ist, alle gern solten ausz dem Himmelreich hinab stürtzen, vnd darneben Gott ohn vnterlass, mit worten vnnd thaten, auffs grewlichst vnd schändtlichst, schänden, lästern, verachten, &c. Seind nicht dise verleugnete Christen, vnd nun mehr teuffelische Zauberer vnd Zauberinnen ärger als der Heidnischer Amelech, seind sie nit sträfflicher als die Heidnische Weiber vnd Kinder, die nichts gegen die Kinder von Israel desz falls verschuldet, vnd da Israhel ausz Epypten gezogen, noch nicht geborn, vnd keine Men-
{==119==} {>>pagina-aanduiding<<}
schen? Ach das vnsere Christlich Obrigkeit disz erschröcklich Exempel, vnd straff des Königs Saul, nacht vnd tag wol behertzigen, vnd vmbstendtlich zu gemüth führeten, vnnd erwegen wolten, wie vnauszsprechlicher massen sie mehr vnnd gröbilcher sündigen als Saul, da sie die tausentmahl ärger vnnd schädlich Menschen vngestrafft lassen, vngeacht Gottes habenden ausztrucklichen, vilfeltigen befelchs, vnnd das nicht nur einmahl, wie von Saul doch, wie er dachte, guter meinung beschehen, sondern mehrmahlen, jha ohne vnderlasz. Saul bracht etliche vmbs leben, wie im Gott befolhen. Dise aber (ich rede von etlichen) sie alle vngestrafft passiern, vnd ihre vnauszsprechliche, grewlichste vnd allerschendlichste, vnd darbey verderblichste laster vnuerhindert üben. Seind nicht die trewlose, vnnd meineidige, lasterhafftigste Christen mehr schuldig, vnd sträfflich, die Gott den sie erkandt, vnd dem sie vereidet, verlassen, vnnd dem teuffel ergeben haben, als die Gott niemaln erkant, vil weniger sich ihme jemahln verpflichtet hatten?
11.	Ja Gott strafft solche, der ehren vnd gerechtigkeit Gottes vergessene Obrigkeit auch offtermahln am leben mit dem gähen schnellen oder sunst bösen schentlichem vnzeitigem todt, nach dem spruch: Mors peccatorum pessima. Psal. 33. vnd solchs hat er offtmahls mit der that an vilen bewisen, welchs die H. Schrifft nit vergeblich mit sonderlichem fleisz anmelden thut. Dann 
{==120==} {>>pagina-aanduiding<<}

Gott hat den hohen, sonst frommen Priester Heli mit dem gähen schnellen todt gestrafft, darumb dasz er seine Söhne, welch ärgerlich lebten, vnd das Volck durch ihre laster, vnnd eigennützigkeit ärgerten vnnd von Gottes opffer abfellig machten, nicht mit schuldigem ernst gestrafft, vngeacht, dasz er sie wol offt mit worten ermanet vnd gescholten hatte. 1. Reg. 3. vnd 4. Seyn nicht die Zauberer vnd Zauberinnen tausent mal ärger, vnd an Gottesdienst vnd ehr schedlicher vnd ärgerlicher, als Heli Söne gewesen? Gott hat dem Mosi befolhen dasz er alle Obersten Num. 25. des Volcks an den Galgen, gegen der Sonnen, auffhencken soll, darumb das sie zugelassen, vnd nicht verhindert hatten, die Hurerey, welche die Kinder von Israhel ire Vnderthanen mit den Moabitern begangen haben, mit ahngezeigter bedrawung, das ohn solche straff der Obrigkeit, sein zorn von Israhel nicht solte abgewant werden. Num. 25. Ist nun nicht zauberey, vnnd mit dem teuffel buliern (nicht nur einmal, sonder für vnd für ohne vnderlasz) grösser vnd grewlicher sünd, als alsolche Hurerey mit Menschen einmahl begangen, daruon villeicht alle Obrigkeit nicht also alles gebüszt haben. Was seyn dann würdig vnd gewerdig vnsere Christliche Obrigkeit, die wissen vnd nicht leugnen können, was von vnsern zauberer ohn vnderlasz für teuffelische Hurerey vnd Abgötterey, &c. geschicht dardurch Gottes zorn tausentmal mehr vber die Christenheit ergrimmet, 
{==121==} {>>pagina-aanduiding<<}
als der zeit vber Israhel geschehen köndten.
Es war zur zeit des Königs Achab ein Prophet, der sprach zu seinem nechsten durch das wort des Herrn, Lieber schlage mich. Derselb aber weigert sich in zu schlagen: Da sprach der 3. Reg. 20. Prophet zu ihm: Darumb das du der stimm des Herren nicht hast gehorsam gewesen, sihe so wirt dich ein Lewe schlahen, wenn du von mir gehest. Vnd da er ein wenig von im gieng, fand in ein Lew, vnnd schlug (das ist tödtet) ihn. So nun Gott solchen Menschen durch ein vnuernunfftig beest, einen Lewen, schlagen vnd tödten lassen, darumb dasz er den Propheten, nach dem wort Gottes durch denselben Propheten gesprochen, nicht schlagen wolte, vnd villeicht er nicht gewiszt, dasz er also ernstlich befolhen, oder aber sich, vnd sunst auch pillig, gefrüchtet einen vnschuldigen, vnd beuorab, einen Propheten zuschlagen: Was seyn die Christliche Obrigkeit dann würdig vnd gewertig, die nicht schlagen vnd straffen wöllen, die heil vnd trewlose Zauberer vnd Zauberinnen, welche tausentmahl straffens würdig, vnd daruon sie nit allein einen general vnnd gemeinen, sondern auch einen besondern vnnd ausztrucklichen befelch Exod. 22. haben, das sie dieselb straffen, vnnd nicht beym leben lassen sollen?
In disem selbigen Capittel, vnnd eben folgents 3. Reg. 20. darnach stehet weiters geschriben, das Gott durch jetzgemelten Propheten, dem König Achab also ahnsagen hat lassen (dieweil er 
{==122==} {>>pagina-aanduiding<<}
den Heidnischen König vber Sirien Benadad nicht getödtet, wie ihm Gott befolen, sondern seiner auff demütige vorbitt, verschonet, Also spricht der Herr: Darumb das du hast den Mann von dir gelassen, der des tods würdig war, wirt dein Seele (dein leben) vor sein seele sein, vnd dein volck für sein volck. Ausz welchem erschröcklichen Exempel, wie auch ausz dem nechstvorgehenden, sonnenklar, vnd handtschrifftlich abzunemen, wie ernst vnd erschröcklich Gott den vngehorsam vnd beuorab die Obrigkeit strafft, wanneh sie die beim leben vnnd vngestrafft lassen, welche Gott gestrafft vnnd getödtet will haben, vnd das sie es nicht allein selbst an irem leib vnd leben besauren vnd bezalen müssen: (daher dann nit wunder das vil des gähen oder eines bösen todts, oder ehe zeits sterben vnd kurtzleibig, oder sonst von andern erstochen, erschossen, oder aber gewaltthatlich, oder verrähtlich vmbbracht oder auch offtmal entweder zutodt bezaubert, oder doch vergeben:) sondern ire Vnderthanen auch mit bezalen, als sie mit ihrer Obrigkeit, wegen das sie darein bewilligen, oder auff andere wege verschuldet haben, mit kriege, oder ander maniern vberzogen, ermordet, verherget, vnd vmbbracht werden, zu mehrer schanden, vnd schaden alsolcher Obrigkeit, welche vngestrafft leszt, das sie zu straffen schuldig vnd die vngerechtigkeit vnd ehr Gottes nit verthedigt vnnd handhabet, wie sie dann vnd von Gottes wegen gehalten vnd vereidet ist.
{==123==} {>>pagina-aanduiding<<}

12.	Welcher ein vrsach ist, das andere vnschuldig vmbs leben bracht, vnd wider recht getödtet werden, der ist solcher todtschleg schuldig, vnd derwegen, solche todten auffzurichten, vnd die interessirten zucontentirn verpflichtet, nach auszweisung Gottes wort vnd aller rechten. Deszgleichen aber ein vrsach ist, das andern das ir gestolen, verdorben oder beschedigt wirt, der ist inen solchen schaden wider auffzurichten, oder sie zubefridigen schuldig. qui enim caussam damni dedit damnum dedisse censetur, vnd qui est caussa caussae, etiam est caussa causati. Die hohe Obrigkeit welche macht vnd befelh haben, die bösen vnd böszheit zustraffen, die fromen vnd vnschuldigen zubeschützen, an leib gut, &c. vnd straffen die zauberer vnd zauberin nit (die vnder allen bösen die bösesten vnd schedlichsten sein) nit nach Gottes befelch vnd auszweisung dero Rechten, vnd iren gethanen eiden vnd pflichten: die seyn ein vrsach warumb vil von den zaubern durch gifft vnd zauberung an leib vnd leben beschedigt vnd mit langwirigem todt gemartert, an Kindern, beesten, allerley früchten, &c. verdorben werden, wie landkündig, die zauberer vnd zauberinnen selbst heiter vnd offt bekant haben, vnd als sie in hafftung kommen, bekennen. Darumb sein die Regenten vnd Obrigkeit, welche in iren landen vnd gebieten, oder welche Ambtleut vnd befelchhaber sein, bey iren vnderthanen, als vil wiszlich vnd möglich ist, die zauberer nit gepür straffen, aller mörd, todschläg, alles schaden vnd verderben für Gott schuldig, in iren gewissen gehalten, völlige ergentzung vnd restitution zu thun, allen vnd 
{==124==} {>>pagina-aanduiding<<}
jeden, welche durch die, von in vngestraffte, zauberer beschediget seyn. Vnd wann nicht allein die Reichen, sonder auch, vnd mehr vnd meistemahlen die armen, oder wenig habseligen von solchen gedulten vnd vngestrafften Zauberern betrübet, beschediget vnd verdorben werden: vnd Exod. 22.
Psal. 81.
Esa. 1. aber die armen nicht beschützen, oder dieselb verdrucken, oder verdruckt werden lassen, sonder seyn die raach in Himmel schreyen, Wie die Schrifft vil vnd offtmaln anzeigen vnd bezeugen thut. Vnnd mehr als wahr, das vil Obrigkeiten entweder nicht können, oder wöllen, solchen schaden allhie auffrichten vnd gepürliche restitution versorgen, jha wol darüber kein rew Matt. 5. tragen: Was ist vberig, da Gottes wort zu glauben, dann das sie es hernacher (dieweil sie auff in wege nicht mit dem kläger vnd beschedigten sich vergleichen) müssen bezalen zum wenigsten haller zu, in dem Kercker, dahin sie der gerechte Richter, der selbst ahm allermeist von den zauberern beschediget vnnd erzörnet, nach seinem gestrengen vnd gerechten Vrtheil weisen wirt in abgrund der Hellen, da keine bezahlung, vnd derhalben auch kein erlösung ist.
13.	Gott hat die Heidnische Völcker im land Canaan vertilget vnnd auszgetriben, darumb das vnter inen teuffels Wahrsager, Zeichendeuter, Zauberer, vnd die, so alsolche leuth vmb Deut. 18. raht vnd hilff ersuchen. Dann also steht geschriben: Wen du in das land kompst, das dir der Herr dein Gott geben wirt, hüt dich 
{==125==} {>>pagina-aanduiding<<}
das du nachfolgen wöllest den grewelen diser Völcker, das nicht vnder dir funden werd, der sein Son oder Tochter durch das fewr gehen lasz, oder ein Weissager (teuffels Warsager) oder ein Treumer, oder Zagwehler, oder der Vogelgeschrey achte, oder Zauberer, oder Beschwörer, oder von Warsager frage, oder ein Zeichendeuter, oder der von todten frage. Dann wer solchs thut, der ist dem Herren ein grewel, vnd (merck) vmb solcher grewel willen, wirt sie der Herr dein Gott vor dir her in deinem eingang vertilgen. Du aber solt vollkommen vnd auff recht, vnd on mackel sein mit dem Herren deinem Gott. Dann dise Völcker, die du einnemen wirst, gehorchen den zaubern, tagwehlern vnnd wahrsagern. Aber du bist anders gelehrt worden von dem Herren deinem Gott. Deszgleichen Leuit. 18. bedrawung geschicht auch im dritten Buch Mosis am 10. Cap. Da, neben der zauberey, vnnd jetztgemelten, auch noch vil andere laster vnd grewel erzalt werden.
Ausz welchem handgreifflich, vnd vngezweifelt zuermessen, wie Gott die Obrigkeit mit den Vnderthanen, ja Land vnd Leuth, jung vnnd alt, gestrafft vnd vertilget hat, darumb das solche grewel vnd laster vnder inen geschahen, vnd vngestrafft bliben, vnd sagt an gerürtem Ca-
{==126==} {>>pagina-aanduiding<<}
pittel Leuitici, wie sie das Land nicht vertragen wöllen, sondern auszgespeyen habe, vnd die Juden deszgleichen, da sie solche laster begehn oder vngestrafft gedulden würden, auch auszspeyen würde.
So dann Gott an den vnglaubigen Heyden, solche laster vnd grewel so scharff, vnd grewlich gestrafft, vnd an den Juden zustraffen gedrewet, 4. Reg. 17. 24.
2. Par. 33. ja auch, weil sie vngehorsam gewesen, vnd solche warnung nit geachtet, sonder den Heidnischen grewlen eingefelt sein, gestrafft vnd das Jüdisch landt verwüstet, vnd nechst andern, erschröcklichen vorgehenden straffen, letzt auch in Assyrien vnd Babylonisch gefängnusz auszgestossen hat. Vnd aber die Christen zehen mahl mehr vnd schwerlicher sündigen, als die Juden, hundertmal aber mehr als die Heiden: Als haben die Christen vnd Christliche Obrigkeiten, sich mit schuldigem ernst zuerinnern, wasz erschröckliche straff vnd grewliche verwüstung land vnd leut sie verschulden, wanneh eben dieselbe, vnd  noch vil grössere vnd grewlichere laster vnder inen geschehen, vnd von der Obrigkeit vngemerckt, oder vngestrafft geduldet werden, zu höchster vnehr vnd vngnaden Gottes, vnd dem hellischen feind aber zu sonderlichem gefallen vnd seines reichs merckliche stärckung vnd erweiterung.
14.	Gott gibt auch gantz ernst vnd ausztrucklich zuuerstehn, wie ein gantz land verunreinigt vnd entheiliget wirt durch vergiessung vnschuldiges bluts, oder mutwilligen todtschlagens, 
{==127==} {>>pagina-aanduiding<<}
vnd nicht kan geheiligt oder gereiniget, vnd von dem zorn vnd straff Gottes gefreyet werden, so fern vnd lang der muthwillige mörder auch an leib vnd leben nit gestrafft werde. Num. 36. Dieweil dann vnschuldiger muthwilliger mord, das gantze land entheiliget vnd nit wider geheiliget werden, ohn leibs vnnd lebens straff des Mörders. Wieuil zu mehr wirt das gantze land verunsaubert vnd entheiliget, durch die erschröcklich zauberey, vnnd derselb anklebenden vnd folgenden grewelen? vnd das land nicht on gepürliche straff vnd hinrichtung dero zauberer geheiliget, noch vnd zorn Gottes vnd straff gefreyet vnd gesaubert werden? Ruffet vnschuldig blut rach in Himmel, wie auch Sodomitische vnkeuscheit, Gen 4. 18.
Exod. 22.
Jac. 5. verdruckung der armen, beraubung dero frommer arbeiter belonung: Wieuil zu mehr die zauberey, welche solche laster grewel nit allein auch übet, sondern darzu (wie ausz erstem tractat zuersehen) weit vbertreffen thut? So das erdreich die rebellen vnd auffrürer vnder dem H. Mose nicht tragen können, sonder lebendig vnd vnerhörter massen verschlunden vnd in abgrund der Hellen gestürtzet hat, Was straff sein dann die zauberer vnd zauberinnen vnder den Christen, vnd die Christliche Obrigkeit, so solchs conniuendo vngestrafft letzt, mit inen schuldig vnd gewertig?
15.	Vnter den heiligen, vnd von Gott insonderheit Josue 7. geliebten Fürsten Josua, hat einer gesündiget, vnd wider Gottes verbott: von dem raub der feind im heimlich, vnd ohne wissens der Obrigkeit, 
{==128==} {>>pagina-aanduiding<<}
wie auch des Volcks, etwas genommen vnnd vergraben: vmb des lasters vnd Vngerechtigkeit wegen, hat Gott das Volck Israhel von dem feind schlagen vnd verjagen, vnnd darneben sich ausztrucklich vernemen lassen, dasz er nicht mit inen wolte noch würde seyn, sie auch für iren feinden nicht stehen noch bestehn könten, sondern inen den rucken wenden vnnd für ihnen flüchtig werden müssen, auch alle sampt durch in befleckt vnd verunreiniget weren vnd bleiben, alslang vnd fern sie den jenigen nicht mit todt straffen, vnd mit fewr verbrennen vnd also samen ausztilgen würden, wie geschriben steht, Josue, am sibenden Capittel.
Wieuil zu mehr ist das Volck, vnnd gantze Land verunreiniget, vnd eben als im Bann, vnd von Gott verlassen, alslang die zauberer vnnd zauberinnen, die offenbar vnd bekant seyn, oder denen keine ernsthaffte, vnnd schuldige, rechtmessige nachforschung geschicht, wissentlich geduldet, vnnd nicht mit solcher straff, wie Gott befolen, vnd den Rechten gemesz ist, gestrafft, als vil müglich, auszgetilget werden, &c.
Landt vnd Leut solten billich anzuhalten nit vnderlassen das die zauberer vnnd zauberey gestrafft würde, &c.Soll dann nicht ein gantz Land, wann gleich die Obrigkeit blindt oder nachlässig, oder vnrechtfertig seyn würde oder wolt, sich desz wercks billich annemen, vnd so lang vnd vil, (doch one auffrur, vnd vnzulässige gewaltthaten.) demütiglich, ernstlich vnd vnablässig anhalten, das das neben, vnnd für allen andern miszthätern vnnd Landtbetrübern, insonderheit dise aller-
{==129==} {>>pagina-aanduiding<<}
grewlichste Gottesschender, vnd Landtuerderber, die Zauberer vnd Zauberinnen, warsager vnd dergleichen des teuffels trabanten, vnnd reichsgenossen, nach Gottes vnd dero Rechten ordnung, vnnachlässig gestrafft werden. Dann da im alten Testament vmb eines missethäters willen, so hundert tausent betrübt, vnnd von Gott verlassen würden: dauon das volck, noch die Obrigkeit nichts wuste: Was soll, vnd wie dann geschehen im newen Testament, da also Josue 7. vil, vnd bekante offentliche zauberer, vnnd deszgleichen teuffels gesellen, welche tausentmahl ärger seind, vnd mehr verschulden als der eintzige Achan gethan, wissenlich, vnd schier allenthalben vngestrafft vngetadelt bleiben?
16.	Da aber die Obrigkeit allsolche grewliche schwere straff verschuldet, wegen das sie Gottes ehr, vnd die gerechtigkeit nicht verthedigt, vnd wie sie wegen Gottes befelch, ampts vnd eids halben schuldig ist, die zauberer vnnd zauberische personen nit der gepür strafft vnd auszrottet, vngeacht ob sie von den zauberer oder zauberinnen kein genosz, geschenck, oder profit hat oder gewertig, ja wol selbst auch beschediget wirt: was verschulden dann die jenigen, vnd wafür seynd sie zuhalten, die auch darumb die zauberer vnd zauberinnen gedulden, vnd vngestraft lassen, wegen das sie von ihnen genosz vnd gaben empfangen, vnnd also die Ehre GOttes, vnnd die Gerechtigkeit, auch ihrer Vnderthanen Schweisz vnnd Blut, jha wol Leib vnnd 
{==130==} {>>pagina-aanduiding<<}
seel dem teuffel verkauffen vmb gelts odeh profits willen, vnd dergestalt zu Judas Iscariots bruderschafft sich bekennen, ja wol ärger seyn, als Judas der verräther gewesen?


Der sechste Tractat, Von lob vnd preisz, auch grosser vnd stattlicher ja ewiger belonung, so der frommen Gottliebenden obrigkeit, welche die gerechtigkeit handhabet, vnd die böse, insonderheit die allergrewlichste sünd der Zauberi wissentlich nit geduldt, sonder mit Göttlichem eiffer vnd ernst der gepür straffet, von Gott verheissen vnd bereit ist.

Das Erste Capitel.
Die Obrigkeit, welche die Zauberer vnd Zauberinnen der gepür straffet, zeiget an das sie Gottes wort glauben. 

VIl seind heutiges tags leider also verblendet, das sie nicht glauben das Zauberey oder Zauberer sein könne, welche nicht wunder: dann 
{==131==} {>>pagina-aanduiding<<}
auch nicht erfunden werden, die nicht glauben das teuffel seyn, ja keine Helle, keine Verdamnusz glauben wöllen: alles derhalben, dieweil sie mehr ihren verblenten, viehischen fantaseyen, als Gottes wort, ja mehr dem teuffel, als Gott glauben: oder aber, das sie Gottes wort nicht nach der lehr vnnd erklerung des H. Geists, durch die H. Catholische Kirch, sondern nach verfelschung der newen Secten, vnd teuffelsgesanten 2. Thess. 2.
2. Tim 4. zu irer eigener verderbnusz (durch Gottes gerecht Vrtheil, dieweil sie die erkantnusz der warheit nicht annemen, sondern die lügen lieben) verstehn vnd auszlegen.
Die aber also gesinnet seyn, dieselbe begern vnd gedencken auch die Zauberer vnd Zauberinnen nicht zustraffen, sonder vnderstehn sich vil mehr dieselb zu entschuldigen vnd zuuerthedigen, vnnd offenbaren also, zu ihrer zeitlicher vnd ewiger schanden vnnd schaden (da sie also bleiben) das sie Gott vnnd seinem Wort nicht glauben.
Welche aber ausz Göttlichem eiffer, vnnd pflicht auffligenden ampts die zauberer vnnd zauberinnen wissentlich nicht gedulden, sonder als vil sie deren finden vnd nach gepürlicher erkündigung, wissen, mit schuldigem ernst, Gott zu ehren, vnd andern zum Exempel, auch ihren vnschuldigen Vnderthanen zu beschützung, der gepür straffen: dieselbe beweisen im werck vnd mit der that, das sie Gott vnd seinem wort das zauberey vnnd zauberer seyn, vnnd das sie 
{==132==} {>>pagina-aanduiding<<}
auch mit andern ja vber ander Vbelthätern zu straffen) festen glauben zutragen.


Das I I. Capitel.
Die Obrigkeit, welche die Zauberer vnd Zauberinnen nicht gedulden, sonder mit schuldigem eiffer straffen, beweisen das sie Gott lieben. 

WElcher Gottes gebott nit halten will, zeigt im werck ahn, das er Gott nicht liebet, Hinwider wer Gottes gebott fleissig halt, vnnd vollziehen thut, beweiszt thätlich, dasz er Gott liebet, wie Christus selbs bezeugt, Joan. 14. vnd S. Joan. Euangelist. 1. Joa. 5. Derhalben als die fromme Christliche Obrigkeit, neben andern gebottern, auch das general gebot Gottes halt, das sie die bösen ausz Göttlichem eiffer strafft vnnd die frommen schützet vnd handthabet: vnd das special gebot, das sie die zauberer nicht beim leben läszt, sonder dieselb straffet vnd ausztilget: damit beweiszt sie genugsam, das sie Gott liebet.


Das I I I. Capitel.
Welche die Zauberer vnd Zauberinnen der gepür straffen, zeigen würcklich an, das sie Gottes Ehr suchen, vnd zu verthedigen geflissen seyn. 

ES ist zuuorn vilfeltig vnnd genugsam erwisen, vnnd ohn das Landtkündig, wie Gott, vnd Gottes Ehr, vnd was 
{==133==} {>>pagina-aanduiding<<}
 Gott angehet, durch die Zauberer vnd Zauberinnen, dem teuffel zu ehren vnnd gefallen, als vil ihnen möglich, allenthalben vnnd jederzeit, wie länger wie mehr, geschendet, gelästert, vertunckelt vnd vertilget wirt. Welche Obrigkeit nun dieselb nicht beim leben, noch vngestrafft läszt, dieselb verthedigt Gottes ehr, vnd verhindert solche grewliche schendung vnd lästerung, so durch alsolche Gott abgefallene trewlose personen vnd Mamelucken geschehen, vnd bezeuget also, eines frommen Vnderthanen trewes gemüths, welcher die Ehr seines Herren, vnd beuorab seines Gottes Schöpffers, Erlösers vnnd Seligmachers, als vil er vermag, mit Leib, gut vnd blut, tausentmahl mehr, als seine eigene Ehr verthediget, vnd wissentlich, vnd als vil an ihm ist, mit nichten zuläszt, das sein geliebter, jha allergeliebster Herr von jemandt im geringsten, vil weniger von alsolchen Personen, also grob vnd vbermässig, solle gelästert, geschendet, oder verhönet werden, vnd derwegen fehret er hinzu, da er solche Gottes feind vnnd lästerer vermerckt oder gewahr wirt, vnd strafet sie also, das sie es nicht mehr thun, vnd andere auch abgeschrecket werden, das sie ihnen nachzufolgen, mit nichten sich gelusten lassen. Wie dann der Heiliger, vnd derwegen Hochgelehrter vnd belohnter Phinees, Mathatias, Judas Machabaeus, &c. gethan. Num. 25. 1. Machab. 2. 3.



{==134==} {>>pagina-aanduiding<<}

Das I I I I. Capitel.
Die Obrigkeit welche die Zauberer vnd Zaubereinnen nicht vngestrafft lassen, zeigen an das sie ihre ehr vnd seligkeit lieb haben. 

DIE höchste vnd beste ehr eines jeden Christen menschen, ist, Christlich vnd fromblich leben: also auch der Obrigkeit: Neben dem das sie ihrem ampt vnd eid gehorsamlich vnd vnnachlässig eynfolgen: vnd derwegen nit allein fromb vnd Christlich leben für ihre Person, sondern auch dran seyn, das andere gleichfals also leben, vnnd zu dem end auszhabender gewalt, die bösen straffen, vnd die frommen schützen, lieben, befürdern vnd behandthaben. Gleich als nun solchs eines jeden Christen, vnnd darneben der Oberkeit höchste vnd gewisseste ehr ist, Christlich leben, vnd wol regiern, ires ampts vnd eids fleissige achtung haben, zu befürderung vnd bestetigung der gerechtigkeit: also ist eben dasselb ihre gewisse vnd vngezweiffelte seligkeit, nemlich, ausz liebreichen gantzem vngefelschten glauben, seinem standt vnd beruff gemesz leben. Welche Obrigkeit dann selbst im leben fromb, vnnd der gerechtigkeit geneigt, vnd aber darzu auch ir Ampt vnd pflicht, nach Gottes will vnd befelch, zu exequirn, mit vngeferbtem vnnd auffrechtem eiffer geflissen ist, vnd demnach die zauberer vnd zauberinnen als feind Gottes vnd der gerechtigkeit, jha be-
{==135==} {>>pagina-aanduiding<<}
trüber vnnd verderber der lieben Christenheit auff erden, vnd des teuffels allerschedliche werckzeug vnd bundgenossen, nicht geduldet, sonder vnuerzüglich vnnd onangesehen der Personen der gepür straffen, dieselb geben genugsam zuuerstehn, das inen ihre ehr vnd seligkeit, schuldiger massen lieb vnd angelegen ist mehr als allerwelt gunst, vnd zergenglich gewinn, wie grosz vnd scheinbar es auch sein könte.


Das V. Capitel.
Welche Obrigkeit die Zauberer vnd Zauberinnen der gepür straffen, beweisen das sie ihren nechsten, vnd Vnderthanen lieb haben. 

GLeich als die jenigen, ihren nechsten: vnd die Obrigkeit ihre Vnderthanen mit nichten lieb haben, welche ihrer Nechsten vnd Vnderthanen nutz vnd wolfart nicht suchen, vnd iren schaden vnd vnheil nicht verhüten helffen, da sie können, vnd beuorab, da sie es darzu nicht allein ausz Christlicher liebe vnd vnheil, sonder auch ausz befohlnem ampt vnd auffligender pflicht zuthun schuldig sein: Also auch, wer seines nechsten schaden bestens vermögens nicht weniger als seinen eigen schaden verhüret, vnd desselben nutz vnnd wolfart befürdert, vnd befürdert sehen soll, vnd solchs des zufleissiger thut, dasz er darzu amptshalber mehr als andere befügt vnnd mechtig, auch von Gottes wegen schuldig ist vnd verbun-
{==136==} {>>pagina-aanduiding<<}
den derselb beweiszt vnd bezeuget mit der that, dasz er seinen Nechsten, (vnd beuorab, die darzu seine Vnderthanen, vnnd als Pflegkinder seyn) von Gottes wegen wol meinet vnnd von hertzen lieb vnd werth habe. Wann dann die Obrigkeit, welche die Zauberer vnnd Zauberinnen ausz schuldigem eiffer der gepür gestraffet, anderen Christen, vnd ihrer Vnderthanen insonderheit, vilfeltigen vnd verderblichen schaden (welcher inen von den Zauberern, an leib, gut, blut, ja auch an der seligkeit zugefügt wirt oder werden kan, da sie frey geduldet) verhüten, sie auch von solchen grewlichsten laster abschrecken: jha auch dero Zauberer seligkeit, da sie anders sich bekehren wöllen befürdern, oder aber grössere verdamnusz, da sie gleich vnpuszfertig bleiben, verhindern: dann jhe länger sie leben, jhe mehr sie sündigen, vnd also grössere verdamnusz verschulden würden: Alsz ist kundtbar vnnd vnleugbar war, gleich als die Obrigkeit, welche das grewliche laster der zauberer vnnd zauberey vngestrafft, geduldet, jha auch ihren Nechsten vnnd Vnderthanen nicht lieben, sondern ihn hassen, wie auch sich selbsten: Das also die fromme Obrigkeit, welche neben andern missethaten, die Zauberer vnd Zauberinnen, wie sie verdient, vnd solches GOTT befolhen hat, straffen: Ihren Nechsten, ihre Vnderthanen, sich für ihre Person, vnnd darneben die gottlose zauberer vnd zauberinnen selbsten geistlich vnd zur selig
{==137==} {>>pagina-aanduiding<<}
keit, vorgerürter meinung, recht vnd von hertzen lieb haben.


 Das V I. Capitel.
Die hohe Obrigkeit, welche die Zauberer vnd Zauberinnen mit schuldigem eyfer der gepür straffet, heiliget ihre händ, vnd leistet Gott einen wolgefelligen dienst. 

ALs die Juden das gülden Kalb auffgericht Exod. 32. vnd angebetten, hat Moses den vnschuldigen, vnd die dem Herren ahngehörten, befolen, das sie mit dem schwert ohn vbersehen, einen jeden, auch seinen Bruder, Freund vnnd nechsten erschlagen solten, vnd als das beschehen, vnd wegen solcher Abgöttereyen bey die drey, oder (wie etlich setzen) drey vnnd zwentzig tausent vmbbracht haben, sprach er zu denselben: Ir habt geheiliget ewere händ dem Herrn, ein jeglicher an seinem Son vnd Bruder, desz euch der segen geben werde.
Will geschweigen des Exempels Phinees.
Wieuil zu mehr Heiligen ihre hände dem Num. 25. Herrn, dir Christliche Obrigkeit, als sie, irem eidt vnd ampt nach, die zauberer vnd zauberinnen am leben straffen, welche vil grewlicher abgötterey, ohne vnderlasz, vnd darneben andere erschröckliche, hochschädliche laster bestehn, als jene, in auffrichtung vnd anbettung des gülden Kalbs gethan?



{==138==} {>>pagina-aanduiding<<}

Das V I I. Capitel.
Gott lobt, vnd ehret, zeitlich vnd ewig, die Obrigkeit, welche die Zauberer vnd Zauberinnen, als die meiste Gotteslästerer vnd vbelthäter der gepür straffet. 

WEr mich ehret, spricht Gott Allmechtig, 1. Reg. 2. den will ich wider ehren: welche aber mich verachten, werden auch vnachtpar seyn. Die fromme Obrigkeit, welche thut was Gott befolen hatt, vnd strafft die vbeltheter, vnd die Zauberer vnd Zauberinnen (welche Gott fürsetzlich schenden, lästern, vnd schmehen, ja verleugnen, vnd ahn seine statt den teuffel anbetten) zuuerthedigung vnd rettung der Maiestet Gottes, dieselb ehren Gott vngezweifelt. Ergo, wirt sie Gott auch zeitlich vnd ewig ehren werden.
2.	Christus sagt: Wer mir dienet, den wirt mein Vatter ehren. Jo. 12. Die Obrigkeit dienet Gott insonderheit, wannehe sie nicht allein selbst frölich lebt, vnd die boszheit meidet: sonder auch, vnd beuorab, als sie die gerechtigkeit auch an andern handthabt, vnd die böszheit strafft: die vnehr vnd lästerung Gottes nit geduldet, sondern die Gotteslästerer vnnd Vbeltheter mit schuldiger straff angreifft, die frommen lobet, befürdert vnd beschützet. Daher sie auch ein Dienerin Gottes genannt wirt. Rom. 13. 1. Petr. 2. Ergo, so wirt der Himmlische Vatter, ja die hoch 
{==139==} {>>pagina-aanduiding<<}
heiligste Dreyfaltigkeit, die fromme Obrigkeit ehren, welche die allermeiste vbelthäter, vnnd gotteslästerer, die zauberische personen der gepür straffet.
3.	Gott ehret vnd lobet Phinees den Sohn Eleasar, dasz er den Israhelitischen Mann mit dem Madianitischen Weib beide samen, ausz Num. 25. Göttlichem eifer, mit einem Messer durchstochen vnd getödtet hat, weil sie Hurerey treiben. Wieuil zu mehr wirt Gott die Christliche Obrigkeit loben, welche ausz habender gewalt, vnd aufflegender pflicht, beide Manns vnd Weibspersonen vmbbringen, die hundert, jha tausent mal mehr, vnd grosser sünd vnd grewel, nicht einmal, sonder vnablässig begehn, vnd darzu, mit dem teuffel selbst buliern vnd hurieren?


Das V I I I. Capitel.
Gott liebet insonderheit die fromme Obrigkeit, welche ausz liebe Gottes, ir ampt recht verwaltet, vnd die bösen straffet. 

VNgezweiffelt liebet die Obrigkeit Gott welche Gottes ehr ausz rechtem eiffer suchet vnd verthedigt, all ir thun vnd lassen dahin richtet, das Gottes will vnd befelch vollnzogen aber (vnter welche die Zauberey insonderheit gehöret) gestrafft vnd abgeschafft wirt. Alszdann die fromme Obrigkeit Gott also liebet, vnd solchs mit worten vnd wer
{==140==} {>>pagina-aanduiding<<}
cken, so im leben, so in execution ihres beruffs beweiset vnd bekennet: Wer kan zweiffeln das Gott (der sunst jedermenniglich liebet, die ihn lieben, wie ausztrucklich bezeuget. Joan. 14.) die fromme Obrigkeit, die zweifach, ja vilfeltig Gott liebet, hinwider insonderheit lieb vnd werth habe, vnnd so in diser Welt ehrenreich bey allen frommen, so am jüngsten tag für aller Welt, vnd allen Menschen, für seine liebe getrewen erkennen vnd bekennen wirt? Dann so Christus von einem jeden frommen Christen sagt: Welcher Matt. 10. mich bekennet für den Menschen, den will ich auch bekennen für meinem Himmlischen vatter. Matth. 10. Wieuil zumehr wirt das von frommer Obrigkeit insonderheit zuuerstehen, vnd denselben für andern zu hoffen vnnd zuerwarten seyn?


Das I X. Capitel.
Von der reichlichen vnd ewigen belohnung, so der frommen Obrigkeit bereit, welche ausz liebe Gottes vnd der gerechtigkeit, die Zauberey der gepür straffet, vnd, als (vil müglich) auszrottet. 

DIe gantze H. Schrifft, altes vnd newes Testaments, ists voll vnd bezeugt es klar, das Gott die gute werck, jha ein jedes gutes werck, welchs von den Gottliebenden, vnd in dem liebreichen glauben verharrend geschicht, in jenem leben ewig betonen wirt. Nun ist kein zweiffel das die Gott ge-
{==141==} {>>pagina-aanduiding<<}
horsam seyn, vnd ausz solchem gehorsam die bösen, vnd vnter denselben die zauberer vnd zauberinnen, welche die allerbösesten, gepürlicher vnd befolner massen straffen, vmb die ehr Gottes zuretten, die frommen zu schützen zu warnen, ein gut, ja vilfeltig guts werck sey. Ergo so ists auch vngezweiffelt wahr, das Gott deszhalb die fromme Obrigkeit in ewigkeit vilfeltig belohnen wirt.
2.	Die Vnglaubige, oder trewlose, oder sonst nachlässige Obrigkeit, die verdient Gottes vilfältigen zorn, vngnad vnd straff, darumb das sie durch duldung der zauberer vnd zauberinnen Gott nicht glauben, oder Gott nicht lieben, nicht gehorsamen, Gottes ehr nicht verthedigen, die gerechtigkeit vnd frommen nit handthaben vnd schützen, die Vngerechten vnd bösen nit straffen, so viler vnzelliger sünden vrsach vnd anlasz geben, sich aller sünden, so von den zaubern geschehen seyn oder noch vollnbracht, oder begangen werden möchten, gegen Gott, sich selbs, iren nechsten, schuldig vnd theilhafftig machen: vnd wirt inen widerfaren wie die schrifft bezeuget, ein schwerlich vrtheil, ja sie werden gewaltig gestrafft werden, dieweil sie ire habende gewalt Sap. 6. miszbraucht, oder nit recht gebraucht haben. Ergo, so werden hinwider die fromme Obrigkeit, welche die zauberer vnd zauberinnen gepürlicher meinung vnd massen straffen, dieweil sie vil guts thun vnd verursachen: vnd hergegen das bösz abschaffen vnd vil sünden verhindern 
{==142==} {>>pagina-aanduiding<<}
vnd also ir habende macht vnd gewalt recht an gewent vnd gebraucht haben, auch gewaltig von Gott belonet, vnd mit einem schatz der gnaden vnd glory, den sie ihnen hie versammlet, ahn irem letzten, vnd an jenem tag, offentlich geehret vnd belonet werden.
3.	So Gott an dem geringsten das geringste gut werck, die trawens vollhertig vnnd bestendig bleiben, nicht vnbelonet läszt: wieuil zumehr wirt er ahn der Obrigkeit, vnd gewalthabern, welche seine auszerlesene vnnd gekorne Diener vnd Statthalter oder Verwalter sein, so grosse, heilige, vnd vilfeltige gutthaten vnd werck der gerechtigheit insonderheit, vnnd für all belohnen?


Das X. Capitel.
Wie Gott auch fromme, vnd die Zauberey, befolner meinung vnd massen straffende Obrigkeit, auch zeitlich gesegnen schützen, vnd belohnen werde. 

NIcht allein ewig, vnd im künfftigem leben, welchs doch das principal vnd am meist zuachten, sondern auch zeitlichem gut vnd dergleichen wort Gott die Gottesförchtige Obrigkeit belohnen, welche, zu handhabung Gottes ehr vnd der gerechtigkeit, neben andern bösen, auch insonderheit, die aller gottloseste Zauberer vnd Zauberinnen straffen, vnd ausztilgen. 
{==143==} {>>pagina-aanduiding<<}

1.	Dann Gott hat ins gemein allen denen, die sein gebotter halten, vnnd willen fleissig leisten, verheissen, das er sie mit Leib vnd Seel, vnd alles was sie haben, inn vnd auszwendig, wie vnd wa sie seyn, bey tag vnnd bey nacht, gesegnen wölle, wie in die lengd zulesen. Leuit. 26. Deut. 28. Wannehe nun die fromme Obrigkeit schuldiger meinung vnd masz, die bösen straffen, vnd frommen handthaben, vnd zu dem end, die aller böseste vnd schädlichste Gottes feind vnd lästerer die zauberer mit nichten wissentlich dulden, sonder am allerschleunigst vnd scharpffsten straffen: so thun sie Gottes wolgefelligen vnnd ausztrucklichen befolnen willen, wie ob vnd offt bewisen. Ergo, so werden die Gottgehorsame Obrigkeit, alsolches segens, vnd verheissener, auch zeitlicher, glückseligkeit vnd belonung, so wol als andere, ja souil mehr als andere, insonderheit theilhafftig.
2.	Gleich als Gott die böse vnd vngehorsame Obrigkeit auch zeitlich, an leib, gut, volck, erschröcklich gestrafft, darumb dasz sie die bösen vnd böszheit der gepür nit strafft, vnd die Gott zu tödten, vnnd ahm leben zustraffen befolhen, 1. Reg. 15.
3. Reg. 20. beym leben gelassen vnd verschonet haben: Also wirt Gott hinwider die fromme gehorsame Obrigkeit, welche die Vngerechten, vnd Vngerechtigkeit, von Gottes wegen, befolner massen straffen, vnd die mit leibsstraff hinrichten, die Gott zu tödten (als dann wegen der zauberer ein sonderlicher vnd ausztrucklicher befelch 
{==144==} {>>pagina-aanduiding<<}
publiciert) zweiffels on auch zeitlich an leib, ehr, gut, Volck, vnnd dergleichen, in allem ihrem thun vnd lassen, belonen, gesegnen, glückseligen, als vil trawens zu irer seligkeit ersprieszlich vnd nützlich seyn wirt.
3.	Vilfältige vnnd H. Exempla findet man in H. Schrifft, wie Gott die fromme Obrigkeit, so die bösen vnnd böszheit (welche jedoch vmb vil nicht so arg vnd schädlich gewesen, als die zauberer) mit rechtem eiffer gestrafft, hingericht vnd abgeschafft haben, mit zeitlichem friden, segnen vnd fürsput glückseliger vnd begnadet habe, wie zulesen, neben andern von dem H. Phinees. Num. 25. Ezechia. 4. Reg. 19. Josia. 4. Reg. 22. 23.
Ja auch, wiewol sonst gottlosen vnnd nicht auffrichtigem Jehu. 4. Reg. 10. vnnd andern mehr. Warumb aber ist solches geschehen vnd beschriben, dann zu trost vnd exempel frommer, vnnd der gerechtigkeit liebhabender, vnd demnach die bösen vnnd boszheit, vnd insonderheit die allerböseste zauberer vnd zauberinnen straffender Obrigkeit?


Das X I. Capitel.
General vnnd gemeine verheissungen, ausz dem alten vnd newen Testament, dasz Gott die gerechtigkeit liebende vnd handthabende frome Obrigkeit insonderheit beschütze vnd beschirme. 


{==145==} {>>pagina-aanduiding<<}

GLeich als Gott die fromme vnd gehorsame Obrigkeit, welche das bösz hasset vnd straffet, die gerechtigkeit, wegen tragendes ampts handthabet, lobet, vnd liebet, auch zeitlich vnnd ewig belonen will vnd wirt: also ists auch kein zweifel das sie Gott als sie irem ampt vnd befelch trewlich vnd auffrichtig nachsetzen, jederzeit vnnd allenthalben bewaren, beschützen vnd beschirmen wirt.
1.	Denn so Gott die frommen ins gemein bewart als sein augapffel. Zach. 2. vnd durch seine Engel sie behütet vnnd vmblegert, erlöset vnd tröstet, wie der Prophet Dauid. Psal. 33. 36. vnnd 90. vnnd sonst durchausz im gantzen Psalter bezeuget, warumb nit auch, vnnd insonderheit die fromme Gottesförchtige Obrigkeit?
2.	Spricht Gott zu einem jedem Gottliebenden, vnd Gottförchtigen. Esa. 43. Förcht dich nicht, dann ich hab dich erlöset, ich hab dich mit deinem namen genant, dann du bist mein. Wann du schon durchs wasser giengest, so will ich bey dir sein, vnd die starcken flüsz werden dich doch nicht bedecken. Wenn du ja im fewr würdest gehen, soltu nit verbrant werden, vnd die flamm soll dich nicht brennen, dann ich der Herr dein Gott, der Heilig Israhels, bin dein Heilandt.
Vnd was derselbigen trostsprüch hinwider hundertfalt im alten Testament vorhanden. Welche zwar von allen frommen ins gemein vnd besonder, fürnemlich aber von den jenigen 
{==146==} {>>pagina-aanduiding<<}
zuuerstehen seyn, welche von Gottes wegen andere Regirn, vnd nit allein sich fromb im leben vnd wandel, sonder auch fromb vnd trew in der amptsverwaltung vnnd handthabung der gerechtigkeit erzeigen.
3.	Ist den frommen ir haar auff dem Haupt gezelt, vnnd wirt nicht eins ohn Gottes willen abfallen, Matt. 10. wieuil zumehr den statthaltern Gottes, in der sichtparlicher regirung, der frommer Obrigkeit?
4.	Ir seyt meine freund, spricht Christus, wofern ir thut was ich euch befehle, Joan. 15. Seind das Gottesfreund die thun was Gott befolhen: vnd aber Gott schutzt vnnd schirmet, zweiffels ohn, seine freunden: So ists auch vnleugbar war, dasz die hohe Obrigkeit vnd Christliche regenten, Gottes freund feind, wanneh sie thun was inen Gott, so in andern sachen, so in handthabung der gerechtigkeit, vnnd in sonderheit in straffung vnnd hinrichtung der Zauberer, ausztrucklich vnd ernstlich befolhen: vnnd derwegen auch die hohe Obrigkeit vnnd fromme Regenten, als seine liebe, vnd getrewe statthalter insonderheit, vnd mehr als andere beschutzen vnd beschirmen wirt.
5.	Den Gottliebenden wirt alle ding zum besten gedeyen, spricht S. Paulus, Rom. 8. Warumb dann nicht fürnemblich der Gottliebender, vnd Gottesstatt getrewlich verwaltender Christlicher Obrigkeit? Vnd wer kan euch schaden, spricht S. Petrus, wanneh ihr dem 
{==147==} {>>pagina-aanduiding<<}
gutem nachtrachtet? vnd so ihr etwas wegen der gerechtigkeit leidet, so seyt ir selig. Forchtet euch für ir trotzen nit, heiliget aber den Herrn Christum in eweren hertzen, 1. Pet. 3. Item, demütiget euch vnder die gewaltige hand Gottes, auff dasz er euch erhebe am tag der heimsuchung: vnd werfft alle ewer sorg auff in, dann er tragt sorg für euch, 1. Pet. 5. So spricht Christus auch selig, die leidt vnd verfolgung leiden, von wegen der gerechtigkeit. Vnnd was deren vnd dergleichen trost spruch hin vnd wider in Euangelischen, vnd Apostolischen Schrifften vilfeltig mehr vorhanden. Welche zwar ins gemein von allen rechtfertigen vnd frommen Christen, innsonderhelt aber, vnnd viel mehr von den jhenigen zuuerstehen, vnnd derenthalben geschrieben seynd, die nicht allein fromb im leben, sondern auch fromb in der regierung, vnd ampts halben daran seyn, dasz, so viel an inen, von jedermenlich die gerechtigkeit geübet vnd die Sünd vermeiden, die frombkeit gefürdert vnd gelohnet, die boszheit verhindert, vnd der gepür gestrafft, vnnd auszgetilget werde. Derwegen sich dann fromme Christliche Obrigkeit, wann gleich kein andere trostspruch vnd zeugnusz vorhanden, vorgemeltes, vnnd dergleichen gemein, vnd general verheissung zeugnussen göttliches genedigen schutzs vnnd schirms, gentzlich vnnd sicherlich zuuerlassen, vnd zutrösten haben.



{==148==} {>>pagina-aanduiding<<}

Das X I I. Capitel.
Special verheissung, vnnd trostspruch, auch Exempla, für die fromme Obrigkeit, welche inhalt Gottes befelchs die bösen, vnd Gottlosen, vnd demnach auch die Zauberer strafft, vnd die frommen beschützet, &c. 

NIt allein general, vnd gemeine trostsprüch seynd vorhanden, dardurch fromme, vnd die gerechtigkeit handthabende Obrigkeit sich zu stärcken vnd zu trösten hat: sondern es hat Gott auch special vnnd ins besonder dieselb (dafern sie ihr ampt recht vnd fleissig verrichten, in allem was inen von Gott, vnnd Gottes wegen befolen) gehertzt machen, vnd Göttliches trosts vnd hilff, vnnd darzu langwiriger vnd glückseliger, regierung vergwissen wöllen.
Deut. 17.1.	Wenn der könig (verstehestu alle hohe Obrigkeit) sitzen wirt auff dem stul seines Königreichs, Spricht Gott selbs, soll er im disz ander gesetz in ein Buch schreiben lassen, vnd soll das Exemplar nemen von den Priestern des Leuitischen geschlechts, das soll bey ihm sein, vnd soll drinnen lesen sein lebenlang auff das er lerne förchten den herren seinen Gott, vnnd dasz er halte (merck) die wort vnnd seine sitten, die in dem gesetz geschriben seind. Er soll sein hertz nicht in hoffart erheben vber seine Brüder, vnd soll 
{==149==} {>>pagina-aanduiding<<}
nit weichen (merck) von dem gepott, weder zur rechten noch zur lincken, auff dasz (merck) er seine tag verleng auff seinem Königreich, vnnd lange zeit regier, er, vnd seine Kinder.
Wie ich mit Mose gewesen binn, also will ich auch mit dir sein (sprach Gott zu Josue, als er an in statt Mose, welcher abgestorben, zum Obersten seins volcks gemacht) Ick will dich nit lassen noch verlassen. Sey getröst vnd wolgemut: dann du solt disem Volck das Land auszsteilen, das ich ihren Vättern geschworen hab. Sey nur getröst, vnnd sehr wol gehertzt, das du haltest (merck) vnnd thust alles gesetz, das dir Moses mein Knecht gepotten hat. Weich nit daruon, weder zur rechten noch zur lincken, auf das du kluglich verstehest, vnd wissest alles das du handlest. Vnd lasz dasz Buch dises gesetz nit von deinem mund kommen. Sonder bedenck dich drinnen tag vnd nacht, auff das du haltest vnd thust (merck) alle ding, nach dem das drinnen gescheiben stehet. Alszdann wirt dir gelingen (merck) in deine wegen, vnd wirst weiszlich handlen. Sihe ich hab dirs gebotten (merck) sey getröst vnd gehertzt, lasz dir nicht grausen, vnd entsetz dich nit: Denn der Herr dein Gott ist mit dir, wo du hingehest. Josue 1.
3.	3. Reg. 2. Als nun die zeit herbeykam, das Dauid sterben solt, gepott er seinem Son Salomon vnd sprach: Ich gehe hin den weg aller Welt. So sey getröst, vnnd sey ein Mann, vnnd kere fleisz an (merck) das du haltest die gepott 
{==150==} {>>pagina-aanduiding<<}
des Herrn deines Gottes, dasz du wandlest in seinen wegen, vnd haltest seine sitten, gepott, recht, zeugnisse, wie geschreben stehet im gesetz Mosis, auff dasz du klug seyest in allem was du thust, vnd wa du dich hinwendest, auff dasz der Herr sein wort bestettige, dasz er zu mir geredt hat vnd gesagt: Werden deine kinder meine wege bewaren, dasz sie vor mir trewlich, vnd von gantzem hertzen, vnd von gantzer seelen wandlen, so sol von dir nimmer gebrechen ein Mann auff dem stul Israhel.
4.	Auch hat Gott selbst also darnach zu Salomon gesprochen, 3. Reg. 3. wenn du wirst in meinen wegen wandlen, dasz du haltest meine gesetz vnd gepot, wie dein Vatter Dauid gewandelt hat, so will ich dir geben ein langes leben. Vnd abermal, 3. Reg. 8. vnd da Salomon hat auszgebawet des Herrn hausz, vnd des Königs hausz, vnd alles was er begert vnd lust hat zu machen, erschein im der Herr zum andernmal, wie er im erschinen war zu Gabaon, vnd der Herr sprach zu im: Ich hab dein gebett vnd flehen gehört, dasz du für mir geflehet hast, vnd hab disz hausz geheiliget, dasz du gebawet hast, das ich meinen Namen dahin setze ewiglich, vnd meine augen vnd mein hertz sollen da sein allewege. Vnnd du, (merck) so du vor mir wandlest, wie dein Vatter Dauid vor mir gewandlet hat, mit einfeltigem (oder vnschuldigem) hertzen, vnd auffrichtig, dasz du thust (merck) alles was ich dir gepotten hab, vnd meine sitten, vnd meine Rech-
{==151==} {>>pagina-aanduiding<<}
te haltest, so wil ich bestettigen den stul deines Königreichs vber Israhel ewiglich, wie ich deinem Vatter Dauid geredt habe, vnnd gesagt: Es soll dir nicht gebrechen ein Mann auff dem stul Israhel. Vnnd zu dem Jeroboam, dem Gott die zehen geschlecht Israhel an Roboam Salomons Sohns statt zu regiern befolhen, sprach Gott durch den Propheten vnder andern also: So wil ich nun dich nemen, dasz du regierest, vber alles was dein hertz begert, vnnd solt König seyn vber Israhel. Wirstu nun gehorsam seyn (merck) allem dem was ich dir gebietten werde, vnd in meinen wegen wandlen, vnd thun was recht ist vnd mir gefellig, dasz du haltest meine befelch vnnd gepott, wie mein knecht Dauid gethan hat, so wil ich mit dir seyn, vnd dir ein bestendig Hausz bawen wie ich Dauid gebawet habe, vnd wil dir Israhel geben. 3. Reg. 11.
5.	Exempla, wie Gott den frommen königen vnd Fürsten, welche die vralte, ware, von Gott befohlne, vnd bestettigte Religion vnd Gottesdienst gehalten vnnd getrewlich gehandhabt, vnd darneben die frommen beschutzet, die bösen aber vnd gottlosen: als abgöttische, vnglaubige, Zauberer, teuffelskünster vnd andere dergleichen gottlosen vnd vbertretter mehr gestrafft vnd abgeschafft: wie Gott, sage ich, seiner vilfeltig gethaner verheissungen nach, frommer Obrigkeit für vnd für beygewohnet, inen glück vnnd fürsput, langwerige gewünschte, vnnd glücksälige, regierung, wider ihre feind vielfeltige 
{==152==} {>>pagina-aanduiding<<}

Victorien vnnd obsigung verliehen hat, deren sein die Biblische schrifften, beuorab des alten Testaments voll vnnd heuffig zu finden, welche alle hiehin, in die längd zusetzen zu weitläuffig fallen würde. Vnder andern besehe der Gottselige Leser das Buch Josue, vnd erwege wie an demselben allerfrombsten Fürsten, handtgreifflich gespürt, das Gott seine verheissung steiff vnd fest gehalten. Von dem König Dauid zeuget das 2. Buch der Königen, vnd bekennets der H. Dauid im 22. vnd 23. Cap. nicht an lob vnd dancksagung selbsten. So lang Salomon sich wol gehalten, ist im auch vngehörter, vnd sunst vnglaublicher massen wol ergangen: Wie das dritte Buch der Königen bisz auff das 10. Capittel einschlieszlich bezeuget. Von den frommen glück vnnd siehafften Königen Juda, Asa, Das 15. Cap. desselben Buchs: von dem Gottseligen Josaphat, 3. Reg. 15.  2. Par. 26. Von dem heiligen Ezechia, 4. Reg. 17. vnnd beuorab 19.  2. Par. 29. 30. 31. Von dem frommen Josia, 4. Reg. 22. 23.  2. Par. 34. 35. Von dem heiligen Juda Machabeo das 3. Cap. des ersten Buchs bisz auff das neunte, wie auch insonderheit das 15. Capittel des zweiten Buchs der Machabeern. Von seinen Brüdern zeugen auch die beide Bücher in die länge.



{==153==} {>>pagina-aanduiding<<}

Der sibende Tractat, Von allerley Argumenten, gegenwürff, vnnd Eynreden, so wider den vorbeschehenen gründtlichen bericht, von der gepürlicher, vnd von Gott befolner straff der Zauberer vnd Zauberinnen, fürgewant werden: mit gründtlicher, jedoch als vil müglich, furtzer ablenung vnd widerlegung derselben.

WIewol ausz vorgehenden sechs Tractaten, ein jeder verstendiger Gottliebender, vnnd vnpartheischer Christ, gerad, vnd handtgreifflich abnemen, vnd erkennen kan, wie ernst vnd vnnachlessig, die hohe Christliche, vnnd Gottesförchtige Obrigkeit, neben andern bösen vnd Gottlosen Menschen, die Zauberer vnd Zauberinnen, als die allerböseste vnd gottloseste Menschen, insonderheit (so lieb inen ir Gott, ir Ehr, vnnd seligkeit, ihr zeitliche vnnd ewige wolfart ist) inhalt Göttliches ausztrucklichen befelchs vnnd beschribener Rechten, zu straffen schuldig seye, vnd niemand vrsach oder fug hat, deren im ge-
{==154==} {>>pagina-aanduiding<<}
ringsten zu zweiffeln, oder die Obrigkeit ab solchem nothwendigen stück der gerechtigkeit sich zu entschuldigen. So wöllen wir doch in disem sibenden vnd letzten Tractat, zum vberflusz die fürnembste eynreden, so von etlichen, entweder ausz einfalt vnd vnwissenheit, oder sunst ausz vnzeitigem vnuerstendigen, da nicht verdechtigen vnchristlichem eiffer, pflegen zu geschehen, oder sonst geschehen möchten, ordenlich nach ein ander setzen, vnd kurtzlich, jedoch gründtlich refutirn, vnd das es nötig, vnd der Leser weitleuffigern bericht begirig, zu andern bewerten Auctorn, die daruon ex professo vnd in die längd tractirt, remittirn.

    
Das Erste Capitel.
Allerley Eynred, das kein Zauberey, vnd demnach auch keine Zauberer seyn sollen. 

1. Eynred.

Es ist kein Zauberey. Ergo seind auch keine Zauberer, &c.


Antwort.

Vide Bensf. de Conf. malefi. in latinè Exempl. praeludio primo pag. 3. in germanito exempl. pag. 2. & 3.ES seind auch etliche funden welche für geben, das kein teuffel sein sollen, auff das immer der teuffel meister vnd vnuerhindert in seinen teuffelischen rencken bleiben möge: Dann da dem also, were kein noch wider den teuffel zustreiten nach auch für den selben sich zu förchten, zu bewaren, oder sich zu segnen, &c. damit dann der teuffel anders nit suchet, als 
{==155==} {>>pagina-aanduiding<<}
Gottes wort vnnd Gott selbs zum lügner, die Menschen frech, vnd sicher, sein reich aber stärcker vnd grösser zumachen, on einig verhindernisz vnd widerstant, vnd die leut mit hundert, ja mit tausenden in allerley sünd, vnnd entlich in die ewige verdamnusz zu stürtzen. Also wolte auch der teuffel durch seine diser zeit erwehlte Werckzeug, vnd liebe getrewen, die Menschen gern fälschlich vberreden, das keine zauberey vnd demnach keine zauberer, vnnd also Gottes wort falsch sey, die H. Kirch vnnd gantze Christenheit dises fals jederzeit gröblich vnd verdammlich geirret, vngütlich etliche personen der zauberey bezüchtiget, vnnd tyrannisch, wider alles recht vnnd pillichkeit die vnpillig beschuldigte zauberer am leib gestrafft vnd verbrant haben. Solte es gern dorthin bringen, das man in mit seinem zauberischen hauffen nur vnbedacht vnd vnuerhindert Gott lästern vnd schenden, die menschen, ja schier die gantze Welt verfüren vnnd betrüben lasse. Das aber zauberer vnd zauberische teuffelische künsten seyn, bezeugt vnnd beweiset die H. Schrifft, welch wir durchausz zuglauben schuldig, hell vnd sonnen klar Dann also steht geschriben. 4. Reg. 9. Deiner Mutter Jezabels Hurerey vnd Zauberey (sprach Jehu zu dem König Joram) werden immer grösser. Als Paulus die werck des fleisches erzehlet, welche vns schliessen ausz dem himmlischen Erbtheil, setzet er vnder andern, vnkeuscheit, abgötterey, zauberey. Gal. v. In der Offenbarung Joannis am 9, cap. 
{==156==} {>>pagina-aanduiding<<}
sagt er von der straff deren, welche nicht gebüsset haben ihre Mörderey, Zauberey, noch ihre Hurerey, &c.


2. Eynred.

Es seyn kein zauberer noch zauberin, Ergo thut man den Leuthen gewalt vnd vnrecht, die man darfür achtet, oder der Zauberey bezüchtiget.


Antwort.

1.	Dieweil zauberey ist, wie die H. Schrifft, vnd auch die tägliche erfarung bezeuget, so folget auch, das zauberer sein müssen.
2.	Gott hat befolhen das man kein zauberer beim leben lassen solle. Exod. 22. Ergo so müssen zauberer seyn.
3.	Exod. 7. Geschicht ausztrucklich meldun von der zauberey vnnd zauberern in Egypten bey dem König Pharao, welche Mosi vnnd Aaron widerstrebten, vnnd den Pharao verblendten.
4.	Wie der König Manasses gezaubert, vnd zauberer vnderhalten hab. Stehet geschriben, 4. Reg. 21. vnd 2. Par. 33. Das ich ander örther vnnd zeugnussen des alten Testaments geschweige.
Im newen Testament meldet S. Lucas von dem zauberer Simon vnnd seiner zauberey. Acto. 8. Den forchtsamen spricht S. Joannes in seiner offenbarung, am 21. cap. vnd vnglaubigen, vnd verbanten vnd Todtschlägern vnnd Zauberern, &c. der theil wirt sein in dem Theich 
{==157==} {>>pagina-aanduiding<<}
der mit fewr vnd schwefel brennet. Item, Apo. 22. Aussen seind die Hund vnnd Zauberer, &c. Will geschweigen, das die H. Catholische Kirch, welche vermög der H. Schrifft ein grundtfest vnd pfeiler der warheit ist, jederzeit dasselb glaubt vnd gelehrt, auch die sträffler gehalten hat. Der wegen die das leugnen, Ketzer vnd Vnglaubige sein, Gott vnd sein wort lügenstraffen, &c.


3. Eynred.

Exod. 22. Ist nicht von den Zauberern, sondern von den Gifftgebern, die mit gifft leiblich tödten oder schaden, zuuerstehen. Ergo.


Antwort.

Hieuon ist oben gesagt im 2. Capit. des 4. Tractats, vnd beide ausz Catholischen vnd Sectischen Biblen bewisen, das malefici nit gifftgeber, sonder zauberer verdolmetscht vnd verstanden werden.


4. Eynred.

Man soll vnd musz nicht an die zauberey vnd zauberer glauben.


Antwort.

Man sol vnd musz zwar keinswegs daran glauben, wie auch sunst an keinen Menschen, sondern allein an vnd Gott soll vnd musz man glauben. Aber nechst dem musz man gleichwol glauben, das zauberer vnd zauberey sey: dieweil Gottes wort dasselb ausztrucklich bezeugt, dem wir in allem, vnd auch in disem zuglauben schuldig seyn, welchs warhafftig vnd zu glauben gepotten, dieweil es Gottes wort zeiget: vnnd an 
{==158==} {>>pagina-aanduiding<<}
zauberey oder zauberern glauben, welches Gott vnd Gottes wort zu wider, vnd zu glauben verbotten ist Gleich als auch nicht einerley ist: glauben, das dieb vnd mörder vnd sonst andere schelmen seyn: vnd aber ein anders, an dieb vnd mörder, &c. glauben.


5. Eynred.

Die alte verkakelte weiber lassen sich fälschlich vberreden vnd düncken dasz sie zaubern können, vnd ist nur lauter teuffels betrug.


Antwort.

Nicht allein alte, sonder auch die junge: nit allein arme sonder auch reiche, habselige, vnnd nach der Welt, verständige Weiber, jha auch sunst Weltweise vnnd auch Hochverstendige Menner wissen vnd bekennen, vnd habens auch offentlich vor jedermenniglich bekant vnnd gestehen müssen, das sie zauberkunst gewiszt vnd geübt haben. Wie hieuon in malleo maleficarum in die längd, vnd sunst auch in Confessione maleficarum, bey Bensfeldio zuerfinden, dahin ich den Leser wölle gewisen haben.



Das I I. Capitel.
Allerley Eynreden, das die Zauberer nicht sollen so arg sein, als sie bezüchtiget werden. 


1.	Eynred.

Die Zauberer vnd zauberinnen seyn vnschuldig, vnd werden vnbillich allerley laster ahngeklagt.



{==159==} {>>pagina-aanduiding<<}

Antwort.

Das sie nicht vnschuldig, sondern die allerärgste Menschen, vnnd gottloseste sünder auff erden seyn respectiuè, ist von vns in dem ersten tractat auszfürlich genugsam erwisen, vnd ausz ihrer eigener, nicht allein in peinigung, gezwungener, sonder auch, als sie sich nun zu Gott wider bekert vnd pusz gethan, selbst vnd freywilliger offentliche bekentnisz war, vnd so viler hocherleuchter gelehrter vnnd glaubwirdiger leuth zeugnisz beweiszlich. Besihe Bensfeld. de Confess. maleficarum & Malleum Sprengeri.


2. Eynred.

Die Zauberinnen verleugnen Gott vnd Christum nit, dann sie gehen mehrertheil noch zur Kirchen, hören Predig, Gottesdienst, beichten vnd entpfahen die H. Sacramenten, nennen vnd ruffen Gott vnnd Jesum Christum ahn, gleich andern, &c.


Antwort.

1.	Das sie Gott verleugnen vnnd seine heiligen, auch die H. Hochwürdige Sacramenten, jha die gantze Catholische Religion, ist auch im ersten Tractat erwisen, vnd ausz ihrer eigen bekentnusz vnnd zeugnusz glaubwirdigen Lehrern vnd Doctorn handtgreifflich vnnd vnleugbar war. Wiewol nicht alle von anfang alles, sonder jhe länger jhe mehr, vnnd letztlich alles verleugnen, darnach sie der Teuffel geneigt vnd bereit erfindet vnnd bewegen kan. Dann ein vnderscheidt, so viel die böszheit ahnbelangt, 
{==160==} {>>pagina-aanduiding<<}

    Vide Bensfeld de Confess. maleficarum. praelud. 6 pag. 32. & seq. postremae editionis. & ibidem in comment. in tit. C. de Malef. pag. 526. 527. &c.
Warumb die zauberer gemeinlich also fleissig zur kirchen gehen, beten, &c.2.	Das sie aber, da nicht alle, doch gemeinlich alle, oder der mehrertheil, beuorab an Catholischen örthern, fleissiger als andere schier zur Kirchen gehn, zu betten, zu fasten, vnd andere Christliche Ceremonien zu halten scheinen, ist nur einheilloser, ja hellischer betrug, den sie vom teuffel, der sich auch kan in ein gestalt eines guten Engels verändern, vnd auch Jhesum Christum wol nennen vnd im schein ehren können) gelehrnet, vmb ihre böszheit also zubedecken, vnd allen verdacht vnd argwohn zuuerhindern, auch andern des zu balder vnd mehr an sich zu ziehen.
3.	Solchs thun sie auch, beuorab die nicht gar bösz, auff das sie von des teuffels anstifftung zum bösen, (welchs er im tempel also frey vnnd leicht nicht thun kan als anderszwo) vnd anderen vnkeuschen vnnd bösen stücken mögen enthaben seyn. Wiewol auch die gar bösen solchs Gott zu mehrer in trutz vnd verachtung thun, vnd da andere meinen dasz sie Gott, vnd dasz h. Sacrament ehren, hergehen bey inen selbst schenden, verfluchen vnd vnehren. Vnd mag der teuffel wol leiden, das sie zur Kirchen gleich andern gehn, betten, beichten, die H. Sacramenten empfangen, &c. Dann er weisz das sie es, wie gemelt, böser meinung thun: oder aber als lang sie in 
{==161==} {>>pagina-aanduiding<<}
seinem bundt vnd vnbuszfertig bleiben, das ire arbeit vnd andacht vmbsunst vnd verlorn, weil ir hertz fern von Gott, vnd ihr glaub falsch oder verderbt vnd verrichtet ist: ja das sie noch mehr sünd vnd sündenstraff bey Gott verursachen, dieweil sie Gott vnd auch dem teuffel, oder Gott ohn glauben, ohn liebe, ohne puszfertigkeit, nur auszwendig, vnd nicht inwendig, vnd von rechtem vnd gantzem hertzen dienen wöllen, welchs alles vor Gott ein grewel vnd verflucht wesen ist, vnnd jhe mehr sie Gott trutzen, oder nicht recht dienen, je mehr sie Gott verzörnen, grossere Sünd begehen, vnd je lenger je tieffer ins teuffels gewalt vnd verstockung gerathen, vnd gestürtzet werden.


3. Eynred.

Es können die Zauberer mit dem teuffel kein bund machen noch halten, dann sie nicht einer sondern verscheidener naturen seyn, &c.


Antwort.

Wiewol der teuffel nicht einerley naturen Vide Bensf. de Conf. maleficarum praeludio. 6 p. 23. in postrema editione latina. mit dem Menschen ist, so kahn gleichwol der Mensch mit ihm ein Bundt machen: dann auch Gott nicht vnser naturen ist, mit dem wir doch vnsern Bund auffrichten vnd bestetigen in der heiligen Tauff vnnd sunst. Vnd ob gleich der teuffel von naturen vnd als ein geist den sterblichen augen vnsichtbar, kan er doch Vide Bensf. vt sup. pa 73-61 &c. qumo. do appareant. sich durch einen ausz der lufft ahngenommene Leibsgestalt sichtbar erzeigen, gleich als auch 
{==162==} {>>pagina-aanduiding<<}
die gute Engelen thun. Vnd machen auch offtmal vil iren bund mit dem teuffel, durch mittel vnd in gegenwertigkeit deren zauberischen personen, welch sich zuuor in des teuffels reich vnd gewalt begeben, vnd seine alte liebe vnd getrewe diener, vnd reichsvermehrer seyn.


4. Eynred.

Es kan solcher bund nicht gelten noch bestendig seyn, weil er wider Gott vnd alle billichkeit streittet.


Antwort.

Es ist auch der bund nicht billich noch gültig, welcher ein Mameluck vnnd abgefallener Christ, mit den Judden oder Türcken macht: Soll es darumb vnmüglich seyn, das solcher gottloser vnnd verdamlicher bundt geschehen könte? Es ist ein ander müglich seyn, ein anders zulässig oder billich seyn. Es ist ausz ihrer der zauberer, eigener vnnd freywilliger darzu auch einhelliger bekentnusz, vnd zeugnusz glaubwürdiger Herrn vnd Lehrer also offenbar, das die zauberer vnd zauberinnen nicht allein Gott abgehn vnd verleugnen, sondern auch mit dem teuffel, wider Gott seine Kirch, zu allen bösen vnd teuffelischen stücken verbinden vnnd verpflichten, das die jhenigen, welche das leugnen, oder das halszstarrig widerfechten, entweder Gott: vnd sinnlose, oder sonst verblendte vnuerschampte Leuth oder aber mit der selben 
{==163==} {>>pagina-aanduiding<<}
brüden begossen, oder jedoch dem teuffel vnnd seinem reich sehr gewogen vnd geflissen, vnn villeicht seine bestelte vnd erwehlte Aduocaten vnd Procuratoren seyn müssen. Vide Bensfel. de Confess. malefi. praelud. 6. pag. 23. vsq; ad 42. & alibi. 


5.	Einred.

Es ist nicht glaublich, noch müglich, das die zauberer oder zauberinnen mit dem teuffel, der ein geist vnd darzu vnsichtpar ist, buliern, vnd fleischliche vnkeuscheit treiben können.


Antwort.

Es ist nich allein müglich, sondern auch, vnd vor allen dingen sehr gemein, auff das sie also mit dem teuffel im ahnfang des zu naher verpflicht vnd vereiniget, vnnd von Gott zusamen verlassen werden: Es ist auch ausz der zauberer freywilliger bekendtnusz, vnd der Kirchen auch rechtsgelehrter zeugnusz beweiszlich, das der teuffel in vorgemelter massen angenommener lüfftiger leibs gestalt sichtbarlich erscheinen, auch sichtparlich, vnnd leiblich mit den Menschen vnkeuschheit treiben kan, vnd auch insonderheit darzu geflissen ist. Vide Bensfeldium in Confess. maleficarum. conclu. 5. pag. 191. vsq; 214. & malleum Sprengeri parte 1. q. 3. 4. Et parte 2. quaest. 1. cap. 4.



{==164==} {>>pagina-aanduiding<<}

6. Einred.

Es ist vnmüglich, das die Zauberische Personen bey nächtlicher zeit, oder sonst von einem orth zum andern auff ire teuffels däntz, vnd beykompsten gefürt werden.


Antwort.

1.	Die gute Engel können die Menschen in kurtzer zeit von einem ort zum andern, wie weit er auch ist, füren, wie ausz dem Propheten Daniel zuuernemen: Da der Engel Gottes Abacuc ausz dem Jüdischen landt in Babylonien gefürt, vnnd dannen wider an sein orth gestelt hat. Dan. 13.
2.	Nun haben die böse Engelen, welche nun teuffelen seyn vnd genennt werden, die selb natur, als auch die gute Engelen, auch dieselbe natürliche krafft, vnd können demnach (wannhe es inen von Gott zugelassen wirt, wie mit den zauberern beschicht, die Gott verlassen hat, weil sie in verlassen vnd verleugnet haben, auch ihre verpflichte zauberer vnd zauberinnen auch führen wahin sie wöllen.
3.	Man weisz auch den H. Engeln, wie der teuffel, durch zulassen Gottes, Christum selbs ausz der wüsten auff den zinnen des tempels, von dannen auff einen sehr hohen Berg gefürt hab. Wiewol zu mehr kan er dann seine zauberische personen (wanneh er wil, vnd sie auch sunst begeren, vnd ihre zauberische zeichen vnd salbung dem teuffel zu ehren vnnd ins teuffels namen zugericht, gebrauchen) von einem ort zum an-
{==165==} {>>pagina-aanduiding<<}
dern, hin vnnd wider in gar kurtzer zeit in sichtbarlicher gestalt vermeinter Geiszböck, Rosz, oder dergleichen, füren vnd widerbringen? Vide Bensfel. de Confess. malefi. concl. 12. pag. 221.




7. Eynred.

Es wirt solche meinung im Geistlichen Recht cap. Episcopi 26. quaest. 5. ausztrucklich verneint vnd verdammet.


Antwort.

Es wirt daselbst nicht vermeint, auch nicht vnmüglich gehalten, vil weniger verdampt die meinung, das der teuffel die menschen von einem ort zum andern führen könne, wanneh es im geliebet, vnd Gott zuläszt: sondern der Irrthumb vnnd Ketzerische teuffelische meinung wirt verdampt, das etliche gottlose vnnd vom teuffel verblendte vnnd betrogene Weiber vermeinten, das sie mit der Abgöttin Diana, vnd mit Herodiade ritten, vnd sampt denen ire lust vnd gesellschafft hetten. Welchs immer falsch vnd Abgöttisch. Besihe hieuon weiters vnd ex professo. Bensfeldium in Confess. malef. pag. 346. vsq;. 351.


8. Einred.

Die zauberer vnd zauberinnen können den Menschen oder Beesten kein Schlangen, frösch Eisen, vnd dergleichen ding in leib zaubern, oder dieselb also tödten.


Antwort.

Es könnens die zauberer freilich nicht thun sich selbst, sondern sie thuns durch mittel vnnd 
{==166==} {>>pagina-aanduiding<<}
hilff des teuffels, so fern es Gott zuleszt. Vide Bensfel. in Conf. malef. Concl. 7. pag. 215. & in commentar. q. 7. pag. 510. vsque 521. Vide & Malleum Sprengeri parte 2. pag. 335.


9. Eynred.

Es können die zauberer kein Vngewetter, Hagelschläg, Miszwachs vnnd dergleichen vil weniger Schlangen, Frösch, Krötten, &c. machen, sondern das stehet Gott allein zu.


Antwort.

Die Zauberer können vngewitter machen durch mittel vnd hilff des teuffels, als fehrn es Gott zuleszt. Das aber der teuffel vngewitter machen kan, ist ausz dem ersten vnd zweiten Capittel S. Job offenbar. Besihe hieruon ferner Bensfeld. de Confess. malef. conclus. 10. & 11. pag. 220. & 221. Item pag. 478 vsq; ad 489. Was massen vnnd meinung sie auch frösch, schlangen, schnecken vnd dergleichen vnuollkomene thier, welche ausz verfaulung ir vrsprung haben, mit hilff vnd mittel des teuffels ires bulen machen können. Besiehe auch wolgedachten Bensfeld. in Confess. malef. concl. 4. pag. 190. in latinè & fol. 50. im teutschen Exemplar.


10. Eynred.

Es können sich auch die zauberer vnd zauberinnen nit in katzen, wölff oder dergleichen verändern, noch die kleine, beuorab vngetauffte, kinder beschedigen oder tödten, &c.


Antwort.

1.	Es könne reipsa vnd in der warheit die zau
{==167==} {>>pagina-aanduiding<<}
berer, vnd zauberinnen sich nicht verändern in katzen, wölff, oder andere beesten: sonder könnens durch hilff des teuffels wol thun im schein, das es andere Leuth meinen vnd darfür ansehen. Vide Bensfeldium de Confess. malef praelu- 17. concl. 3. pag. 180. im Teutschen Exemplar. fol. 47. b.
2.	Das sie aber durch hilff oder mittel des teuffels, der ir buler, oder darmit sie sich verbunden haben, in solcher vermeinter oder vom teuffel ausz der lufft gemachter gestalt, die kleine, vnd beuorab vngetauffte, oder von den Eltern nit fleissig gesegnete kinder können beschedigen, vnd darzu sonderlich geflissen seyn. Vide Bensfeld. de Confess. malef. in addito commentario quaest. 2. pag. 584. Et malleum Sprengeri parte 1. quaest. 10.
3.	Warumb sie aber solche kinder tödten, vnd was sie damit auszrichten, zu ehren des teuffels vnd sterckung ihrer zaubereyen, Gott dem Schöpffer vnd Christo dem Erlöser aber zu trutz, vnd Menschen zu betrüblichem schaden. Vide malle. malefi. par. 2. q. 1. c. 13. pag. 342. &c. Vide & solutiones ad aiias obiectiones, ib. par. 1. q. 18



Das I I I. Capitel.
Allerley Eynrede, wider die von Gott, vnd den Rechten erkandte, vnd befolhne straff wider die zauberer vnd zauberinnen 


1. Eynred.

Man soll die zauberer vnd zauberinn, gar nit, oder 
{==168==} {>>pagina-aanduiding<<}
aber nicht also scharff straffen vermög der rechten, dann sie seind entweder vnschuldig, oder vom teuffel vnwissend betrogen. 


Antwort.

1.	Wie können die vnschuldig, oder nur ausz einfalt vom teuffel betrogen seyn, welche Gott nicht will leben lassen, sonder mit todt zustraffen, Exod. 22. vnd darneben vom himmel auszzuschliessen, vnd mit der ewigen verdamnusz zu straffen bedrewet hat? Apoc. 21. 22.
2.	Ob gleich dem teuffel nicht zu wehren, dasz er versuche vnnd anfechte, so kan gleichwol ein frommer vnd vestglaubender Christ mit Gottes gnaden dem Hellhund widerstehn, vnnd dasz er nicht gewinne durch vnsern consents, verhindern.
3.	Die sich aber vom teuffel obsigen, vnnd zu solchen zauberkunsten vnnd grewlichen mit anhangenden vnnd folgenden Sünden bewegen lassen, zeigen ihre eigenen vnuerantwortlichen vnglauben, oder sonst sündhaffte schulden an, welche sie zuuorgethan, vnd nicht recht gepüsset Vide Bensfeldium de Confessionibus maleficiorum pag. 16. 17. haben. Dann solche grewliche sünden, vnnd erschröcklicher abfall, ist zweiffels on poena peccatorum vnnd weil sie kein rechten glauben, noch ein fromb gewissen, sonder entweder mit allerley falschen glauben, oder weicheleyen vmbgehen oder gangen haben, fallen sie durch Gottes gerecht vrtheil je lenger je tieffer in vnglauben in grossere wicheley, vnd böszheit. vnnd zuletzt in die grewlichste sünd die Zauberey, vnnd 
{==169==} {>>pagina-aanduiding<<}
gehen Gott ab vnnd dem teuffel willens zuhausz, wie geschreben stehet: hab den glauben, vnd ein gut gewissen, welchs etliche verachten, vnd also des glaubens schiffbruch erlitten haben, das ist, den glauben gentzlich verlassen vnnd 1. Tim. 1. verloren haben. Besihe oben den 3. Tractat.
4.	Das aber keine vnuerschuldt in solchen glaubens abfall, vnnd teuffels gewalt, sonder durch ihre eigen sünden vnd verschüldung gerahten, zuget nicht allein die erfarung, sondern auch Gottes wort. Besihe hiruon Benszfeldium in Confess. malef praeludio 4. pag. 15. & seq. & pag. 132. Daselbst er dann allerley gemeine vnd Special vrsachen erzelet, wie vnnd warumb allerley, vnnd so vil Menschen zu der zauberey sich einlassen, Gott abgehen, vnd dem teuffel sich mit Lieb vnd Seel ergeben. Vide & Sprengerum in malef. parte 1. quaest. 5. & 6.


2. Eynred.

Wannhe die Zauberer darumb am leib zu straffen, weil sie Gott verleugnen: so hette Petrus auch allsolche leibsstraff verschuldet, vnd als ein Gottsverleugner gestrafft werden müssen.


Antwort.

1.	S. Petrus hatt Gott nicht von hertzen, auch nicht demglauben gäntzlich verleugnet. Dann Christus hat für in gebeten, das sein glaub nicht abnemen solte. Luc. 22.
2.	Petrus hatt allein mit dem mund ausz 
{==170==} {>>pagina-aanduiding<<}
menschlicher forcht geleugnet, das er Christum kente, gleichwol im hertzen ihm nicht abgangen sondern für seinen Herren wolerkant, vnd gestracks seine Sünd mit vilfaltigen träheren gepüsset.
3.	Petrus hat mit den feinden Christi, vielweniger mit dem teuffel ein bundt wider Gott gemacht, oder sich dem mit leib vnd seel vmb zeitliche lust, oder nutzung, Gott zu trotz vnd schanden verpflichtet, wie die zauberer vnd zauberinnen thun. Besihe hiruon Benszfeldium de Confessione malef. in Commentarior. pag. 557. & seq.


3. Eynred.

Da die zauberer vnd zauberinnen darumb zu tödten, dieweil sie den glauben verleugnen, so müsten alle Christen, als offt sie Gottes gebot nicht halten, vnnd also den glauben mit dem werck verleugnen, des todts werdig seyn. Dann wer sündiget verleugnet die frombkeit, 2. Tim. 3. ist ein knecht der sünden, Joan. 8. ist ausz dem teuffel, 1. Joan. 2. Ist arger als ein vnglaubiger, der seiner hauszgenossen nicht der gepür sorg tragt, 1. Tim. 5. &c.


Antwort.

1.	Ein Christ ob er gleich tödtlich sündiget, verleugnet er doch gleichwol im hertzen den glauben nicht, vnnd wiewol er Gott vngehorsam ist durch die Sünde, ergibt sich doch nicht gantz vnd zumahl wissentlich vnnd willens ins 
{==171==} {>>pagina-aanduiding<<}
teuffels gewalt, das er mit im ein bund wider Gott auffrichte, nimmer sich zu bekeren, sondern der boszheit, vnd dem teuffel in allen zugehorsamen vnnd zuwillfaren, wie die Zauberer thun, welche dem glauben zusamen abfallen, Gott mit dem hertzen, so wol als mit dem mund, vnd thaten verleugnen immer vnnd ewiglich, vnd darneben mit ausztrucklichen worten dem teuffel schweren, vnd sich mit leib vnd seel wissentlich ergeben, mit dem buliern, ihn als Gott, vnd an Gottes statt anbetten, ehren, vnd alles in seinem namen, vnnd nach seinem willen (als vil inen möglich ist) ausz hasz Gottes vollbringen, alles was Gott, vnnd dem negsten zuwider, vnd zu stärckung desz teuffels reich vnd böszheit dienlich vnnd zuträglich ist. Besihe hiruon Bensfeldium de Confessione malef. in commentariorum. pag. 554. 555. vnd 556.


4. Eynred.

Gott laszt die Zauberer gewerden vnnd vngestrafft: Ergo, sollens auch die Obrigkeit thun.


Antwort.

1.	Gott läszt auch dieberey, morderey vnnd allerley andere sünden geschehen: Dann Gott hatt einem jhedem seinen eigen vnnd freyen Willen gelassen, der denselben miszbraucht zur böszheit, oder nicht mit Gottes hilff brauchet zur frombkeit, der wirt seinen lohn 
{==172==} {>>pagina-aanduiding<<}
vnd verdiente straff erwarten. Soll man aber darumb keine dieb, reuber, todtschleger, mordbrenner, vnnd andere grobe Sünder nicht straffen?
2.	Wie wol Gott selbst offt auff frischer that vil Sünden vnnd Sünder straffet: wie insonderheit im alten Testament offtmals beschehen: so leszt doch Gott ins gemein die laster durch die darzu bestelte seine Statthalter, die Obrigkeit, straffen, vnnd hatt ihnen solchs auch, nach der sünden masz, zu straffen gar ernstlich befolhen. Welchs die Obrigkeit auch zu thun schuldig ist: vnd da sie es nicht thut, musz sie es hie vnd dort vor Gott schwerlich büssen, vnd offt mit Leib vnnd Seel in der ewiger verdamnusz entgelten vnd bezalen.
3.	Vnd wie Gott alle laster durch seine Statthalter, nach befindung zu straffen befolhen, vnd ihnen zu dem end das gericht vnd schwert von seinet wegen vbergeben: Also hat Gott wegen der zauberer ein besonder vnd Special befelch gethan, dasz man dieselb mit nichten solte beim leben lassen, sondern mit tode hinrichten. Wie geschreben stehet. Exod. 22. Vide Bensfeldium de Confess. in comment. pag. 565. Vide & malleum Sprengeri parte 1. quaestione. 18. pag 200. &c.


5. Eynred.

Gott hat das im alten Testament befolhen: 
{==173==} {>>pagina-aanduiding<<}
Im newen Testament ist aber nit also scharpff zuuerstehen.


Antwort.

So Gott im alten Testament kein zauberer dulden, sondern am leben gestrafft haben wolte, wie solte er sie dann im newen Testament gedulden?
2.	Im newen Testament seind wir schuldiger volkommener vnnd rechtfertiger zu sein, als im alten Testament, do sie noch als kinder vnd vnuolkommen gewesen, Matt. 5.
3.	Vnd so die Mosis gesetz vbertretten ohne gnad also gestraff worden, Wieuil grosser straff verschulden die jenigen welche im newen Testament den Sohn Gottes verleugnen, vnd mit füssen tretten, das blut desz newen Testaments vnrein achten, dadurch wir geheiliget seind, vnnd den heiligen gnaden Geist, schmehen, ja verleugnen vnnd abschweren, vnd dem teuffel sich völlig vnnd muthwillig ergeben? Heb. 10. Beuorab dieweil solchs befehl im newen Testament in vnd von der H. Kirchen repetirt vnd confirmirt ist?


6. Eynred.

Sie können niemand beschedigen, der ein festen vnd auffrichtigen glauben zu Gott hat, vnd sich woll segnet. Ergo, soll man sie nicht tödten.



{==174==} {>>pagina-aanduiding<<}

Antwort.

1.	Es kahn vns nemand, kein dieb, kein räuber, Psal. 33.
Matt 10.
1. Pet 3. kein mörder schaden, ohn Gottes will: Sol man sie darumb gewerden vnnd vngestrafft lassen?
2.	Wie wol die bösen, den frommen nicht schaden, sonder ihr verdienst vnnd gotteslohn verursachen vnnd vermehren, wafern sie gedultig seind: noch ist gleichwol der Obrigkeit befolhen die bösen zu straffen, vnd die frommen zuhandhaben.
Zulässige vnd krefftige mittel gegen die zauberey.3.	Wiewol die frommen vnd rechtgläubigen, als sie Gott förchten, sich für sünd vnd vngerechtigkeit wachten, Gott morgens, mittags, abends, vnd sonst offtermahln trewlich bitten, sich ausz Catholischen glauben mit dem heiligen Creutz segnen, vnd sonst andere glaubens mitteln, vnd was von der H. Kirchen zu dem end wider des teuffels vnnd seiner reichszgenossen zauberey vnd gifftige künsten mit Gottes wort vnnd dem gebett im namen desz gecreutzigten Jesu, geweihet vnnd gesegnet, mit gepürlicher meinung vnnd andacht brauchen, keine, oder kleine gefahr für den teuffel, vnnd demnach auch für die Zauberer tragen dürffen, vnd das auch die gewisse vnd beste mitteln seyn, beuorab ahn dennen die offt recht beichten vnd Rom. 8. zum H. Sacrament gehen, wider allerley zauberey vnd beschedigung desz teuffels: wiewol auch den Frommen vnnd Gottliebenden alle ding zum besten gedeyen. So thun doch die zau-
{==175==} {>>pagina-aanduiding<<}
berer tödtliche, vnd an leib vnd leben straffwirdige sünden, wieweil sie, so vil an inen ist, ihren negsten, an leib vnd gut mit zauberey zubeschedigen geflissen seynd. Vnnd wanneh sie gleich keinen Menschen einiger massen beschedigen könten oder wolten, seynd sie gleichwol vnd am allermeisten zustraffen, dieweil sie vornemblich, vnd am gröblichsten, wider die höchste vnd heiligste vnentliche Mayestät Gottes, vnd ires Erlösers Christi sündigen den sie verlassen, verleugnen, vnd verlastern, &c. vnd darneben mit dem ertzfeindt Gottes sich verbinden, vnnd erschröckliche vnkeuschheit treiben, &c.


7. Eynred.

Die zauberer vnd zauberinnen können wider helffen, vnnd den zugefügten schaden der zaubereyen heilen vnd besseren, als mann sie vmb rahts, vnd deszhalben ersuchet: Ergo, soll mann sie am leben nicht straffen, &c.


Antwort.

1.	Dann durch Hagelschlag, vnd durch zauberey Die zauberer können nicht allen schaden abnemen oder ergentzen. abgestorbene beesten, vnd dergleichen zugefügten schaden, können sie gemeinlich nicht widerthun, oder ergäntzen, sie müsten dann gewaltig vnd insonderheit reich vnd habselig seyn.
2.	Es können auch nicht alle zauberer ihres gefallens die zauberey abnemen, welche sie den Menschen oder Beesten angethan. Vide Bensfeldium de Confess. in commentar. pag. 505.
{==176==} {>>pagina-aanduiding<<}

Man musz keinswegs bey den zauberen raht oder hilff suchen.
Vide Bensfeld. de Confess. malef. pag. 218. & 500 vsque 504.
De remedijs licites & illicitis contra maleficia. Vide malleum Sprengeri parte 2. q. 2. cap. 1. vsque ad cap. 8.3.	Vnd ob sie es gleich könten oder wolten thun, so kahn doch kein Christ, ohn tödtliche verdamliche Sünd, vnd verschuldung leibs vnd seelen, zeitliger vnd ewiger straff, bey dem teuffel, oder bey den warsagern, oder zauberern die mit dem teuffel vmbgehen, rhat oder hilff gesinnen. Welche es aber thun, die verlassen vnd verleugnen Gott, handlen wider ihre Tauff glöbd, da sie dem teuffel vnd all seinem raht vnd thaten abgeschworen: vnnd seind an Gott trewlosz vnnd meineydig, seind ehrlosz, vnd negst verschuldung ewiger verdamnusz, so soll man sie auch an leib vnd leben straffen, wie Gott befolhen.
4.	Was haben die gewonnen, welche bey den zauberen raht vnd hilff suchen? Dann das sie gemeinlich keinen hilff bekommen: oder da das geschicht, hergegen den ewigen schaden haben, leib vnd seel dem teuffel verpfendet, Gott vnd Leuit. 19. 20. das ewig leben verlohren haben, gegen einen geringen zeitlichen abgewenten schaden, welcher Deut. 8. doch, durch Gottes gerecht vrtheil, gemeinlich mit zehen, ja offt hundertfeltigem schaden auch an zeitlicher haab oder wollfart widderumb gestrafft wirt. Dann wer sich mit dem teuffel deszfals anlagt, hats je lenger je mehr zuthun. Vnd das suchet auch der Ertzfeind durch seine zauberer, das er die bezauberte an leib oder gut erst beschedige, dann auch zu solchem rahtsuchen, vnd also zu verleugnung Gottes vnnd verlierung irer seelen verursache, vnd letzt auch, wie offt geschicht, selbst zu der zauberkunst bringe, 
{==177==} {>>pagina-aanduiding<<}
vns also gäntzlich vnd erblich in seyn reich vnd gewalt bekomme.
5.	Da aber gewisz vnnd beweiszlich, dasz der zauberer ohn anruffung vnd hilff des teuffels In was fall die zauber den schaden ab zunemen ersucht mögen werden. die zauberische gelegte zeichen, durch sich selbst könte hinnemen, vnd also auch den zugefügten schaden thun cessirn, alsdann könte zwar dasselb an ime gesunnen oder begert werden. Sonst aber in keinigem wege. Vnnd dieweil das vnsicher, Ists am besten gar nichts ahn inen gesinnen, vnd alle gefahr meiden, vnd lieber zeitlichen schaden, als ewigen leiden, ja lieber aller welt schaden oder schmertzen erdulden, als Gott abgehen, oder durch tödtliche sünd erzörnen.
6.	Ausz welchem abzunemen, wie gröblich die sündigen, welche die Zauberer ohn habende ordentlicheOb es zulessig die zauberer oder zauberinnen zuschlagen, vnnd also den schaden wider abnemen, zu zwingen. gewalt, ausz hasz vnnd rachgirichkeit schlagen, vmb zu widerthun, was sie gezaubert haben. Dann sie zweyfach tödtlich vnd verdamblich sündigen. Erstlich, das sie wider Gottes ausztrücklichen vnd ernstem befelch, beym teuffel vnd seinem anhang raht suchen, vnd Gott misztrawen, vngehorsamen, vnd abgehen, dem teuffel aber dem ertz vnd erbfeind Gottes zufallen, dem mehr als Gott trawen vnd zugeben: vnd darneben das sie sich selbst wider Gottes ernstlich vnd ausztrucklich verpott rechten, vnnd Gott in seine gewalt vnd hochheit greiffen.
7.	Gott hat dem König Ochoziam mit leiblichem 4. Reg. 1. tod gestrafft, darumb das er bey dem teuffel in seiner kranckheit raht suchen lassen.
{==178==} {>>pagina-aanduiding<<}

Darausz abnemblich, wie vnnd warumb so vil leuth auch zeitlich an leib vnnd gut rampspüttig werden, dieweil sie beym teuffel, durch mittel der zauberer, raht vnd hilff suchen.
Darumb folgt, das die zauberer desz zu mehr vnd balder sollen gestrafft werden, damit die Menschen nicht mit zweyfachen, jha vnauszsprechlichem leibs vnd seelen, zeitlichem vnd ewigem schaden bey innen raht oder hilff suchen können.
Wiewol aber bey den zaubern kein raht noch hilff einiges wegs zu suchen, dann sie nicht ohn des teuffels hilff vnd mittel geben können: so sollen sie doch, vmb geholffen zu werden bey Gott allmechtig, vnd sonst solche mittel vnd raht pflegen, der Gottes wort vnd der H. Kirchen erklärung, (mit besserung ires lebens, widergebung vnrechtfertigen guts, fleissigem lebens, &c.) gemesz vnd zuleszig ist. Daruon besihe weiters Bensfeld. de Confes. in com. pag 500 bisz 504. &c. & Spregeri malle. pag. 401. vsq; 470.


8. Eynred.

Die zauberer beschedigen die fruchten, noch sunst die Menschen vnd beesten selbst nit, sondern der teuffel thuts. Ergo, soll man derhalben sie nicht tödten.


Antwort.

1.	Sie meinen gleichwol vnd haltens darfür das sie es thun, vnd derwegen, seynd sie auch der that selbst schuldig, vnd straffwirdig.
{==179==} {>>pagina-aanduiding<<}

2.	Wiewol sie es aber selbst nicht thun, so bewilligen sie gleichwol darein. Nun seynd nicht allein die thäter, sondern auch die darin bewilligen des todts schuldig, wie S. Paulus sagt. vnd vermug dero Rechten. Agens & consentiens pari poena sunt digni.
3.	Nicht allein aber bewilligen sie in solche zauberische vnthaten, sondern sie seinds auch ein vrsach. Sintemal sie den teuffel, vermug ires bundts, darzu reitzen vnd ansuchen, vnd zu dem auch solche zauberische bundtzeichen brauchen vnd üben, darauff der teuffel bereit, vnd willig ist, auch, vermug ires bundts, als genöttiget wirt das jenig zu thun, was die zauberer an im gesinnen, also das ohn ihr anhalten, vnnd ohn solche zeichen, solcher schad vnd vnfall vom teuffel nicht geschehen, Gott auch nicht also gestatten solte, welchs er nun des zu mehr vnnd balder gestattet, den zauberern zu mehrern straffen, vnd durch ire boszheit des zu mehr erzürnet, sie ihre sünden masz lest erfüllen. Vide Bensfeldium de conf. malefic. pag. 8. 9. &c.
4.	Vnd wann gleich sie keiner noch creaturen beschedigten, wie dann einer mehr als der ander geneigt ist, einer auch mehr als der ander, darnach er sie sich verbunden, vom teuffel darzu bewegt oder angereitzet, auch woll gezwungen wirt: so seynd sie doch straffwerdig weil sie Gott verleugnen, vnnd auff die teuff-
{==180==} {>>pagina-aanduiding<<}
lische zaubersche Dantzspill vnnd beykumpsten erscheinen.


9. Eynred.

Es werden offt vnschuldige Personen bezügtiget das sie auff den zauberischen dantzspil vnd beykumpsten gesehen: da doch beweiszlich, das sie zu hausz in eigener Person gewesen vnd bleiben. Ergo, soll man derhalben niemandt leichtlich anziehen, vil weniger am leib straffen.


Antwort.

 1.	Dasz der teuffel, durch zulassen Gottes ausz natürlicher krafft kan die Menschen schnel von einem orht zum andern so weit vnnd fern er will führen, ist in der antwort auff die sechste Eynred in vorigem Capittel erwisen.
2.	Dasz er auch die zauberer vnd zauberinnen offtmals vnd gemeinlich zu iren bestimpten Conuenticula vnnd dantzplatzen (da sie ihre wollust, Abgötterey vnnd coniuration wider Landt vnd Leuth treiben) führe, ist ausz dero zauberer vnd zauberinnen einigem einhelligem villfältigem vnd auch freywilligem zeugnusz vnd bekentnusz vnleugbar wahr. Besihe Bensfeldium de confess. malef. pag. 221. in latino exemplari.
3.	Dasz er jedoch nit jederzeit alle zu solchem orth führe, sondern auch zum offtermalen ausz allerley vrsachen, als die zauberische personen zu hausz bleiben müssen, ihre person in irer gestalt praesentire vnd jedoch wasz gehandelt inen 
{==181==} {>>pagina-aanduiding<<}
darnach offenbare, bringt gleichfalsz, ohn vnd neben der erfahrung, auch ire eigen vnd bestendig bekentnusz mit. Vide Bensfel. de confess. malef. pag. 236.
4.	Jedoch kan er kein andere personen in ihrer gestalt abwesend, in solchen conuentibus (da Gott abgeschworen, vnnd dem teuffel an Gottes statt die höchste vnd grewlichste abgötterey erwesen, vnnd sonst die allerschendligste vnd verdammlichste thaten geschehen, vnd bestetiget werden) praesentiren oder voraugen stellen, dann die in des teuffels bundt seynd, vnnd sich zur zauberey begeben, oder sonst darin bewilliget, oder einzuschreitten vorgenommen, oder auff andere weg dasselb mit ihren groben sünden verschuldet vnnd sich dem teuffel ergeben haben.
5.	Vnschuldige personen aber, die kein zauberer Der teuffel kan kein vnschuldige personen in zauberschen conuenticulen abwesent praesentirn. noch zauberinnen, auch keines wegs ins teuffels bund oder gewalt seynd, kan der teuffel seines gefallens an solchen orhten, vnnd in solchen teufflischen conuentibus vnd miszhandlungen nicht pręsentirn. Dann im dasz Gott nicht zuläszt, vnd er an den frommen vnnd vnschuldigen, solche macht nicht hat. Ja wann gleich Gott dasselb (welchs etwan, oder gar selten geschicht, vnd geschehen kahn) ausz verborgen vrsachen gestatten würde, das vnschuldige personen an solchen oder dergleichen platzen oder bey andren vnthaten durch vorbilden des Sathans gesehen würden. So wirt Gott (wie 
{==182==} {>>pagina-aanduiding<<}
auch daruon exempla vorhanden) gleichwol solchs verdencken nicht bleiben, sonder ihre vnschuld vnd die warheit auff andere mittel vnnd weg offenbaren, vnd an tag kommen lassen. Dann er verlaszt die seine nicht endlich, wie mit der H. Susanna, vnnd sonst andern mehr geschehen. Besihe hieuon weiter Bensfeldium de confe. pag. 351. 352.


10. Eynred.

Vil werden gegen zu den Conuenticula vnd sonst zu zauberischen, teufflischen geschefften, vnd vnkeuscheiten, auch andere zubeschedigen vom teuffel gegen iren danck gezwungen. Ergo seynd sie deszfals vnschuldig, vnd ist nicht inen sondern dem teuffel die schuld zuzumessen, &c. vnnd werden derwegen vnpillich am leib gestrafft.


Antwort.

1.	Wann gleich möglich wäre vnnd auch geschähe (wie woles seltzam, dasz die sich zu dem handel wissentlich ergeben solten vnnd ob der böszheit schewens haben) das einige vom teuffel gegen ihren danck vnd willen zur zauberstücken oder bey kumpsten gezwungen wurden, weren vnd seyn sie doch deszhalb nit zuentschuldigen, oder vnstrafflich zuerachten.
2.	Dann sie haben sich anfangs wissents vnd willens ins teuffels hand vnnd gewalt gegeben, vnd verleugnet, vnd verlassen, jha wider 
{==183==} {>>pagina-aanduiding<<}
Gott vnd sein gebott mit dem teuffel verbunden. Vnnd derwegen was sie folgents gern oder vngern, ausz zwanck oder zu danck des teuffels böses thun, wirt ausz muthwilligem eyngang vnd anfang für muthwillig erachtet, vnd straffbar erfunden. Eben als die jenigen, welche sich wissentlich vnnd muthwillig zu den landtstreiffern, freybeutern, strassenschendern vnd dergleichen Gottes vnnd der Menschen feinden begeben, vnd mit denselben verbunden, vnd villicht darnacher, krafft ires bundts, etliche vnthaten wider ihren willen thun musten, deszfals nicht entschuldiget, sonder als landt vnd strassenschender billich vnd rechtmessig gestrafft werden.
3.	Da sie oder einige aber darnach sich eines andern bedencken, vnd solches teuffels wesens schew vnnd rew haben wurden, vnnd absein wolten, so können sie das alsdann mit der that vnnd im werck beweisen, wanneh sie rechte pusz vnd penitentz thun, Gott vmb gnad bitten, dem teuffel vnnd all seinem wesen vor Gott, vnd dem Biechtvatter, vnd sonst (da es offenbar) vor der heiliger Kirchen wider absagen, vnd wurdige früchten der pusz thun. Dann auch der zauberischen personen zu pussen möglich, da sie wöllen, vngeacht des schelmischen, vnrichtigen, ja mit dem teuffel auffgerichten bunds, vnnd geübter böszheit, vnnd sie noch zu genaden kommen mögen, wanneh sie sich Christlicher pusz, wie leicht vnd billich getrösten, 
{==184==} {>>pagina-aanduiding<<}
vnd dem teuffel ernsten widerstant thun, vnd da inen einig creutz daruber von Gott auffgelagt oder begegnet, gedüldig tragen, vnd lieber hie zeitlich, als hernacher ewig leiden vnd verdampt werden wölle. Daruon oben im zweiten Tractat ferners gehandlet worden.


11. Eynred.

Wanneh sie nicht weiters miszthan, dann das sie auff des teuffels dantz vnd zauberische vergaderung gewesen, seynd sie noch am leib nicht zu straffen.


Antwort.

1.	Dieweil nemandt an solchs orth gemeinilich gefuhrt wirt, vnd teufflische werck verrichten hilfft, der nit zuuor Gott ausztrucklich, oder sonst mit der that abgesagt, vnd mit dem teuffel ein bundt tacitè vel expressè gemacht hat, wie ausz deren bekantnusz, die solchs selbst geübt, befindlich: so sein will nicht so hochstrafflich, als die auch darneben Menschen vnnd Beesten bezaubert haben: aber gleichwol nicht vnschuldig.
2.	Gott verleugnen, oder mit dem teuffel dem erbfeind Gottes vnd Menschlichen geschlechts ein bund auffrichten, ist mehrer sünd, als menschen bezaubern, ja allein an im selbst absolche sünd, die vber andere sünden insonderheit mit dem todt zustraffen steht, wie im vierten Tractat weiters demonstrirt.
3.	Welche in solchen Conuenticulis willens 
{==185==} {>>pagina-aanduiding<<}
vnd wissens sich befinden lassen, haben gemeinlich auch mit dem teuffel ihre bulierung zuuor gehabt, vnnd üben sie daselbst auch offentlich, helffen auch bündtnusz vnd rahtschläg machen vnd bestetigen, wie sie Gott fehrners trotzen, vnd iren nechsten, ja Land vnd Leuth beschedigen, andere verfüren vnnd betriegen sollen, &c. Solle das, ob gleich weiters nicht folget, nicht an Leib vnd leben sträfflich seyn? Besihe hiruon weiter Benszfeldium de Confessione malef. in Commentarior. pag 538. & seq.


12. Eynred.

Wannehe sie niemandt frembders an Leib, oder Besten beschedigen, sondern nur ir eigene Menner, Kinder, oder Beesten bezaubern, so seynd sie deszhalben nicht also sträfflich, als da sie frembde durch zauberey beschedigt, &c.


Antwort.

1.	Es ist allen zauberern gemein, das sie Gott abgehn, vnd mit dem teuffel verbinden. Welches an im selbst, on fehrners, des todts, ja der höchster straff würdig ist.
2.	Die dann nechst dem noch einigen menschen, jha einige creaturen mit zauberey vnnd teuffels hilff beschedigen, die seind des zu mher sträfflich, vnnd darneben (da sie die macht haben) den schaden widerauffzurichten vnd zuergentzen schuldig.
3.	Welche aber ihr eigen Gemahel dergestalt beschedigen, die werden noch ohn das Ehebre-
{==186==} {>>pagina-aanduiding<<}
cher vnnd Meineidig, das sie ire eheliche trew verletzen.
4.	Die auch ir eigene Kindern bezaubern, sündigen noch darzu wider das gesetz der naturen, vbertretten das vierte gebot grewlich, vnd seyn allein deszfalls ärger als beesten, die ihre Leibsfrucht nit tödten oder verderben, sondern ausz natürlicher anleitung, als vil ihnen müglich, beschützen vnd bewaren.
5.	So haben sie auch keine macht ire beesten dermassen mit zauberey dem teuffel (wie dann geschicht0 zu dienst vnd zugefallen, zu tödten oder zuuerderben, dann sie nit Herren, sondern Knecht vber das jenig seyn das sie haben, vnd gehört sonst alles Gott zu, dem wir rechnung geben müssen, wie wir seine creaturen vnd gaben bekommen vnd gebraucht haben. Welche nun Gottes creaturen dem teuffel opfferen, wie oben durch die bezauberung beschicht, solten die nicht auch deszfalls allein die Leibsstraff verschuldet haben? Derowegen sündigen die vil schwerlicher, die ihre eigene Gemahel, vnnd Blutsverwandten, oder Kinder bezauberen, caeteris paribus, als die frembden bezaubern, seind derhalben ärger vnnd hochsträfflicher als sonst einige parricidae Vatter oder Kindermörder, &c. Vide primum & quartum Tractatum.




{==187==} {>>pagina-aanduiding<<}

Das I I I I. Capitel.
Allerley Eynred, etlicher Obrigkeit, gegen die ordenliche von Gott, vnnd den Rechten befolne straff dero zauberer, damit sie sich wöllen entschuldigen, das sie dieselb gedulden, vnd vngestrafft lassen. 


1. Eynred.

Es ist vnsicher, vnd schwerlich zuerkennen, welche in der warheit der zauberey schuldig.


Antwort.

Wer hieruon auszfürlichen bericht begert, der besihe das hieuon D. Bensfeldius geschriben, de Confes. maleficarum. pag. 238. bisz vngefehr auff das 329. Item pag. 613. vsq; 631. Item was vnlangs hieruon D. Graminaeus in directorio suo. Anno 1594. zu Cölln getruckt bey Heinrich Falckenberg, schrifftlich an tag gegeben. Vnd sunst andere Catholische approbirte Rechtsgelehrten, als D. Damhonderius vnnd andere geschriben haben. Besihe auch in die lengd Malleum Sprengeri. parte 3. vsq; ad fin. da er hieuon ex professo tractiert.


2. Eynred.

Es ist besser die schuldige leben lessen, als die vnschuldige straffen.


Antwort.

Man wende fleisch vnd brauch die mittel vnd 
{==188==} {>>pagina-aanduiding<<}
wege, welche in andern Criminal sachen, vnd criminibus laesae maiestatis insonderheit gepflogen werden, vermög dero Geistlichen vnd weltlichen Rechten, vnnd thun nicht praecipitanter noch ausz böser affection, sonder alles ausz aufflegender pflicht, vnd schuldigem eiffer zu Gottes ehren, vnnd dero gerechtigkeit, damit keine vnschuldige gestrafft, die schuldige aber nicht ohne verdiente straff geduldet werden.


3. Einred.

Die verdechtige Zauberer auffs wasser zu werffen, oder thun heisz eiser antasten, ist vnsicher.


Antwort.

1.	Nicht vnsicher, sondern auch superstitios vnd ein teuffels fund vil Seelen zufangen, vnd derwegen allerding (vngeacht das solcher miszbrauch fast eyngetissen vnd im schwang gehet) verbotten, vnd vnzulässig, bey vermeidung Gottes grossen zorn vnd Seelen verdamnusz. Besiehe hieuon Bensfeld. in Confess. malef. pag. 314. Derwegen sollen die Obrigkeit vnd Richter andere, Gottes wort vnd dem Rechten gemesse Mittel vernemen, vmb in gewisse erfahrung zukommen, welche schuldig oder vnschuldig seyn: daruon in der Antwort auff die erste Eynred meldung gethan.


4. Eynred.

Man musz nicht leichtlich glauben, ob einige zauberer theten andere betragen: dann der teuf
{==189==} {>>pagina-aanduiding<<}
fel ist ein lügner, vnnd auch also die Zauberer: vnd suchet also die vnschuldigen zuberüchtigen vnd vnschuldig blut zuuergiessen: oder sonst durch bezüchtigung viler, oder ahnsehenlicher Personen, die Oberkeit abzuschrecken von der straff. &c. So thuns auch die beklagte ausz hasz vnd neid, &c.


Antwort.

Wievil vnd fern den bekanten Zauberern, gegen andere von in berüchtigte Personen zuglauben oder nicht, tractiert Bensfeldium de Confess. malef. pag. 238. vsq; ad 311. vnnd im verteutschten Exemplar. fol. 62. vnd im nachfolgenden bisz auff 312. Daselbst wirdt der Richter in die längd bericht finden, was massen er deszfals zu procedirn, vnd sich zuuerhalten. Gramineus in seinem Directorio gibt auch anleitung, &c. Videatur & Sprengerus in 3. parte.


5. Eynred.

Es seynd der Zauberer vil zu vil, das man sie nicht alle straffen könne.


Antwort.

Das ist der hinläsziger Obrigkeit schuldt: Dann dieselb jederzeit ihrem eidt vnnd ampt nachgetrachtet vnd gesetzt hetten, solte des vngezeiffers nicht so vil, sondern andere durch die straff abgeschreckt werden, vnd vnschuldig bliben seyn. Vnd solls inen Gott derwegen ahm schwerlichst abheischen, wie oben im fünfften Tractat angezogen.



{==190==} {>>pagina-aanduiding<<}

6. Eynred.

Wann man anfangt zu straffen, kan man nicht darausz gerachen.


Antwort.

Wannehe vil Dieb, Mörder, vnnd andere Landtbetrüber erfunden werden, so findt oder weisz man nothwendige vnnd rechtliche mittel zufinden, warumb nich auch, vnnd nicht vil mehr, wider die, welche nicht allein Landt vnd Leuth betrüben, sonder auch Gottes Maiestet also groblich verletzen, vnnd zehen mahl ärger seyn, als einige Dieb, Räuber, Auffrührer wider die Oberkeit, Landtbetrüber, &c. Wie im ersten Tractat erwisen. Weiszt die Obrigkeit sich selbst zuuerthedigen vnd gegen ihrer Maiestet verletzer sich zu rechen, warumb nicht auch, vnd tausentmal mehr wider die abgeschworne vnd allermeiste feind Gottes, vnd betrüber der gantzen Christenheit?


7. Eynred.

Es ist tyrannisch, die Zauberer lebendig zuuerbrennen.


Antwort.

Nach ansehen dero missethaten, ists nicht tyrannisch, sondern Christisch, vnd von Gottes, vnnd der gerechtigkeit wegen nothwendig. So ists auch besser hie ein kleine zeit brennen vnd gnad finden an der Seelen, als hernacher ahn leib vnd seel ewig brennen vnd alleweg verdammt sein. Besihe den 5. Tractat. Jedoch, ob wol vermög der Rechten sie lebendig solten verbrandt. 
{==191==} {>>pagina-aanduiding<<}
werden, steht gleich die gnad darbey, wannehe sie sich zu Gott bekeren, vnd pusz thun, dasz man sie auch mit dem H. Sacrament des Fronleichnams Christi versehen kan vnnd soll auff ir begeren, vnd wegen des erst erwürget, vnnd darnacher erst den getöten leib verbrennet. Vide Bensfeldium de Confess. maleficarum. pag. 334. vnd 335. vnd auch pag. 553.
Ja es ist Tyrannisch, die zauberer nicht der Es ist Tyrannisch die Zauberer beym leben vnnd vngestrafft lassen. gepür straffen: dann, das ich die sünd wider Gott, welche die fürnemste geschweige: ist das nicht Tyrannisch einen oder etliche vbeltheter verschonen, vnd vil, ja ein gantze gemeinde, ja ein gantz landt lassen betrübt werden? Ist nicht tyrannisch vnd ein grosse vnbarmhertzigkeit, die zauberer verschonen, vnd sich selbst verdammen? Die Zauberer am leib verschonen, vnnd ein vrsach sein, das sie ahn Leib vnnd Seel ins Teuffels gewalt bleiben, vnnd ewig darnacher verdampt sein vnd brennen müssen? Werden Die zauberer vnd zauberinnen werden rach vber Obrigkeit an jenen tag schreien, das sie die zauberey nit gestraft haben. nicht die Zauberer, gleich als die Kinder vber ire hinlässige Eltern, daruon sie vngestrafft bleiben, vnd also verloren seyn müssen, vber vnd wider die Obrigkeit raach vnd klag schreyen vor Gott, wegen das sie die Zauberey vngestrafft, vnd also andern dieselb nit zu schewen vrsach gegeben, oder sie die zauberer selbst nit hie gestrafft haben, das sie sich also hetten bekeren mögen, oder aber nicht also schwerliche verdamnis verschulden vnd erfaren müssen, da sie bey zeiten gestrafft, vnd an der sünden verhindert werden?



{==192==} {>>pagina-aanduiding<<}

8. Eynred.

Die Halszgerichtsordnung Caroli V. im 109 artickel will, das man die zauberer nit verbrennen soll, welche niemand mit zauber gifft vmbbracht.


Antwort.

Solchs ist nicht von rechten zaubereyen zuuerstehn praecise, welche Gott verleugnet, sondern ins gemein von den jhenigen, welche mit fineineige mitteln andern zu tödten vnderstehen. An denen, so vil das einig crimen per se, vnd sein effectum angelangt, ist der vnderscheid billich zuhalten, das die jenigen anders vnnd scharpffers gestrafft werden, welche de facto, durchs fenin jemandt getödtet haben, als die, welche niemand beschediget. Vide Bensfel. de Confess. malefi. in tit. pag. 547.


9. Eynred.

Carolus V. hat auch verbotten im 21. artickel, das man keinen Zauberern soll glauben, als sie andere der Zaubereyen berüchtigen.


Antwort.

Es ist solcher artickel zuuerstehen, nicht von den vberzeugte vnnd bewisenen Zauberer, sonder von den warsagern ersucht, andere bezüchtigen vnd beklagen der zaubereyen. Vide Bensfeld. de Confess. malef. pag. 322.


10. Eynred.

Es ist nun also kein brauch die zauberer zuuerbrennen oder zustraffen.



{==195==} {>>pagina-aanduiding<<}

Antwort.

Das wirt Gott ahn der Obrigkeit suchen, vnd des haben sich alle frommen zubeclagen, vnd werdens die Obrigkeit zeitlich vnd ewig besauren müssen. Wiewol en aber in abbruch geraten an vilen, jedoch nit an allen orthen, vnd ist gleichwol vnleugbar wahr, das die Obrigkeit sie, die zauberer, mehr als einige Miszthäter zu straffen schuldig ist. So musz ein fromme Gottliebende Obrigkeit mehr ahnsehen, was von Gott befolhen, an im selbst nötig, vnd beyden frommen vnd rechtfertigen bräuchlich ist, als was bey der welt in abbruch geraten durch eyngebung des teuffels, durch sich selbst, vnd seine Aduocaten.


11. Eynred.

Es ist heutiges tags sehr verhaszt bey meniglich, vnd ein grosse schand, die Zauberer mit ernst brennen.


Antwort.

Bey den frommen vnd rechtsinnigen haben die Obrigkeit deszhalb gunst vnd lob: vor Gott aber den ewigen lohn. So ist die fromme Obrigkeit schuldig dran zu sein, das sie von Gott geliebet, gelobt, vnnd gelohnet werde, welches alsdann geschicht, wanneh sie ihrem ampt vnd eyd nach, die Gerechtigkeit handthaben, die bösen, vnd vnder denselben als die allerböseste, die Zauberer, on vbersehen straffen, vnnd betrachten, wie geschriben stehet, das die Gottes fromme 
{==196==} {>>pagina-aanduiding<<}
diener nicht sein, welche wider Gottes befelch, den Menschen wöllen gefallen: vnnd das diser Welt freundtschafft, für Gott feindtschafft sey. Es ist auch für der Welt ein schand vnd gebäret bey den schuldigen vnd gottlosen hasz, andere miszthäter straffen: solle man darumb kein sünd straffen? oder allein was die welt will gestrafft haben, allein straffen, vnd nicht was Gottes ehr besonder angehet, vnnd von Gott fürnemlich zustraffen befolhen ist? Hieher gehört auch das Christus sagt: Wer sich meiner vnnd meines worts schemet, Des wirt sich auch des Menschen Son schemen, als er kommen in der Maiestat seines Vatters, &c.


12. Eynred.

Da man alle zauberer verbrennen solle: muste man auch offt die reichste vnd fürnemste nit verschonen.


Antwort.

Exod. 22.Es haben die Obrigkeit ihren gemessenen befelch, die zauberer nicht beym leben zulassen. So hat auch Gott der Obrigkeit befolen in verrichtung der gerechtigkeit keine Person anzusehen, Leuit. 19. sonder einen nach seiner vbertrettung zustrafen. 
Derwegen soll man den reichen vnnd sunst fürnemen vil weniger verschonen, weil sie andere des zu mehr darzu verursachen, vnd nicht ausz armut, oder ausz not, wie offt mit den armen beschicht: auch nit ausz einfalt vnd vnuerstandt, sonder ausz lauterm mutwill zu solchem grewel vnd teuffelischer wollust sich begeben.



{==197==} {>>pagina-aanduiding<<}

13. Eynred.

Es ist schwerlich sein eigen gemahel, bruder bludtsuerwanten, gefreundte (deren auch offt schuldig erfunden, wanneh man scharff anfahet zuinquirirn) zuuerbrennen.


Antwort.

Ein fromme Obrigkeit musz insonderheit Mat. 10. 16
Luc. 9. 14 Gott mehr förchten, als einige Menschen, auch mehr lieben als Vatter oder Muter, schwester oder bruder, weib oder kinder, freund oder blutuerwanten: vnd derwegen die Justitia an deroselben nicht verraten oder verkeren, vnd bedencken, wie geschriben. Wer vatter, muter, schwester, bruder, weib oder kind, lieber hat als mich, ist meiner nit werth. Vnd wie Gott durch Mosen Matth. 10. befolen, wegen abgöttereyen, weder vatter noch mutter zuuerschonen. Vnd weil dann zauberey Deut. 13.
Exod. 32. nicht allein Abgötterey vnd zwar die aller schändtlichste abgötterey vnd laster, ja ein grund sup aller laster ist: musz die Obrigkeit, die fromb ist vnd Gott liebet mehr als fleisch oder blut, oder die schnöde Welt, auch deszfahls niemandt verschonen, sonder in ahnsehen der Personen Gottes befelch exequirn.


14. Eynred.

Es steht gnad bey den rechten: beuorab ahn den einfältigen vnd jungen leuten, so in solches laster geraten.


Antwort.

Nach dem alter vnd gelegenheit der personen, auch 
{==198==} {>>pagina-aanduiding<<}
nach vmbstand der missethat kan vnd soll auch gnad bey dem rechten stehen, vnd entweder die straff nachgelassen, oder gemiltert werden. Wie es aber ein gestalt mit jungen, oder sonst minderjärigen Kindern habe, vnnd halten könne, wofehrn sie von den zauberischen Eltern, oder sunst ausz eynfalt verfürt, weysen die Rechten ausz, vnd tractirt auch Bensfeld. de Confess. in Commentarior. pag 567. & seq.


15. Eynred.

Da sich auch alte, vnd vollwachssene wolten bessern, were irer noch am leben zuuerschonen.


Antwort.

Exod. 22.1.	Wo bleibt dann der ausztrucklicher vnnd ernstlicher befelch Gottes: Du solt die zauberer nicht beim leben lassen?
2.	Wer weiszt eigentlich ob sie bessern, oder ärgeren sollen?
3.	Also muste, oder möchte man alle Dieb, Mörder, Verräther, Auffrührer, Mordbrenner, Landtbetrüber, &c. beym leben vnnd vngestrafft lassen, dieweil sie, als sie in hafftung sein, geloben sich zubessern, vnnd dasselb villeicht geschehen möchte. Sollen dann keine miszthäter am leib gestrafft, sondern alle, auff hoffnung der besserung lebend gelassen? So aber das an andern missethaten nicht passiern kan, soll es an den Zauberern, welche alle andere vbertreffen in der Gotteslesterung vnd boszheit, passieren können oder müssen?
4.	Wanneh die zauberer in der handt vnnd 
{==199==} {>>pagina-aanduiding<<}
gewalt der Obrigkeit seyn, alsdann hat der teuffel keine oder kleine, oder jeder zeit nit also grosse gewalt an inen, wie sonst, als sie noch frey vnd vnuerhafft seyn, in massen der erfarung, vnnd ire eigen bekäntnisz mitbringt. Derowegen da man immer ihre besserung vnd solches hoffen vnnd befürdern will, wie pillich, dann ist kein besser mittel, dann das sie die Obrigkeit (da sie genugsam bezüchtiget, oder der Zauberey schuldig erfunden) von Gottes wegen ergreiffen thu, vnd also zur busz vrsach vnnd mittel gebe, vnnd folgents nach befindung zeitlich straffe am leib, damit sie hernacher nicht dörffe in ewigkeit in der hellen gestrafft passiern vnd absterben würde. Da aber die Obrigkeit sie losz gebe, so kommen sie wider in des teuffels gewalt, vnd werden von demselben durch allerley arglistige auch gewaltige mittel verhindert (wegen mit ihme auffgerichten bundts vnd gehaltener gemeinschafft) das sie entweder keine busz anfahen, oder auszführen, vnnd schuldigen buszfrüchten erzeigen können, wie gleichfals ausz der erfarung vnnd viler bekendtnusz beweiszlich.
5.	Item, wann man gleich versichert were, (das fern nicht ist) das sie solten beständige busz würcken, sich trewlich bessern, vnd bisz zum end zu fromb bleiben. So musz doch die offentliche boszheit offentlich gestrafft werden, andern zum Exempel vnd warnung Dann sunst würde die boszheit nicht gescheuhet, vnd also zu letzt in all vnnd vberall meister werden: wie leider 
{==200==} {>>pagina-aanduiding<<}
jetzo schier allenthalben: dieweil die gerechtigkeit vnder den füssen ligt, vnd kein gepürliche straff an die handt genommen wirt: mit verderblichen vntergang der Religion vnd Gottesforcht gespürt, vnd von den frommen vil, aber vergeblich beklagt wirdt.


16. Eynred.

Es ist besser, das sie desz Landts verbannet, ahm leben aber verschont werden, sie möchten sich bessern.


Antwort.

1.	Es ist bey Gott alle ding müglich, vnd kan durch Gottes gnad wol geschehen das sie sich bessern auch vnuerbannet: Aber wer weisz obs geschehen soll? können geschehen, vnd würcklich geschehen, seynd vngleich, oder nit eins. Gott köndte absolutà, alle Sünder in einem augenblick bekeren: geschichts darumb auch?
2.	Das sie Gott ahm leben gestrafft haben will ist sicher: das sie aber vngestrafft sich bekeren vnd bessern sollen, ist vnsicher.
3.	Wie zuuor auch gemeldt, das die zauberinnsich selbst willig selten oder nimmer bekeren, wegen das der teuffel sie in seiner gewalt hat vnd helt, vnd ohn vnderlasz zu bösen grewlichen stücken treibt, vnd ahn der busz durch drewen vnd plagen verhindert vnd abschreckt. Wanneh sie aber in der hand der Obrigkeit vnnd Justitiae seyn, dann kan er solchs seines gefallens nicht thun. Vnd haben auch die zauberer alszdann allerley 
{==201==} {>>pagina-aanduiding<<}
vrsach vnd anreitzung zur busz durch leibsstraff vnd guten bericht dero Seelsorger, vnnd sonst guttr Gottliebender leuth. Wanneh sie aber von der Obrigkeit wider losz vnd frey gelassen, vnd nur des Landts verbanner werden, hat der gemeinlich teuffel sein vorige macht vnnd gelegenheit wider, folgt inen nach, quellt, drewet, plagt vnnd schlagt, treibt vnnd zwingt so lang das sie etwas guts verheischen oder vorgenommen, vnd gleich sich auch bekehrt hetten: wider abfallen, vnd zehenfach arger vnnd böser werden, mehr bösz vnd schaden thun als je zuuorn, vnd zehenfach tieffer ins teuffels gewalt, vnnd entlich verdampt werden, als hieruon. Welcher sünden, schand vnnd schadens die Obrigkeit sich zeitlich vnnd ewig schuldig machen, welche die bekandte, vnnd vberzeugte zauberer des Landts verwisen, vnnd nicht, nach Gottes vnnd dero Rechten befelch, ahm leib straffen. Nicht allein aber die Obrigkeit selbst, sondern auch die der Obrigkeit darzu raht oder vrsach geben: Ja auch die jenigen, Welche den zauberen vnd zauberinne, auch ehe sie in der Obrigkeit hand seyn, vnd vilmehr, wanneh sie in hafftung kommen rathen oder helffen, das sie selbst hinweichen, vnd anderszwo sich begeben, seynd solcher laster, schadens, vnd verdamnus pflichtig vnnd theilhafftig, vnnd machen sich selbst mit Zauberey verdächtig, dieweil sie ihnen also sehr günstig: oder aber verrathen sich offentlich, weil sie gar keine liebe GOTTES, 
{==202==} {>>pagina-aanduiding<<}
noch des nechsten haben, ja das sie Gottes, ires vnd irer eigener ehren vnd seelen feindt seyn, ausz vrsachen, wie leicht zuermessen, vnd zuuor auch angezogen werden.
4.	Nicht allein werden die zauberer zu seiner zeit vber die hohe Obrigkeit klagen, das sie nicht von inen gestrafft, sondern des Landts verwisen, vnd also ausz Gottes handt, in des teuffels gewalt wider gelifert seyn: Sondern auch die jenigen, dahin solche verbanten gerathen, vnnd welche durch die verbante entweder mit zur zauberey verfürt, oder sonst an leib, kinder, beesten hab vnd gut, vnd dergleichen beschediget werden, ja Land vnd Leuth werden raach schreyen, an jenem tag, vnd diser zeit: dieweil solche nicht allein ein Dorff oder gemeind, sonder offt Land vnd Leuth mit ihrer Zauber vnnd teuffelskunst betrüben, beschedigen, offtmals schier verderben.
Die hauptvrsach warumb die Obrigkeit die Zauberer am leben zu straffen schuldig.5.	Neben der principal vnd hauptursachen, das GOtt die böszthäter, vnnd mit namen die Zauberer, will am Leib gestrafft haben, so seind noch drey andere wichtige, vnnd zwingende vrsachen, warumb die Obrigkeit die zauberische Personen (welche das leben so grob vnd vilfeltig verwurckt) nicht können noch sollen ihres gefallens verschonen, oder des Landts verbannen.
3. andere neben vrsachen, darumb die Obrigkeit die Zauberer am leben nit verschonen soll.Die erste neben vrsach (dann die hauptvrsach ist, wie gesagt, der ausztruckliche vnd ernster befelch Gottes) warumb die Vbeltheter vnd vnder denselben die allerböste, die zauberer solten vnd 
{==203==} {>>pagina-aanduiding<<}
mussen am leben gestrafft werden, ist pax reipublicae, frid der Gemeinden vnd wolfart der Vnderthanen, das nemblich die vnderthanen von solcher böser Leuth schaden vnnd nachtheil erlediger vnd gefreyet werde, welchs nit sicherlich geschicht, als lang sie im leben bleiben. Die zweytte vrsach ist, exemplum aliorum. Das sich andere an den gestrafften spiegelen, vnnd durch solche Leibsstraff von demselben vnd dergleichen lastern abgeschreckt, vnd im zwang vnd Gottesfrucht gehalten werden. Die dritte vrsach, ist auch die wolfart vnd seligkeit des vbelthäters, vnd dero zauberer selbst. Dann durch solche leibsstraff werden dit verstockte vnd verblente vbeltheter sehend, vnd weichhertzig, vnd zur demuth, erkentnusz, vnnd pusz irer sünden verursacht, Vexatio enim dat intellectum; Esa. 28. &c. quae morent docent. Vnnd da sie gleich nicht sich besseren, vnd die seligkeit suchen wolten, werden sie durch die zeitliche leibsstraff verhindert das sie ihre sünden, vnnd also auch ihre verdamnusz nit grosser vnd schwerer machen. Dann je lenger sie leben, vnnd mehr bösz thun, je mehr sie Gott erzörnen, ihren negsten ergeren vnd beschedigen, vnd ihre seel verletzen vnnd in grosser verdamnusz stürtzen. Die zweyte, neben der hauptvrsachen, leiden mit nichten dasz die Zauberer vngestrafft oder beym Leben gespart werden, wanneh man gleich sicher wäre, das sie sich ernstlich, vnnd gentzlich besseren solten oder wolten. Wieuil zumin, wan-
{==204==} {>>pagina-aanduiding<<}
neh man solches keines wegs kahn versichert werden.
6.	Es bezeugen der augenschein, vnd hochschedlige erfahrung, das die zauberer welche loszgelassen, oder des lands verwisen, sich gemeinlich nicht gebessert, sonder vilfeltig geärgert, vnnd neben andern sich darnach selbst am meist betrübt vnd verdampt haben.
7.	So seynd auch Exempla vorhanden, das etliche ausz bewegenden vrsachen (als die noch zu Jung, oder von iren Eltern in der jugent, oder sonst vnwissent betrogen, vnd zu der zauberkunst beredt vnnd bracht waren) von der Obrigkeit am leben begnadet, vnd des landts verweisen, darnach nimmer vom teuffel rast noch ruhe gehabt, ja selbst kommen seyn, vnnd der Obrigkeit wegen erzeigter leibsgnaden gedanckt, aber, in erwegung irer grosser miszthaten, damit sie Gott erzörnt vnnd ihren negsten geärgert vnd beschediget, vnd darneben, vom teuffel jhe lenger jhe schwerlicher zugleichen lästern angereitzt, vnnd als gezwungen wurden, vmb die verschuldte straff angehalten, vnd das sie, lauth Gottes, vnd dero rechten befelchs, am Leib vnd Leben hie gestrafft wurden, zeitlich, damit sie hernacher von der verdamnusz möchten erlost werden ewiglich, flehelich gebetten haben. Welchs dieselb freylich nicht gethan, noch selbst wurden gebetten vnnd begert haben, wanneh es nutz vnnd rahtsm wäre, die zauberinnen am Leben zubegnaden, 
{==205==} {>>pagina-aanduiding<<}
oder des landts allein zuuerweisen.


17. Eynred.

Wanneh sie den verursachten schaden begeren zuerstatten, wären sie zubegnaden.


Antwort.

1.	Wanneh sie gleich solches wolten, vnd könten thun (wie sie von Gottes vnd rechts wegen zwar schuldig, inen doch gemeinlich vnmüglich) wer will oder kahn versichern oder versichert seyn, das sie hinfur niemand beschedigen oder betrüben sollen?
2.	Vnd ob gleich das alles sicher wäre vnnd seyn könte: solle die vertzung oder verleugnung Götlicher Maiestet dann vngestrafft, vnd Gottes ausztrucklicher befelch mit füssen getretten, oder muthwillige in windt geschlagen werden?
3.	Zu dem soll der negste, der durch sie geärgert, nicht durch ire straff, wider gebawt, vnnd sonstjedermenlich durch ire exempel von gleichen lastern abgehalten vnnd geschrecket werden? 


18. Eynred.

Es stehet geschreben: Seyt barmhertzig. Vnd Selig seyn die Barmhertzigen, dann sie werden barmhertzigkeit erlangen. Ergo so mag vnnd kan man woll Barmhertzigkeit beweisen an den zauberen, &c.


Antwort.

Solchs gehet principal an jedermenlich für seine person, vnd in seine eigen sachen. Das mann 
{==206==} {>>pagina-aanduiding<<}
nemmliche seinem negsten seine miszthat von hertzen gern verziehen vnd sich nicht zurechen begeren. Aber der Obrigkeit ist befolhen recht zuthun, gerechtigkeit zu üben, die gerechtigkeit zu handthaben vnd die boszheit zustraffen nit von iren, sonder von Gottes wegen, nicht ausz rachgirichkeit, sondern ausz liebe der gerechtigkeit, ausz pflicht ires Ampts vnnd Eyds, ausz liebe Gottes vnd dero seligkeit, ausz liebe der Vnderthanen, vnd der miszthäter selbst.
2.	Da man, ohn leistung der iustitiae, den zaubern soll Barmhertzig seyn, vnnd vergeben die straff, so müste mans auch gleicher massen vnd meinung andern, jha allen miszthätern thun, welche den todt vnnd Leibsstraff fern nicht so grob vnd vilfeltig verschüldet haben als die zauberer: Wie im ersten Tractat erfindtlich: Sol aber das passiern oder rathsam sein?
Exod. 22.3.	Gott spricht nicht, Ir sollet den zauberen vergeben, oder barmhertzigkeit erzeigen: sondern, Ir sollet sie nicht beym leben lassen.
Leuit. 19. 4.	Gott befilcht der Obrigkeit, vnd den Richtern am rechten, vnnd da sie Gottes platz vnnd recht verwalten solten, das sie sich auch des armen nicht (wider recht) erbarmen, noch des Reichen person ehren oder verschonen solten.
5.	So ist auch die Barmhertzigkeit zweyfach, Geistlich vnd Leiblich: Die geistliche, so die seel angehet, ist mehr nöhtig vnd ernstlicher befolhen, als nur die leibliche. Wanneh dann dem Leib Barmhertzigkeit bewiesen wirt, vnnd die 
{==207==} {>>pagina-aanduiding<<}
seel tödtlich verwundt, gröblicher beschediget, ewig verdampt wirt, ist das Barmhertzigkeit, die Christlichem glauben gemesz vnd Gott gefellig ist? Also die zeitliche woluerdiente straff nachgelassen, vnd die ewige des zu mehr, verursacht wirt, ist das Barmhertzigkeit, die für Gott salig geprisen wirt? Wanneh eines miszthäter verschont wirt, vnd ein gantze nachparschafft ein gantz Dorpff, Stätt, Landtschafft, &c. betrübt, geärgert, geschediget wirt, ist das Barmhertzigkeit, Christlicher liebt gemesz? Wanneh ein sünder vngestrafft vnnd verschonet bleibt, vnd andere sünder in der böszheit gestärckt, oder, die noch fromb oder nicht gar arg vnd deszfals vnschuldig, zugleichen oder andern lastern durch solche nachlessigkeit, oder verdambliche teufflische Barmhertzigkeit dero genanter Obrigkeit gereitzet, geursacht, geurlaubt, vnd als getrieben wirt: Ja wann Gottes Maiestet frey vnnd vngestrafft von den Gott vereydten vnd geteufften Christen also verlestert, verletzet, verleugnet wirt, der teuffel, Gott zu trotz vnnd speyt, in seyn angesicht also geehret, gedienet, vnd an Gottes statt angebett wirt, vnnd dero bösen hauffen gemehret wirt, ist das Barmhertzigkeit, ist das sag ich, Christliche barmhertzigkeit? vnd nicht vill mehr Gotteslästersche, verfluchte, vnchristliche, hochstschedlige, verdampte, vnnd verdambliche crudelitet, tyranney, vnbarmhertzigkeit wider Gott, wider ires negsten, wider dero Zauberer, ja auch ihre, der 
{==208==} {>>pagina-aanduiding<<}

Obrigkeit, ehr, wollfart vnd seligkeit selbst?


19. Eynred.

Es scheint tyrannisch, vnd grosse Vnbarmhertzigkeit zu seyn, zauberer oder zauberinnen am leben straffen, die ein hausz voll, oder sonst vil kinder haben, vnd mit irer arbeit dieselb ernehren müssen, vnd die kindern iren Eltern also beraubet werden.


Antwort.

1.	Wanneh Gott die Eltern offtmals mit natürlichem, vnd wie es scheint vnzeitigem todt heimsucht, dadurch die kinder arme vnnd verderbte weiszlein seyn müssen, die sonst von iren Eltern, da sie Gott gespart, hetten notturfftig vnd frommlich mögen ernehrt vnd auffgezogen werden, ist das tyrannisch?
2.	Gott thut kein exception der kinder halben, als er der obrigkeit befelcht, die zauberer nicht beym Leben zu lassen.
3.	Wanneh die Obrigkeit vermug Göttliches befelchs vnd tragendes ampts die beschuldigte vnd vberwisene zauberer am leben strafft, dann strafft Gott selbst die vbeltheter vnd zauberer, durch die hand, vnnd das mittel seiner diener, der ordentlicher obrigkeit, die deszfals Gottes Verwalter vnd Statthalter seynd.
4.	Ausz gleicher vrsachen müsten auch keine Mörder, Dieb, Landtbetrüber, &c. am leben gestrafft werden, wanneh sie weib vnd kinder, oder sonst ein hausz voll kinder nachlassen.
{==209==} {>>pagina-aanduiding<<}

5.	Wanneh der Obrigkeit vorkommen, welche ihre person mit verrähterey, oder ire hocheit mit falscher müntz oder gewalthat, nachcontrafaytung irer Segel verletzet oder sonst mit groben laster vnnd schmachwort, will ander raub oder diebstall geschwigen, angegriffen, so müsten dieselb ohn alles vbersehen, ohn alle gnad, ohn alle widerredt, oder besorgung einiger Vnbarmhertzigkeit am Leib nicht schlechtlich, sondern am schärffpsten gestrafft, vnnd entwider lebendig geviertelt, oder in sieden heissen oly lebendig verbrandt, oder mit vier pferdten von einander gerissen werden, oder sonst eines sehr schentlichen vnd schrecklichen tods, andern zum exempel vnnd abschrecken, sterben, vngeacht, das es ihnen leid ist, oder sie es nicht mehr thun wöllen, oder Weib vnd Kinder haben vnnd deszgleichen: wie die erfarung bezeuget, vnnd auch am im selbst pillig vnnd gepürlich ist. Warumb soll es dann in straffung der Zauberer vnnd Zauberinnen, die diese vnnd alle laster vberstigen (wie im ersten Tractat erwisen) ein ärgerliche Vnchristlige Vnbarmhertzigkeit seyn, vnnd ahn denen, welche die Obrigkeit für ire eigen person oder sonst andere Menschen, eine pillige verschuldte straff, vnnd lobwerdige gepürliche gerechtigkeit seynd? Oder acht es die obrigkeit, die Christliche obrigkeit sag ich, Vnbarmhertzigkeit, da weib vnd kinder seyn, Gottes ehr vnd hochheit verthetigen: vnd in iren eigen sachen 
{==210==} {>>pagina-aanduiding<<}
besuchte gerechtigkeit? Achten sie sich selbst nit mehr als Gott? Wöllen nicht die Knecht oben ihren Herren, die Creaturen oben Gott ihren Schöpffer seyn?


20. Eynred.

Als keine kleger kommen die wöllen fusz halten, ist die Obrigkeit entschüldiget.


Antwort.

Wanneh es die Obrigkeit ohn das wissen, oder da sie gepürliche ernste inquisition theten (wie sunst offt in geringern sachen, beuorab die, die Obrigkeit selbst angehet, geschicht) wissen vnd erfahren können, seynd sie mit nichten vor Gott oder den rechten entschuldiget.


21. Eynred.

Die Obrigkeit hat sich zu besorgen, das sie von den zauberern möchte n leib oder gut beschediget, oder sunst bezaubert werden.


Antwort.

1.	Es hat ein ordentliche, fromme, vnd der gerechtigkeit liebhabende Obrigkeit in Gottes wort nicht allein, was sie thun vnd lassen, was vnd wie sie straffen solle: sondern auch wie sie Gott zu beschützen vnd zu beschirmen verheischen hab, da sie irem Ampt vnnd beruff getrewlig, ausz liebe Gottes nachsetzen, zuerlehrnen vnnd mit fleisz betrachten.
General trost für die Obrigkeit, welche die vbeltheter ausz Göttlichen eyffer rechtmessig strafft, vnd die gerechtigkeit handhabt.2.	Was nun ins gemein allen frommen Christen gesagt: Forchtet nicht die den Leib tödten, 
{==211==} {>>pagina-aanduiding<<}
aber weiters nicht thun können: Alle ewer haar ist auff ewerem haupt gezalt, Matth. 10. Wer kan euch schaden wannehr ir dem guten nachtrachtet, 1. Pet. 3. Wer im liecht vnd beym tag wandelt (das ist, seinem beruff recht nachsetzet) der stösset sich nicht, 1. Joan. 11. Ist Gott mit vns, wer ist gegen vns? Rom 8. Vnd was dergleichen trostspruch, vnd verheissungen Gottes, mehr hin vnd wider vorhanden: Solches ist auch, vnd zwar fornemblich, vnnd insonderheit von der Christlicher obrigkeit zuuerstehen, vnd gehet sie auch als statthalter, vnnd oberste Diener vnnd verwalter Gottes mehr an als andere.
3.	Neben solchen general trostspruchen, haben Besondere vnd Special trostspruch für die fromme vnd die gerechtigkeit handthabende Obrigkeit. auch die ordentliche, rechtmessige, fromme Obrigkeit, ire besondere zusag vnd verheissung Gottliches schutzs vnd schirms. Als da Gott zu dem heiligen Josue sagt. Ich will dich nicht lassen noch verlassen. Sey getrost vnnd wolgemuht. Sihe ich hab dirs befolhen, Sey getrost vnd gehertzt, lasz dir nicht grawsen vnnd entsetz dich nit, dann der Herr dein Gott ist mit dir, wo du hingehest Josue 1. Besihe aber den sechsten Tractat, beuorab im 10. 11. vnd 12 cap.
4.	Wann die Obrigkeit solche fahr jederzeit achten vnnd ansehen, vnnd der wegen das bösz vngestrafft lassen solten. Als dann müsten sie auch keine landt Mörder, Strassenschender, Räuber, Rottirer, Auffrüher, vnd dergleichen fridthetzige vnnd Landtbetrübende vbelthäter 
{==212==} {>>pagina-aanduiding<<}
straffen, dann sie auch deren halben Leibs vnnd Lebens gefahr auszstehen, oder sonst dasz ire hoff, gebew, pechter oder vnderthanen verbrant, verdorben oder sonst möchten beschediget werden, besorget seynd. Da sie aber, vngeacht allsolcher sorg oder gefahr, gleichwol andere vbelthäter, vnd beuorab welche etwas gegen ire person, Ehr, Hocheit, oder dergleichen gröblichs miszhandlet, der gepür vnd am leben straffen: Warumb nit auch, vnd hundertmal mehr die zauberer, welche alle vbelthäter weit in der boszheit vbertreffen? Wanneh sie an andern iustitiam vben, trawen vnd bawen sie auff Gottes befelch, zusag, vnd beschützung: Warumb nicht auch vnd vil mehr, als sie die zauberer nach Gottes ernsten vnd ausztrucklichen befelch der gepür vnd ausz rechtem eyffer straffen?
5.	Vnd wann sie gleich vber execution gepürlicker iustitię vnd vollnziehung vnd Gott befohlner straff etwas an Leib, oder Leben, Ehr, Gut oder dergleichen, durch Gottes zulassen vnd verhengnusz leiden wurden, oder müsten, so soll inen solchs doch kein schand, sonder ehrlich, kein schad, sonder nützlich seyn, vnnd vor zeitlichen schaden, sie nicht an der seelen allein, vnd sunst anderswo auch zeitlich des zu mehr gesegnet, sonder auch ewig an Leib vnnd Seel Matt. 5. belohnet werden. Sagt nicht Christus: Selig seynd welche vmb der Gerechtigkeit willen verfolgung 1. Pet. 3. leiden: vnd der Apostel Petrus. So ihr etwas leider vmb der gerechtigkeit willen, selig 
{==213==} {>>pagina-aanduiding<<}
seyt ihr? Haben nicht die Apostlen sich erfrewet Act. 5. dasz sie werdig waren vmb Gottes willen vor vnd von der Welt schand vnnd schmertzen zuleiden? Heischt nicht Christus die jenigen Matt. 5. sich frewen vnnd frölich seyn, welche seynetwegen schand, schmach, vnd dergleichen leiden, vnnd verheischt inen einen grossen lohn im himmel?
6.	Jedoch bedürffe die fromme Obrigkeit Die zauberer können die Obrigkeit nicht ires gefallens bezauberen, als dieselb iustitiam vben. sich der zauberer halben, wanneh sie dieselb ausz befelch vnd rechtem eyffer Gottes angreiffen vnd straffen lassen, nicht besorgen, dann so baldt die obrigkeit ausz habender gewalt vnnd von Gottes wegen die iustitiam gegen sie ernstlich, vnnd ohn böse intention vernemen, vnnd sie es auff andere wege nicht Gott verschulden, so können sie dieselb nit beschedigen, wie sie sonst gern solten vnd wölten. Dann dieweil Vide Malleum Sprengeri parte 2. qu. 1. pag. 209. 210. & seq. Vbi etiam ostendit quare alijs quibusdam nocere non possint. sie alsdann in der handt der iustitiae vnnd dero Statthälter seyn, so hat der teuffel kein macht die zauberer zu erledigen, noch auch durch sie, die Obrigkeit ihres gefallens zubeschedigen.
7.	Solchs bezeuget nicht allein die erfahrung vnnd der augenscheinlicher beweisz, das ihnen alsdann ihre macht benommen, vnnd der teuffel ihnen nicht helffen kan, sondern sie bekommens auch einhellig vnd ausztrucklich selbst, wie ausz viller gelehrten, vnnd auch deren zeuchnusz klar, vnnd beweiszlich wahr ist, welche solchs ausz viller vnnd 
{==214==} {>>pagina-aanduiding<<}
verscheiden einhelliger vnd offentlicher bekentnusz selbst personlich gehort auffgenommen, vnd in schrifften verfasset haben. Ergo dürffen noch können derhalb die Obrigkeit sich nit rechtmessig saumen oder erschuldigen, warumb sie die zauberer wider Gottes befelch, wider ihre ampt vnd eydt, wider ire ehr vnd seligkeit solten bleiben vnd vngestrafft lassen.


22. Eynred.

Es gehen zuuil vnkosten daruff: dann des vngezeiffers zuuiel ist, vnnd als man beginnet zu brennen, so findet man kein end, vnd offenbaren, sich je lenger je mehr, &c. Ergo.


Antwort.

1.	Da die Christliche Obrigkeit von anfang, vnd jederzeit dem befelch Gottes, vnnd ihrem ampt vnnd eydtspflichten schuldiger massen nachgesetzt hetten: wurden freylich der zauberer vnd dergleichen teuffels diener nicht so vil eyngerissen vnd vorhanden seynd. Ists also der Obrigkeit eigen schuld, vnnd Gott wirts auch ahn inen suchen, vnnd rechen zu seiner zeit, wofern sie nicht bey zeitten gepürliche pusz wircke, vnd noch anfangen ir ampt, vnnd befelch vnnachlessig zuexepuirn.
2.	Als die Obrigkeit andere vbelthäter vnnd Landtbetrüber auch mit hauffen straffen, so sehen sie kein kosten an: Vil weniger solten sie die kosten schewen, wanneh sie allsolche Gottes vnd 
{==215==} {>>pagina-aanduiding<<}
der Menschen feind, vnd betrüber der gantzer Christenheit straffen, vnd hinrichten sollen.
3.	Es fahet offt die Obrigkeit einen krieg an, ausz geringen, oder allein priuat, oder sonst zeitlichen vnd nur iurisdiction oder dergleichen betreffenden vrsachen, vnnd achten alsdan nicht wie viel es kostet, sonder sehen die noth, vnnd eigen oder gemeinen nutz an, welche sie erwarten, oder (wiewol offt vergeblich, oder mit zehenfachen grosseren schaden) verhoffen, ob sie gleich dessen also können eigentlichen oder ausztrücklichen special befelch von Gott haben.
Warumb schewen sie dann vnkosten, wanneh sie die zauberer, vermug Gott vnnd dero Rechten befelch, straffen, welchs fern nit so vil kosten kan, als ein eintzige, auch geringdurige kriegs expedition, ob gleich vil zauberer gestrafft werden.
4.	Es ist ein fromme Christliche Obrigkeit bereit, auch schuldig, Leib vnd Blut, vnd darneben auch hab vnd gut auffzusetzen, ausz liebe vnd zu handthabung dero gerechtigkeit, vnnd volnziehung ires habenden gewalts vnd auffgelegten ampts. Vnd zu dem end seind sie auch habseliger vnd mehr versehen. Derwegen in administration der gerechtigkeit, vnd execution ihres tragenden ampts seynd sie schuldig keine vnkosten zu achten oder zusparen, so fern inen Gott vnd ire seligkeit lieb vnd angelegen ist.
5.	Wanneh man vnnöhtige zuuil köstliche gebew auffricht, vnnöhtige vngebürliche pracht, hochffart, panketten, bret, kart, schaw oder stech-
{==216==} {>>pagina-aanduiding<<}
spill vnd dergleichen tytelen dingen mit grossen vnsaglichem kosten anwendet, man sich noch spart auff keine kosten, man will seinen stand vnd herkumpst gemesz leben, andern nit nachgeben, den preisz vnd rhum vor der welt in lagen, auch gemeinlich wider Gottes ausztrucklichen befelch, wider leibs vnd seelen Wolfart, wider der vnderthanen heil vnd vorspüt, mit grossem hochschedlichem ärgernusz, &c. Warumb wöll oder soll man den kosten ansehen vnnd schewen, als man Gottesbefelch exequirt, Gottes ehr vnd die justitiam verthedingt, als man seinen ampt vnd eyd nachsetzt, als man die bösen, ja aller bösten straffet zu erbawung, tröstung, vnd handhabung der frommen vnderthanen, vnd verdienet darmit zeitlichen vnd ewigen segen, zeitliche vnd ewige Ehr, vnauszsprechliche vergeltung, vnd belohnung Gottes?
6.	Als die obrigkeit alle vnmeszigkeit vnd vnnöhtige kosten vermeidet, vnd auff andere weg das irige nit, verprangt oder versaumpt, so wirt sie freylich nicht verarmen, wanneh sie nach Gottes befelch die vbeltheter strafft, vnd die gerechtigkeit mit auffrechtigem eyffer schützet Psal. 33.
Matth. 6. vnd verthetingt. Wie dann geschriben stehet, dasz die Gott früchten werden kein mangel haben, vnd suchet das reich Gottes vnd seine gerechtigkeit (welchs die Gottliebende Obrigkeit auch in exequution der gerechtigkeit thut) alles soll euch zu geworffen werden. Ja wanne schon die Obrigkeit alle das irige dran hencken 
{==217==} {>>pagina-aanduiding<<}
müste, vnd gern, Gott vnd der gerechtigkeit zu liebe vnd dienst darzu (wie offtmals in andern particular rechtstreitigen oder andern vnfellen ohne Gottes lohn beschicht vnnd beschehen musz) anwenden wurde, soll dannoch ein alsolche obrigkeit sich nit allein auf die ewige belohnung, sondern auch auf zeitliche Göttliche vorsehung vnnd vergeltung verlassen, vermug Christi ausztrucklicher (das ich andere villfeltige verheissungen vnd exempla der H. Schrifft geschwige) vorsprechung vnd zusag: Ein jeder der verletzt hausz, oder Bruder, Schwester, Vatter, Mutter, Weib, kinder, äcker vmb meines Namens willen, der wirts hundertfalt empfangen, vnd das ewig leben besitzen. Alle vnkosten aber, welche eine Gottesfruchtige obrigkeit anwendet die frommen vnd gerechtigkeit zu schützen, vnd die bösen vnd böszheit, vermug götlichs befelchs vnd irem auffligenden ampt zu straffen, die wendet sie vmb den namen, vnd von wegen Gottes an: vnd was sie deszfals schadens, vnmusz, gefahr auffladen thut, das alles geschicht von Gottes wegen. Wer wil dann zweiffeln, das Gott, neben ewiger belohnung (da sie sonst bisz zum end zu fromb vnd getrew bleiben) auch in disem leben, hundertfalt alsolche obrigkeit an leib vnd gut, vnd sunst was sie angehet, als vil inen selig, segnen vnd vergelten wirt. Warumb wolte oder solte dann eyne fromme vnd Gottliebende trewe obrigkeit einige kosten schewen, Gott zu ehren, Gott vnd der Gemeinden zu dienen?
{==218==} {>>pagina-aanduiding<<}

7.	Vnd wann gleich, (das selten geschicht, da es auff andere wege nicht versaumbt, oder verschuldet wirt0 die Obrigkeit ausz armuth, oder grosse der vnkosten nicht könte alle zauberer (da irer insonderheit vil vorfallen würde, welches doch selten, oder nicht allezeit geschicht beuorab wanneh die iustitia etwas geübt ist) der gepür vnnd vermug dero Rechten straffen vnnd hinrichten: so seynd sie gleichwol nicht verursacht, vil weniger erlaubt die Iustitiam hinderwegen vnnd bleiben zulassen, vnnd die verletzer Göttlicher Maiestet, vnd der gantzer Christenheit, die allergrewligste vbeltheter, die zauberer vnd teuffels bundgenossen wider Gottes ausztrucklichen vnd ernsten befelch beym leben oder vngestrafft zu lassen. Dann im fall eusserster noht, ob gleich dero zauberer güter zu confiscirn der Obrigkeit nicht also, ausz erheblichen vrsachen, zu vnd freygelassen, könte dannoch die Obrigkeit ausz dero Zauberer gütter, dafern sie habselig, die vnkösten der iustitiae, doch on eigennutzigkeit, suchen vnd abnemen. Dann so neben andern grossen vbelthätern, die vberwesene vnd halsstarrige ketzer der Obrigkeit mit Leib vnd gut verfallen, Warumb möchten nit auch die vnkosten der verschuldter straff (im fall der noth) an dero zauberer güter gesucht werden, welche auch ketzer, die alleruerfluchste ketzer, ja arger seynd, respectiuè, als einige ketzer sein mögen?
8.	Es seynd die zauberer vnd zauberinnen, 
{==219==} {>>pagina-aanduiding<<}
oder die haeredes von ihrentwegen, wafehrn sie die macht haben vnd also vil hinderlassen, allen schaden vnd hinder, welchen sie ihrem nechsten durch zauberung angethan, zu restituirn schuldig: sonst können sie keine vergebung der sünden, keine Absolution erlangen, vnd nimmer selig werden, dann sie in vngerechtigkeit sterben, vnd nicht thun, wie Gott befolhen, vnnd sie sonst selbst gern gethan hetten. Daruon Bensfeld. in Confess. malefic. praeludio. 13. ad longum in latino. pag. 118. & seq. Nun tragt sichs vnd gemeinlich zu, das die zauberer vnnd hexen nicht nur ein, oder etliche Personen, durch leibs oder Beesten, oder dergleichen bezauberung, sondern auch durch ahnstifftung oder mit instimmung vnnd bewilligung allerley vngewitters, Hagelschlags, Miszwachs, &c. ein gantz Dorff, Statt oder Landtschafft beschedigen vnd mercklich betrüben, vnnd man offt nicht eigentlich vnd sicherlich wissen kan, wann, oder wieuil zu restiuiren. Warumb solte dann in solchem fall nicht ein gemeine restitution geschehen, vnd ausz der habseligen zauberer gereid oder erbgüttern der gemeinden ins gemein dise ergentzung vnd restitution widerfaren, dasz ausz iren gütern die iustitia, vnnd gepürliche straff exequirt vnd ein Gemeind oder Landtschafft, da nicht von erlittenem schaden erstattung, jedoch vor künfftigem fehrnerm schaden (der zubesorgen, da sie vngestrafft vnnd beim leben gelassen) assecuration, vnd deszfals versicherung 
{==220==} {>>pagina-aanduiding<<}
geniesse, vnd sich noch desfals der Obrigkeit hoch zubedencken hat?
9.	Da aber die Hexen vnnd Zauberer (wie offt, vnnd gemeinlich, oder mehrertheils geschicht) Quare maleficae non ditentur Vide Sprengerum parte 1. q. 18. pa 209. arm vnd nicht mechtig einige restitution oder vnkosten zuthun, so were noch ein Kirspel vnd gemeind, vnder welche die jenigen gehörig verursacht vnnd nach aller pilligkeit schuldig, Die vnderthanen seyn schuldig zu contribuirn das die zauberer gestrafft werden, im fall die Obrigkeit die vnkosten allein nit tragen kan. ihrer Obrigkeit (wa fehrn sie sonst die vnkosten allein nicht tragen könte) stewr vnnd hilff zuerzeigen, auff das sie von solcher pestilentzischer, vnd hochschedlicher gesellschafft gefreyet vnnd erlediget werde: auch irenthalben nicht Gottes zorn vnd vngnad, vnnd sonst weitere straff verschulde oder verursache. So ein jeder zu dem was gemein nutz zubefürdern, oder gemeinen schaden zuuerhüten dienstlich, seinem vermögen nach, zu contribuirn auch in andern geringern sachen schuldig, vnd desfals sich nicht zubeschweren hat, wieuil zu mehr ist inen schuldig, vnnd deszfalls sich nicht zubeschweren hat, wieuil zumehr ist man schuldig vnd gehalten, zu rettung Gottes ehren, verhütung vnnd abschaffung Gottes zorns (der offt vber ein gantze gemeind kompt, die welche die bösen wissenlich dulden, oder nit bestens vermögens verhens verhüten oder auszschaffen) vnd allerley an leib gut, auch der seelen besorgten, schadens, zuthun schuldig vnd können deshalben sich auch mit nichten pilliger mass beklagen oder entschuldigen?
10.	Als ein Obrigkeit ihre vnderthanen für 
{==221==} {>>pagina-aanduiding<<}
dieb, mörder, landtbetrüber, &c. nicht können beschützen, oder auch ire eigene person nit mögen wider allsolche gewalttheter erweren oder sunst ein nothwendigen krieg anfangen, oder soldaten vnd kriegsleuth annemen, vnnd damit die stett vnd festungen besetzen, oder die straffen freyen, auff ire eigene kosten, seyn sie genugsam geursacht vnd geurlaubt, ja auch schuldig ire vnderthanen zuschetzen, vnd stewr von denselben nach nothdurfft zugesinnen, vnd seyn auch die vnderthanen in solchen, vnd dergleichen nothfällen von Gottes vnd irer seligkeit wegen, nach irem vermögen schatz vnd stewr, trewlich zuzalen schuldig. Warumb solt dann nicht auch ein Christliche Obrigkeit macht haben, ja schuldig seyn, sofehr sie die macht selbst nit haben, auff iren kosten iustitiam gegen die Zauberer vnd Hexen zuüben, welche ärger, vnnd von Gott verhaszet, vnnd den landen viel schädtlicher seynd, als einige dieb, mörder oder Landträuber seyn können, zu dem end, zu straff vnd ausztheilung derselben, ire vnderthanen nach gelegenheit zuschetzen, vnd zur contribution anzuhalten? Vnd so die fromme Vnderthanen in andern fellen zucontribuiern schuldig vnnd auch willig: wir könten sie diserhalb sich mit billichkeit weigern oder beschweren, wanneh sie anders Gottes ehr gewagen, der Gerechtigkeit geneigt, der Vngerechtigkeit feind, vnd ihren eigen Leibs vnnd Seelen zeitlichen vnnd ewigen schaden zuuerhüten oder auffzuheben geflissen, vnnd nicht selber 
{==222==} {>>pagina-aanduiding<<}
der zauberey pflichtig, oder zugethan seyn?
Ja wanneh gleich die Obrigkeit zur Justition, beuorab allsolcher Gottes vnd der Menschen feindseligen personen, vnnd verfluchten Die vnderthanen seyn verursacht vnd schuldig, vmb straff der zauberer anzuhalten vnd im fall der not die contribution zu dem endselbst zuerbieten. teuffels bundgenossen, hinlessig, oder wegen der vnkosten blöd sich erzeigten vnnd spüren lassen: Weil Gott, wegen vngestraffter laster, offt landt vnd leuth mit der Obrigkeit an leib vnnd gut, zeitlich vnd ewig strafft: weren die Gottliebende vnd vmb Gottes ehr vnd die gerechtigkeit eiferige Vnderthanen genugsam verursacht vnnd schuldig, vmb die Justitia vnnd von Gott gebottene straff anzuhalten, vnd sich selbst zu nottürfftiger stewr vnnd contribution zuerbieten. Wie offt vnnd leichtlich in andern sachen geschicht, welche fehrn nicht also gewichtig vnnd nothwendig seyn, als eben die gebürliche straff vnnd abschaffung dero grewlichen zauberey vnd zauberer ist. Als an einer Weibs personen die vnmenschliche vnkeuscheit von etlichen Gottlosen einmal begangen, haben sich alle geschlecht in Israhel, als bald sie des erinnert vnd verstendiget werden, gegen vnnd wider die missetheter sich eynhellig gehauffet in die viermal hundert tausent mann, vnd kein Volck noch kosten gespart, solchs laster zustraffen vnd die daran schuldig zuuertilgen. Wie in dem 19. vnd 20. Capittel deron Richter in die längd zu finden, auch lesens vnd betrachtens würdig ist. Nun begehen die Zauberer täglich, oder ohn vnderlasz mehr vnd grewlicher auch schädlicher laster, als jene 
{==223==} {>>pagina-aanduiding<<}
gethan. Warumb solten oder wolten dann fromme Christen nicht mehr vmb Gottes wort vnd ehr, vmb der gemeind nutz vnd wolfarth eifern vnd zustraffung vnd ausztilgung der Zauberer vnd dergleichen teuffels bulierern vnd bundgenossen kein müh noch arbeit, kein gelt noch gut kein schatz noch contribution gesparen, tröstlicher, ja vngezweiffelter hoffnung, das sie Gott des zu mehr an haab vnd gut gesegnen, vnd gesparen, des zu reichlicher an leib vnnd seel in disem vnd zukünfftigem leben zeitlich vnnd ewig belonen wirt.


23. Eynred.

Wanneh die beschedigte Parthen auff die Zauberer verzeihen, vnd keine iustitia oder straff begeren thut, alszdann ist ein hohe Obrigkeiter laubt vnd entschuldiget, das sie die zauberer vngestrafft, vnd beym leben lest.


Antwort.

1.	Es werden grobe vnnd criminal laster, beuorab Es werden die vbeltheter, nicht allein wegen der beschedigter parthei sonder auch vnd principal vom Gottes vnd der gantzer gemeinde jha auch wegen der vbeltheter selbst, der gepür gestrafft. die offenbar vnnd beweiszlich, oder bewisen sey, von der Obrigkeit gestafft, nicht allein wegen der jenigen so beschediget seyn: sondern auch, vnnd principal, von Gottes wegen, weil Gottes Maiestet durch dieselb verletzet, Gottes gebott vbertretten, vnd darzu (von Gott dieselb zustraffen befolhen ist: Zu dem auch derhalben, weil ein gantze Gemeind, durch die lasterthat nicht allein sunst zeitlich geschediget, sondern auch groblich vnd offentlich geärgert worden, vnd derhalben auch durch die offentliche vnnd 
{==224==} {>>pagina-aanduiding<<}
gepürliche straff musz wider gebessert, vnd von solchen vnd dergleichen laster vnd abgeschreckt werden. Vber dem auch wegen der missetheter vnd vbertretter selbsten, das sie durch die ordenliche Leibsstraff nicht allein verhindert werden das sie nicht mehr sündigen, vnnd durch dieselb oder dergleichen laster andere nicht ferners ärgern oder beschedigen es sey geistlich oder leiblicher, oder sonst zeitlicher massen, sonder auch zur pusz vnnd versöhnung mit Gott, durch die von Gott bestimpte mittel in Christo, von der ewiger straff erlediget werden, vnd allhie für ire sünden leiden, das sie hernacher wider zeitlich weder ewig dörffen leiden.
2.	Demnach dann also vil, vnnd verscheiden vrsachen seyn, warumb die hohe Obrigkeit die offentliche vnd grobe laster zustraffen, von Gottes vnd ampts wegen schuldig: So ist nicht genugsam, das die beschedigte parthey, so vil sie belangt, auff die missethäter verzogen, oder zuuerzeihen sich erbotten hat. Dann die parthey kan Gottes gebott, vnd eynsprechen, wegen verletzter Mayestat, nicht auffheben oder nichtig machen: noch auch, was ein gantze Gemeinde, wie vorgemelt, daran interessiert, geschediget, oder geärgert ist, oder auch was die gefahr der seligkeit des misztheters belangt auff sich nicht nemen, vnd kan derowegen ein hohe Obrigkeit im gewissen nit frey noch vnschuldig machen, da sie ires ampts, eidts vnd sunst Göttlichs befelchs vergessen, oder dieselb hindansetzen wolte. So 
{==225==} {>>pagina-aanduiding<<}
die beschedigte vnd verletzte parthey die geringste vrsach der straff, wie ausz vorgehendem bericht handtgreifflich: vnnd kan nicht mehr verzeihen oder nachlassen, als was ire Person vnd verletzung belangen thut.
3.	Ja wann gleich keine parthey vorhanden, welche klagen oder sich erlittenen schandens halben, bey der Oberkeit angeben thete, vnd Obrigkeit aber in erfarung der missethat kommen were, oder durch ordenliche gebürliche inquisition erfarung kommen möchte ist sie von Gottes vnd der gerechtigkeit wegen schuldig nicht zu feiren, sondern mit höchsten ernst dran zu seyn, dasz das bösz, vnd die bösen, inhalt Göttliches befelchs gestrafft, die frombkeit vnd frommen hinwider gehandhabt vnd verthedigt werden. Darumb sihe ein Obrigkeit wol zu, wie sie für Gott vnd der Christlicher Gemein bestehn, vnd sich verantworten kan, da sie auff das blosse nachlassen oder begeren dero partheyen, die iustitiam fallen vnd faren lassen vnd das noch ärger vnd sträfflicher ist, die miszthäter darzu bewegen, oder bereden lassen, sich mit der parthey zuuergleichen, auff das sie alszdann, irer falscher meinung nach, vrsach vnd vrlaub haben, die miszthat vngestrafft vnd die miszthäter frey passieren zu lassen, zu irer vnd der gemeinden grossen, vnd offtmals vnwiderbringlichen, ja wol ewigen schaden.
4.	Es möcht also beschaffen, vnd sunst vnuersehens begangen seyn, der vbeltheter also vnbestendig erfunden werden, des gnad wol platz 
{==226==} {>>pagina-aanduiding<<}
het, wanneh nicht nur die verletzte partey, sonder ein gantze gemeinde dasselb ausz Christlichen vrsachen, vnd gewisser hoffnung der besserung begeren thete. Aber in groben, auffsetzlichen, lauthwilligen, offt repetirten lastern, vnnd da ohn offentliche vnnd gepürliche straff, andere zu denselben, oder dergleichen lastern verursagt möchten werden, vnnd an den miszthätern keine, oder kleine hoffnung gewisser vnd ernsthaffter besserung zuuermuhten: kan freylich solche gnad oder messigung verschuldter straff, vngeacht der nachlassender oder darumb anhaltender partey, nicht also stathaben, oder einiger massen vor Gott passiren oder entschuldiget werden.
5.	Dieweil dann mehr als beweiszlich war, vnd weltkündig, auch von vns im ersten Tractat auszfürlich erwiesen vnnd demonstrirt ist, das zauberey, vnder allen lastern ceteris paribus, die meiste, ärgrlichste, vnnd schedlichste, ja grewelichste Sünd ist, vnd kein volck vnder der Sonnen (mit gleichem beding) arger, grewlicher, schedtlicher, vnnd hochsträfflicher ist, als die Zauberer vnd Hexen oder zauberinnen. So folgt ausz jetzgethanen bericht vnwidersprechlich, das vil meniger auff nachlassen oder anhalten beschedigter partey ein Christliche Gottliebende Obrigkeit macht oder vrlaub hab, die zauberey vnd zauberer gedülden oder vngestrafft zulassen, wanneh sie kündige vnd anbracht: oder auch, als keine partey klagt, entschuldiget sie, 
{==227==} {>>pagina-aanduiding<<}
wo fern sie die Obrigkeit selbst die Zauberer weisz, oder, da sie schuldige vnd gepürliche nach frag vnd Inquisition theten (wie in andern vil geringern missethaten gemeinlich ohn vbersehen geschicht) wissen, vnd in erfarung vnd hafftung bringen köndte, sonder dissimulirn, oder bestellen wölle heimlich (da sie etwas für zunemen nicht vmbgehn können, schanden halben) das sie bey zeiten gewarschawt, vnd sich flüchtig zu machen, ahngereitzet werden. Bedenckt doch allsolche Obrigkeit nicht, das Gott alles, vnd auch ir hertz vnd meinung weisz, vnd nicht zu betriegen ist, vnnd solche Heuchlerey vnnd hochschädliche conniuents zehenfach schwerlicher straffen wirt?


24. Eynred.

Wanneh die Zauberer ahn einem orth gestrafft vnd verbannt, ahn andern orthern aber geduldet vnd freygelassen werden, so wirt kein gleicheit gehalten: vnd können gleichwol nit auszgerott werden, sondern fliehen von einem orth zum andern, vnnd hat die Obrigkeit, welche sie straffet, nicht dann hasz vnnd nachred, lasterung vnd verfolgung von andern.


Antwort.

1.	Es werden auch dieb vnnd mörder, ketzer, auffrührer, landtbetrüber, vnnd dergleichen gottlose Menschen nicht ahn allen orthern mit schuldigem ernst gestrafft, sondern von vilen, vmb eigennütz oder andern vnchristlichen vrsa-
{==228==} {>>pagina-aanduiding<<}
chen willen, mit grossem schaden vnd ärgernisz der vnderthanen geduldet: Solte derhalben ein fromme oberkeit auch alsolche vbelthäter vngestrafft lassen, vnd warten bisz das gleichheit gehalten werde? Nun seynd jha die zauberer vmb vil ärger vnd schädlicher, als einige Mörder vnnd Landtbetrüber, caeteris paribus, seyn können.
2.	Da einige Obrigkeit ahn ihrer ehr, Person, haab oder güter mercklich verletzet, achten vnd warten sie nicht bisz dasz dergleichen Personen auch an andern orthen von der Obrigkeit gestrafft werden: Sondern sie straffen sie gemeinlich vnuerzüglich vnd on gnad wie sie verdienet haben. Warumb warten sie dann auff andere, vnnd lassen die jenigen frey vnd vngestrafft, bleiben die Gott selbsten, Gottes heiligen, vnd heiligthumb, auffs grewlichst gelästert haben, vnd ohn vnderlasz lästern, vnd ein gantze gemeind, vnd die Christenheit selbst verletzet haben vnd verletzen? Achten sie sich, ire ehr, vnnd achtung, nicht hoher als die ehr Gottes vnnd der gantzen Christenheit?
3.	Ein fromme vnd Gottliebende Obrigkeit ist schuldig in achtung vnnd betrachtung zunemen, nicht was andere thun oder nicht, sondern was Gott ihr befolhen, vnnd was von Gottes wegen die obrigkeit zuthun schuldig, vnnds eidts halben verpflichtet ist. Man musz nicht den bösen oder dem grossen hauffen nachfolgen bösz zu thun oder zudulden, oder guts 
{==229==} {>>pagina-aanduiding<<}
zuunderlassen. Die vilheit der Sünder vnnd meineidiger oder Gottesvergessener, entschuldiger keine Sünd nicht. Gottes Wort vnd befelch ist der Obrigkeit Instruction vnnd Commissionzedel, darnach sie faren, vnnd ihr ampt verwalten müssen: Gottes Wort ist ihr Lehrspiegel vnnd Wegweiser, nicht der Welt, oder bösen Exempel. Vnnd wannehe sie einige andere folgen wöllen, warumb folgen sie balder die Exempla diser böser Welt, als die Fuszstapffen ihrer frommen Vorfahren vnnd antecessorn? Welche freylich die Zauberer ins gemein nicht verschonet, nicht gesparet haben. Vnd dieweil noch heutiges tags vil fromme vnd Gottliebende Obrigkeit gegen die Zauberer recht, vnd also, wie Gott befolhen, procediren, vnd keine wissenlich gedulden, wider vngestrafft lassen, es koste auch was es wölle: warumb folgt man allsolchen frommen, vnnd der gerechtigkeit liebhabenden obrigkeit nicht lieber vnd balder nach, als anderen, welchen Gottes ehr vnnd irer Vnderthanen heil vnd wolfarth, jha auch ir eigen seligkeit nicht hoch, oder aber nicht also angelegen ist, wie sich gebüren vnnd billich geschehen solte?
4.	Ein fromme obrigkeit soll ir ehr, iren eidt, ir Seel quitiern, vnnd Gottes ernstem befelch nachsetzen, so vil ihnen wissentlich vnnd müglich ist, ohn alle collusion vnnd argelist: so wirt ihnen Gott nichts heischen, was von andern versaumpt oder verschuldet wirdt. Wöllen sie 
{==230==} {>>pagina-aanduiding<<}
aber den bösen vnd fahrlässigen lieber nachfolgen, als Gottes befelch, so werden sie auch mit den bösen vnd vngetrewen, bösen ja woluerdienten lohn vnd gleiche straff in disem vnnd künfftigen leben erwarten, vnnd da sie keine zeitige busz thun, vngezweifelt erfahren müssen, vnnd zu spat sich beklagen.
5.	Da sie aber darumb gehasset, verunglimpffet, oder verfolget werden, das sie die Zauberer, mit vnnd für allen andern vbelthetern also straffen, wie Gott vnnd die rechten befehlen, vnd an ihme selbst pillich vnd nothwendig ist, vngeacht, ob gleich andere ihres ampts vnnd eidts vnd sunst der iustitiae vergessen, vnnd dieselb gedulden vnnd vngestrafft lassen, ja auch wider ihr eigen gewissen vnd vnleugbare offene warheit entschuldigen oder verthedigen, das solle ein fromme, vmb Gott vnd der Gerechtigkeit eifferende Obrigkeit nicht anfechten, oder betrüben, viel weniger abschrecken, oder ihres ampts, eidts vnd seligkeit thun vergessen, sonder Gottes worts mit freuden vnd getröst sich Syrach 4. zuerinnern. Streit für die Gerechtigkeit bisz zu Joan. 15. dem todt zu. So euch die Welt hasset, wisset das sie mich zuuorn gehasset hatt. Der Knecht Gal. 1.
Matth. 5. ist nicht vber seinen Herren. Wanneh ich den Menschen solte behagen, were ich Gottes diener nicht. Vnd seyt ihr wanneh euch die Menschen hassen, vnd meinetwegen lästern, vnd alles vbels auff euch sagen vnd liegen dran, vnd das vmb meines Namens willen. Erfrewet 
{==231==} {>>pagina-aanduiding<<}
euch vnnd frolocket, dann ewer lohn ist grosz im Himmel. Jha wann gleich die bösen Weltkinder die fromme Obrigkeit diserhalb hassen oder lästern so werden doch die Gottseligen vnd frommen, allsolche Obrigkeit ehren loben vnnd lieben: vnd da Landt vnd Leuth vber die böse oder hinleszige Obrigkeit klagen vnnd zetter ruffen, das sie die Zauberer gedulden, vnnd durch sie so vil Menschen betrüben vnnd verderben lassen, so werden hinwider die frommen rechtsinnigen sich erfrewen, vnnd Gott dancken, der Gottliebender Obrigkeit aber alles guts vnnd glücks wünschen, das durch sie solchs vnheil verhindert oder bestens vermögens ausz vnd abgeschafft, vnd ein Christliche Gemeind daruon erlediget vnnd gefreyet wirt.




{==232==} {>>pagina-aanduiding<<}

Beschlusz vnd Summarische repetition, was biszdaher gehandelt, sampt trewhertziger ermanung an alle Christen ins gemein, vnd beuorab, an die Christliche, fromme, vnd Gottliebende hohe Obrigkeit. 

BIsz daher ist nun gründtlich, vnd auszführlich ausz Gottes Wort vnd erheblichen bestendigen Argumenten erwisen. Zum ersten: Das die Zauberey vnder den Christen spectiuè vnd caeteris paribus die grewlichste Sünd: vnd die zauberer die meiste vnnd straffwürdigste Sünder auff erden seyn. Zum zweiten: Das gleichwol die Sünd noch kan durch Christum vergeben, vnnd die Zauberer noch mögen gnad erlangen vnd selig werden, sofehrn sie bey zeiten sich von hertzen zu Gott bekeren, rechtschaffene busz thun, vnd ihr leben bessern wöllen. Zum dritten: Was vrsachen vnd warumb souil Menschen, beuorab diser zeit, sich zur zauberey begeben, vnnd darinn mehrer theils ohn pusz verharren, sterben vnnd verderben. Zum vierdten: Das die Christliche hohe obrigkeit ausz ernstem ausztrucklichem befelch Gottes vnnd dero Rechten, so lieb ihnen ihr ehr vnd Seel ist, schuldig sey, die erkandte vnd bekandte Zauberer am Leib, vnd mit fewr zu straffen vnd keiniges wegs wissentlich zugedulden. Zum fünfften: Was grosser vnd er-
{==233==} {>>pagina-aanduiding<<}
schröcklicher straff vber sich principal, vnd auch mit vber ire Vnderthanen respectiuè an Gott die Obrigkeit verschulden vnnd verursachen, welche wissentlich die zauberer gedulden oder nicht neben schuldiger vnd gepürlicher inquisition, nach Gottes befelch ernstlich straffen. Zum sechsten, was grossen lob vnnd lohn, auch zeitlichen vnd ewigen segen, vber sich vnnd vber die ihrige, die fromme obrigkeit bey Gott verdienen, welche die gerechtigkeit liebet vnd handhabet, vnnd neben andern vbeltheter auch, vnd insonderheit die zauberer mit rechtem vnd schuldigem eifer der gepür vnd nach Gottes befelch straffen. Zum sibenden: Seyn allerley argumenten vnd gegenwürff gründtlich widerlegt, welche von des teuffels, oder zauberer Aduocaten vnd Procutorn, oder etlichen einfeltigen vnd der warheit vnerfahrnen vnd demnach vnrecht eiferenden leuten, vnd sunst auch etlicher obrigkeit selbsten pretendiert vnd opponirt werden: vnnd vilfältig erwisen vnnd demonstrirt, das ein Gottliebendt obrigkeit, durch keinerley eyn- oder auszred für Gott, oder den frommen, rechtsinnigen, kan entschuldigt oder erlaubt werden, das die zauberer wissentlich gedulden oder ihres gefallens vngestrafft mügen lassen.
Als haben demnach, alle fromme rechtsinnige, Ermanung ahn die vnschuldigen. vnd der zauberey vnschuldige Christen mit fleisz zu behertzigen die grausame vnauszsprechliche boszheit vnd schaden der teuffelischen verfluchten zauberkunst, vnd sich für allen lastern besonder für disem, 
{==234==} {>>pagina-aanduiding<<}
wie auch die vrsachen darzu, mit höchstem ernst zu meiden vnnd Gott von hertzen zu dancken, der sie bisz daher darfür genediglich behüt, vnnd vnabläszig zu bitten, dasz er sie für alle sünden, zwar für dise allerschröcklichste vnd schädlichste fünd aber fürnemlich vnd jederzeit behüten vnd bewaren wölle: neben dem auch daran zu seyn, das sie selbst nit allein daruon vnschuldig bleiben, sondern auch dasz erschröcklich laster nicht mit der Welt gering achten, vil weniger entschuldigen, oder wider die offentliche warheit verthedigen, oder sonst die ordenliche straff tadelen oder verhindern, damit sie sich nit frembder Esa. 5. sünden pflichtig, vnd der straff auch mit theilhafftig machen, weil geschriben steht. Wee euch die ir sagt dasz das bösz gut sey, vnd den gottlosen rechtfertiget, oder gerechtsprechet: Item: Nicht allein welche solche (vnd dergleichen verdammliche) Rom. 1. laster begehn, sondern auch, die sie oder darin bewilligen, seyn auch des tods schuldig.
Ermanung an die schuldigen.Die schuldigen aber, vnnd welche entweder vnwissentlich (als das es keine, oder kleine fünden sey) oder sonst durch betrug des teuffels, oder zauberer, oder aber durch ihre eigene schulden vnnd sünden in das grewlich laster der zauberey gerathen, sollen derwegen nicht verzweifeln, oder ihre seligkeit gantz vnnd zumahl verlohren, vnnd also dem teuffel sich fehrners in seine gewalt vbergeben: sondern sollen, in betrachtung vnd flüssiger erwagung irer grewlicher, erschröcklicher, vilfältiger vnd verdamlicher 
{==235==} {>>pagina-aanduiding<<}
sünden Gott dancken, dasz er sie bisz daher noch im leben gespart, vnd nicht in allsolchen standt Wie sich die zauberer zu halten, das sie nicht ewig verlohren, auch nicht zeitlich von der Obrigkeit gestrafft werde. hat lassen sterben vnd verschmoren, vnd dieweil er barmhertzig, vnd vber alle masz gütig ist, in durch das grundtlose vnd vnentliche verdienst Jesu Christi seines geliebsten Sohns vnsers allergnedigsten Heylandts vnd Erlösers, getrewlich, vnd von hertzen vmb gnad bitten, vnd demnach Gott keine sünder erhöret die in sünden gedencken zubleiben, vnd keine rechte berew vnd leydtwesen ihrer sünden tragen, oder keine rechtgeschaffene pusz zuthun bereit) ein wahre Joan. 9. vngefälschte Euangelische pusz selbstwillig, vnd auch ehe sie für der Obrigkeit bekant, oder in ire gewalt kommen, oder sonst von jemandt darfür angesehen oder verklagt oder berüchtiget worden, ausz recht geschaffener liebe Gottes, vnd irer fäligkeit, an die hand nemen: ire Sünd vnd miszthat, alsviel sie sich nach fleiszigem nachdencken erinneren können, wie sie von letster rechtbeschehener beicht begangen, ja von anfang das sie ir verstant gehabt (dann solche leuth gemeinlich nimmer recht vnd volkommentlich zu beichten, sondern allsolche Sünd, insonderheit zuuerschwigen pflegen, vnd derwegen nimmer absoluirt, sonder je lenger je tieffer in sünnd ja eben darumb das sie nicht recht vnd gantz gebeicht, erst, oder meistlich in der zauberey vnnd teuffels gewalt tieffer gefallen seynd) dem ordentlichem Pastor oder zugelassenem verstendigem Beichtvatter, kläglich vnnd getrewlich, 
{==236==} {>>pagina-aanduiding<<}
one bedroch oder etwas auffsetzlich zuuerschwigen, gentzlich bekennen, vnd die heilige absolution von Gottes wegen begeren, vnd in aller demütigkeit, vnd bereitwilligkeit zur penitentz die ihnen aufferlagt, empfangen mit fastem vertrawen, wanneh sie mit Gott in Christo dermassen wider versönet, das alsdann der Hellischer feind (dann sie auch von grundt des hertzens, mit allen seinem raht, vnd eyngeben auch gottlosen, vnd teufflischem gemachten bund abzusagen) keine macht vber ihre seel ferners hat noch haben kan, als fern vnd lang sie von gantzem hertzen zu Gott bekert vnd auffrichtig seyn vnd bleiben, rechte pusz fruchten erzeigen, vnd dem Hellhundt mit starcken glauben, embfigem vnablässigem gebett, mit strengem fasten, casteyung ires leibs, almusen vnd dergleichen guten wercken, mit verhütung newer Todtsünden mittels Gottes gnaden (deren sie sich durch andechtige vnd offt willige niessung des hochwürdigsten Sacraments des Fronleichnams Christi vnablässig theilhafft zu machen) widerstandt thun, vnd kein newen raum, durch nach oder farleszigkeit, oder wissentliche auffsetzliche böszheit geben. Vnd haben sich auch, in dem fall, des zu der gütigkeit vnd barmhertzigkeit Gottes zuuertrösten, wofern sie von sich selbst vnd freywillig solche pusz bey zeiten vornemen vnd erstlich eynfolgen, das Gott, nach seiner vnauszsprechlicher Luc. 15. güte, vmb Christus willen, nicht allein sie zur gnaden nemen, mit allem Himmli-
{==237==} {>>pagina-aanduiding<<}
schen heer sich daruber erfrewen, vnd demnach sie auch von der ewiger (auff gröbst, vnd tausentfeltig verschuldter) verdamnusz erlassen vnd erledigen, sondern auch (da es inen trawens selig) von zeitlicher schanden vnd offentlicher straff bewaren vnd gesparen wirt, nach dem spruch 1. Cor. 11. S. Pauli: Da wir vns selbst richteten oder straffen, wurden wir von Gott nit gestrafft werden, wie dann Gott dem heyl: vnd gottlosen abgöttischem 3. Reg. 12. Achab auch zeitlich verschmet, vnd die schon gedrewte straff nachgelassen, darumb das er sich freywillig demütiget, vnd selbst gestrafft hatte.
Wofern aber Gott also haben, vnnd fügen Wie sich die zauberer zu halten wanneh sie in die handt vnd straff der Obrigkeit fallen oder kommen wurden. wolte, das sie gleichwol offenbar, vnd der obrigkeit durch anklagt oder inquisition bekant, oder sonst in ihre gewalt geliebert wurden, sollen sie sich des nicht betruben, sondern erfrewen, das sie Gott hie zeitlich mit der Vätterlicher ruhten strafft: want das ein gut, vnd an den puszfertigen trostlich vnnd gewisz zeichen ist, das sie Gott liebet, vnnd hernacher nicht straffen soll: auch betrachten, das sie durch ihre grewliche, vnnd allerschrecklichste, vilfeltige sünden vnnd laster tausentmal mehr schanden vnd straff, auch auff erden, vnd in disem leben verschuldet, vnd durch solche zeitliche mit gedult vnd puszfertigkeit erlittene straff vnd schand vor der welt, eben als gelt durchs fewr probirt vnd gelautert werden. Vnd obs gleich ein gewisse vnnd grosse schand ist, solche straff 
{==238==} {>>pagina-aanduiding<<}
verschuldet zu haben, so ists doch vor Gott vnd allem himmlischem Heer, ja auch bey allen frommen vnd rechtsinnigen auff erden ein Ehr vnd kein schand, vber seine sünden pusz thun, vnnd die verschuldte, vnd von Gott, oder Gottes wegen, durch die ordentiche Obrigkeit, aufferlegte straff gern, vnd mit gedult, vnd demütigkeit auch offentlich leyden, auff das dardurch die Christen, so zuuor geärgert oder beschediget, offentlich gebessert, vnnd von solchen vnd dergleichen sünden vnd lastern allermenlich abgeschrecket werden. Vnd derwegen sollen sie auch ihre Sünd in dem fall offtenlich für der Obrigkeit mit nichten leugnen, vnnd also sich noch schwerlicher versündigen, Gott verzörnen, vnd dem teuffel sich widerumbergeben mit nichten, sondern mit dem Achan Gott die ehr Josue 7. geben, (der die warheit vnnd demütige bekentnusz Prou. 28.
Psal. 5. der sünden liebet, die leugner aber, vnnd welche ire sünden leugnen oder verbergen, hasset vnd verdilget) vnd ire gethane übel vnd grosse miszthaten, für der Obrigkeit, als der Stathältern Gottes, kläglich vnd schmertzlich ohne auszbehalt, insonderheit darumb sie abgefragt, bekennen, vngeacht, das sie woll vnd zuuorwissen, was straff darauff folgen soll. Dann solche straff den puszfertigen nicht schedtlich sonder nützlich, nicht verdamlich, sonder selig, vnd mit gedult vnd bereitwillig erlitten, ein vrsach sein wirt, das ire frewd vnd belohnung im Himmel des zu grösser vnnd herzlicher sein wirt, vnd sie 
{==239==} {>>pagina-aanduiding<<}
nicht als teuffels schlauen, wie sie zuuor gewesen, sonder nun mehr als kinder, ja martyrer vnd gnaden kinder Gottes sterben sollen.
Ja wanneh sie gleich nicht bekant noch beklagt Im welchen fall die zauberer sich billich auch selbst zur straff der Obrigkeit angeben, vnd presentirn solten wurden von oder vor der Obrigkeit, vnd sie im werck befunden vnd spürden, alslang sie frey, vnd auff sich selbst, vnd nicht in die handt der Obrigkeit vnd der Iustitiae kommen seynd, das sie entweder gar kein pusz, noch rechte beicht, oder besserung für vnd an sich nemen, oder continuirn, vnd bisz zum end zu bestettigen könten, wegen, das der teuffel, dem sie sich zuuor willens vnd wissentlich in seine gewalt gegeben vnnd mit ime verpflichtet, vnd verleugnet vnd abgesagt haben, sie daran auff alle mittel vnd weg mit drewwort, schmähelich vnnd schmertzlich angreiffen, vnnd sonst mit gewalt, alsuil ihme möglich, verhindert, wie gemeinlich jederzeit vnd ins gemein geschicht, alslang sie nicht in die hendt vnd gewalt der Obrigkeit, vnnd also, eben als widerumb in Gottes handt kommen, vnnd von des teuffels list vnnd gewalt wiewoll nicht völlich, doch dermassen erlediget seynd, das der hellischer Buler, vnnd erbfeind nit seines gefallens, oder wie beuor geschehen sie zum bösen treiben vnnd zwingen, oder an der pusz vnnd bekehrung verhinderen vnnd auffhalten kan. Alsdann, vnd in dem fall, wäre inen (den Zauberern) vngezweiffelt rahtsamer vnd besser, das sie sich vnd ihre missethat selbst durch andere, oder in eigener person angeben, vnd vmb die 
{==240==} {>>pagina-aanduiding<<}

iustitiam vnd zeitliche Göttliche straff anhalten vnd bitten, vnd sich also in die verschuldte straff, ausz liebe Gottes, vnnd hasz der sünden, dem teuffel aber zum trotz, williglich vnnd vndertheniglich ergeben theten, vmb also besser vrsach vnd freyheit zur nohtwendiger pusz zubekommen, vnd durch die zeitliche leibsstraff von der vrsach ferner sünden (darzu sie alslang sie im leben seind vnnd bleiben durch den teuffel stettiglich angereiszt, ja woll, weil er sie in seiner gewalt hatt, als lang sie mit Gott nicht wider versonet, getrieben vnd euch offt gegen iren willen bezwungen werden) vnd da sie puszfertige vnd Christlich sterben, entlich vnd gentzlich ausz der teuffels anfechtung, quellung, vnnd angemaster verschulter gewalt, vnnd erschröcklicher tyrannen, durch Gottes gnad in Christo gefreyet vnd erlediget, auch also zeitlich gestrafft werden, das sie hernacher, vnnd im künfftigem leben, wider ewiger noch zeitlicher straff dürffen besorgt seyn.
Dann, wiewol ein Mensch nicht simpliciter oder absolut oder ohn rechtmessige erhebliche vrsach schuldig, noch gehalten ist, seine verborgene missethat offentlich zubekennen, beuorab als ihme, oder den seinigen solchs an der ehren nachtheilig oder im selbsten am leben geferlich oder schedlich seyn möchte: so kan doch kein rechtsinniger in abred seyn, da die Zauberische personen, anders kein rechte pusz zu thun, 
{==241==} {>>pagina-aanduiding<<}
vnd mit Gott sich zuuersönen in Christo, oder kunfftige zauberische vnthaten, nach allem angewentem möglichen vnnd gepürlichem fleisz, zuuermeyden sich vermuhten theten, das es zehen, ja hundertmahl besser wäre, durch angesuchte vnd begerte offentliche mittel der ordentlicher iustitiae, seiner seligkeit vrsach vnnd achtung zunemen, (in meinung vnnd massen wie vorgerührt) dann ohne dieselb, in sünden bleiben vnd vortfahren, vnnd letst ins teuffels gewalt sterben vnnd verderben, vnnd von Gott vnd seinem reich ewig vnd alleweg gescheiden sey, vnd in vnentlicher, vnauszsprechlicher hellischer, grewlichster pein, verdampt seyn vnnd bleyben. Es ist ja hundert, jha hunderdt tausentmahl besser zeitliche, als ewige schand, schand vor der welt als vor Gott: Es ist hundert, ja hundert tausentmahl besser allein am Leib zeitlich, als ahn Leib vnnd seelen ewig gestrafft werden. Es ist ein Christ, der Gott vnd seine seligkeit recht liebet, verursagt vnd schuldig, lieber hundertmal, wanneh es möglich, durch andere getödt werden vnnd sterben, als wissentlich vnnd auffsetzlich eine todtsünd begehen. Dann wer seyn leben will behalten, mit tödtlichen sünden, die er sonst ohne verschulte oder gedrewete vnd auffgelägte Leibsstraff, Joan. 12.
Matt. 16. gantz schwerlich oder gar nit schewen kan (wie gemeinlich mit den zaubern beschicht, alslang sie nicht in die gewalt der Obrigkeit geraten) der wirts zweyffels ohn in ewigkeit

{==242==} {>>pagina-aanduiding<<}
 verlieren, wie Christus sagt: Vnd was hilfft dem Menschen, das er aller welt gut, (auch aller welt ehr, vnd zeitlich Leibs fristung vnd wollust) gewünne, vnd seiner seelen schaden erlitte? Vnd was beuth kan der Mensch für seine seel vnd säligkeit thun? So ist auch nit new, sondern ist offt geschehen vnd gesehen, das zauberische personen, vmb vom teuffel, vnd fernern zauberischen teufflischen Sünden gefreyet zu seyn, vnd rechte pusz zu thun, vnd in diesem leben für ire begangene sünden zeitliche straff zuleiden, sich selbst, entwider ehr sie verklagt oder eingezogen, oder als sie wol hetten losz vnd frey gelassen werden können, oder schon am leben begnadet wären, gleichwol erkläret, vnd deszfals vmb die verschuldte leibstraff gepetten, vnd lieber haben wöllen durch die iustitiam sterben vnd gerichtet werden, dann lenger in solchem leben, der sünden gefahr zuuerbleibenErmanung vnd erinnerung an die hohe Obrigkeit.Die hohe Obrigkeit aber, vnd regenten der Christenheit belangent, dieselb hetten krafft vnd inhalt gethanes, oder dergleichen Christlichen Rechts jedoch mit der ausztrucklicher protestation vnd vorbehaltung, dasz ich für meine person sonst, vnd als vil möglich, keines menschen blutuergiessung oder Leibsstraff suche oder begere mit schuldigem vnnd Gottseligem eyffer daran zu seyn, da sie biszdaher irem ampt vnd endt in straffung, vnnd abschaffung dero Hexen vnnd Zauberer, inhalt Göttliches befelchs, der gepür nachgesatzt, das sie sich an sol-
{==243==} {>>pagina-aanduiding<<}
chem schuldigem, insonderheit nohtwendigem, vor Gott hochuerdienstlichem werck der gerechtigkeit, hinfuro vortzufahren, durch bösen, vnd böser leuth raht mit nichten auffhalten, vil weniger abschrecken oder behinderen lassen, sondern mit rechtgeschaffenem eyffer, was Gott befolhen, vnd jederzeit rechtsinnige fromme obrigkeit pillich vnd ernstlich gethan haben, vnd setzen, in verthetigung der ehren Gottes vnnd handhabung der gerechtigkeit, nicht allein an vnkosten, Haab, vnd Gut, sondern auch, da es nöthig, leib vnd blut auff, vngezweyffelt wissent, dasz inen solchs von Gott, da sie sich sonst ferners, vnd auch in andern puncten wie Christen vnd Christlicher Obrigkeit gepürt, verhalten werden hundertfältig in disem leben, vnnd aber in künfftigem leben, ewiglich solte ergentzet, vnd belohnet werden. Da sie aber biszdaher ausz vnwissenheit, oder bösem raht, oder sonst ausz mangel gutes vnd schrifftmesziges berichts die Hexen oder Zauberer wissentlich gedüldet, vngestrafft, vnd in verachtung vnd grewlichster verletzung Göttlicher ehren vnd Maiestet, in Abgöttischer erschröcklicher ehr, anbettung, vnd willfarung des hellischen Erbfeinds, vnd vnermeszlicher beschedigung irer vnderthanen oder Landt vnd leuhten, vnd sonst in hauffung vnzehlicher grober laster vnnd erschröcklichen sünden, frey vnd vnverhindert harren, vortfahren, vnnd verwüsten lassen, &c. Dieselbst hetten gleichfals, ausz erwogung angezeigter, vnd er-
{==244==} {>>pagina-aanduiding<<}
wesener warheit, sich zubedencken, vnd was biszdaher verschuldt vnd versaumpt, mit schuldiger vnnd rechtgeschaffener Euangelischer pusz bey Gott durch Christum bey zeiten abzuthetingen, vnd aber zum wenigsten, nun mehr, der erkanter vnd vnleugbarer warheit lenger nit, gegen ir eigen Gewissen, wider ir eigen Ehr vnd Wolfart, wider ir eigen heyl vnd seligkeit, nicht widerstreben, sondern mit der that vnd im Werck spüren lassen, das inen ire vorige Sünd recht leid, Gottes ehr, der gemeinden Wolfart, vnd ire eigen seligkeit mit ernst angelegen, sie auch der Zauberey vnd Zauberern nicht frundtholt, sonder von Gottes wegen feind, vnd dahin bedacht vnd enschlossen seyn, die tag ires Lebens vnd regierung, solchs allergrewlichst, schedtlichst vnd hochstrafflichst laster mit nichten vnd keinerley maniren wissentlich zugestatten, sondern an jedermenlich ohn ansehen der person, oder ohn einiger exception der gepür vnd nach befindung ernstlich zu straffen, vnd als vil möglich daszselb allenthalben vnnd allerding auszzurotten vnd zuuertilgen, mit hilff, vnnd zu ehren Gott des Allmechtigen zu schwechung vnd verbrechung des teuffels reichs: zuuerhütung einsamer vnd gemeiner (eigener vnd frembter, zeitlicher vnd ewiger straff, zu trost vnd Wolstant der lieben Christenheit, zu warnung vnnd abschreckung dero frommen vnnd vnschuldigen: vnnd sonst zu befurderung beyter seyts dero schuldigen vnd vnschuldigen heil vnd seligkeit, 
{==245==} {>>pagina-aanduiding<<}
vnd stettiglich behertzigen vnd zugemüht führen, was vnd wie geschreben stehet.
Darumb werdet weisz, vnd wöllets verstehen, ir Konigen: Lasset euch lehren ir Richter Psal. 2. im land. Dienet dem Herren mit forcht, vnd frewet euch mit zitteren: Ergreiffet die züchtigung, das nicht etwan der Herr zörne, vnd ir vom rechtem weg verderbet, wenn sein zorn bald anbrennen wirt: aber selig seyn alle die auff ihn trawen, vnd ire hoffnung in im haben. Item, Sap. 6. Darumb O ir König vnd Regenten, horet zu vnd verstehets, lehrnet ir, die Land richtet: Gebet dar ewere ohren, ir die grosse menge der völcker vnd Landen beherschet, vnd darinnen wollgefallen habt. Dann der gewalt ist euch von dem Herrn gegeben, vnd die stercke von dem Allerhöchsten: der wirt ewere werck ersuchen, vnd ewere anschleg (oder gedancken) erforschen, dasz ir, so syn Reich verwaltet, nicht recht gerichtet, das gesetz der Gerechtigkeit nicht recht gehalten, vnd nach dem willen Gottes nicht gewandelt habt. Balt wirt er euch aber erschröcklich erscheinen. Dann ein schwerlich vrtheil werden haben, die andern vorgesetzt seynd. Denn nidern vnd kleinen wirt gnad gegunt, aber die gewaltigen werden auch gewaltig gestrafft werden. Dann Gott der Herr, der ein heerscher ist aller, wirt für kein person sich entsehen, auch von keines grosse erschrecken.
ENDE.



{==246==} {>>pagina-aanduiding<<}

Register, vnd general zeiger dero siben vorgehender Tractaten, von schuldt, vnd straff der Zauberer, sampt jedes Tractats Capitulen.


Ersten Tractats, von Zauberern vnnd Zauberinnen, was sie seynd, vnnd ob sie die ärgste Sünder vnnd vbeltheter auff Erden seynd:


ERste cap. Was Zauberey sey, vnd welche man zauberer vnd zauberinnen, oder sonst Hexen nenne. 

Cap. 2. Beweisz, das Zauberer vnd zauberinnen, arger seynd als Heyden vnd Abgöttischen.

Cap. 3. Die Zauberer vnd Zauberinnen seyn arger als Jüdden.

Cap. 4. Die Zauberer vnd Zauberinnen seyn arger als Türcken.

Cap. 5. Die Zauberer vnd Zauberinnen seyn arger als Mamelucken.

Cap. 6. Sie seind arger als einige blasphemi, vnd Gottslästerer.

Cap. 7. Sie seind arger als sonst einige 


   
{==247==} {>>pagina-aanduiding<<}


eydt vnnd trewlose Menschen.

Cap. 8. Sie seind arger als einige Kätzer oder Sectarien.

Cap. 9. Sie seind arger als einige Kirchenschender oder Gottsreuber.

Cap. 10. Sie seyn arger als einige Sodomiter.

Cap. 11. Sie seyn arger als Vatter vnd Mutter mörder.

Cap. 12. Sie seyn arger als einige Landurrähter.

Cap. 13. Sie seyn arger als sonst einige Mörder oder Todtschläger.

Cap. 14. Sie seyn arger als einige hurirer.

Cap. 15. Sie seyn arger als einige Blutschender.

Cap. 16. Sie seyn arger als einige Ehebrecher.

Cap. 17. Sie seyn arger als einige Dieb, Rauber, Landt vnd Strassenschender.

Cap. 18. Se seyn arger als Mordtbrenner.

Cap. 19. Die Zauberer seyn arger als einige Ehrenschender vnd verleumbder.

Cap. 20. Sie seyn arger als einige gleisz- vnd heuchler.

Cap. 21. Sie seyn arger als sonst einigener sünder auff erden. 





{==248==} {>>pagina-aanduiding<<}

Zweytten Tractats: Ob vnd wie die Zauberer vnd Zauberinnen sich wider zu Gott bekeren, gnad finden, vnd selig werden mögen. 


Cap. 1. Das die sünden dero Zauberer schwerlich vergeben werden, weil sie in den H. Geist vilfeltig sündigen.

Cap. 2. Das die Zauberer die wurtzel vnd das fundament der bekerung vnd gnaden, vmbgerissen vnd verloren haben.

Cap. 3. Das die Zauberer nimmer, oder schwerlich sich bekeren, weil sie mit Leib vnnd Seel ins teuffels gewalt seyn, vnnd von demselben an der bekerung verhindert werden.

Cap. 4. Das gleichwol die sünden dero zauberer können vergeben werden, vnd wasz massen.

Cap. 5. Beweisz vnd Exempla ausz dem Alten Testament, das nit allein zauberer, das sie sich bekeren, zu gnaden kommen können, sondern auch de facto sich bekehrt, vnd erlangt haben.

Cap. 6. Beweisz vnd exempla, ausz dem newen Testament, das die zauberer, da sie wöllen, mittels Göttlicher hilff Pusz thun vnnd gnad erlangen können. 




{==249==} {>>pagina-aanduiding<<}

Cap. 7. Wie die Zauberer vnd Zauberinnen am besten zur pusz vnd besserung ires lebens geraten, vnd geholffen werden mögen.




Dritten Tractats. Was vrsachen also vil Zauberer vnd Zauberinnen, beuorab dise zeit erfunden werden. 


Cap. 1. General vnd gemeine vrsachen, warumb die Menschen sich zur Zauberey 

Cap. 2. Die erste besonder vnd special vrsach, warumb so vil leuth Zauberer werden: vnwissenheit oder nachlessigkeit der Pastoren, oder Seelsorgeren.

Cap. 3. Die 2. vrsach, Vnwissenheit, oder nachlässigkeit weltlicher Obrigkeit, in bestraffung deron Zauberer.

Cap. 4. Die 3. Special vrsach, Vnglaub ketzeren, vnd Superstition oder wichelische breuch, rahtspflegung.

Cap. 5. Die 4. Special vrsach, Curiositet, Vorwitzigkeit, bey den Teufflischen warsägern vnd Zauberkünstlern rahtsuchen, oder mit inen vil gemeinschafft haben.




{==250==} {>>pagina-aanduiding<<}

Cap. 6. Die 5. Special vrsach, Geltgeitz oder vnordentliche trachtung nach zeitlichem gut.

Cap. 7. Die 6. Special vrsach, Wollust, geylheit, vnkeuscheit des fleischs.

Cap. 8. Die 7. Special vrsach, den teuffel leichtlich nennen, oder bey im schweren, oder flüchten.

Cap. 9. Die 8. Special vrsach, miszmuht, vnd vngedult in armut, creutz, schaden, oder trübfall, &c.

Cap. 10. Die 9. Special vrsach, vnmessiger zorn vnnd verbitterung auff seinen negsten. 

Cap. 11. Die 10. Special vrsach, nimmer, oder selten recht vnd gentzlich beichten, oder sonst selten betten.

Cap. 12. Die 11. Special vrsach, vngebeicht, oder vnwirdig zum H. Sacrament gehen.

Cap. 13. Die 12. Special vrsach, obstination oder verhartung, oder sonst verzweiffelung in sünden.

Cap. 14. Warumb in disen vnsern lesten zeyten insonderheit so viel Zauberer seynd.





{==251==} {>>pagina-aanduiding<<}

Des vierdten Tractats: Ob vnd was massen die hohe Oberkeit, so lieb ihnen Gott vnd ihr ehr vnnd seligkeit ist, schuldig vnd gehalten sey, die zauberer vnd zauberinnen, on einig vbersehen ernstlich zustraffen:


Cap. 1. Das die hohe Obrigkeit schuldig sey, die Zauberer vnd Hexen mit ernst zustraffen.

Cap. 2. Das die hohe Obrigkeit schuldig die Zauberer vnd Hexen, vermüg Gottes vnd dero Rechten befelch, am Leib vnd leben zustraffen.

Cap. 3. Das die hohe Obrigkeit, vermög Gottes wort schuldig sey die Zauberer vnd Hexen mit fewr zustraffen.

Cap. 4. Das die hohe Obrigkeit, nach Weltlichen vnd beschribenen Rechten schuldig sey, die Zauberer vnd Zauberinnen mit fewr zuuerbrennen.




Des fünfften Tractats: Ob die Obrigkeit schwerlich vnd hochsträfflich sündige, welche die Zauberer vnd Hexen wissenlich geduldet vnd vngestrafft läszt:


Cap. 1. Das die hohe Obrigkeit schwerlich vnd vilfältig sündige wider Gott, wider sich selbst, widder ihren nächsten 




{==252==} {>>pagina-aanduiding<<}

vnd vnderthanen: jha auch wider die Zauberer vnd Hexen selbst, welche die Zauberer vnnd Zauberinnen wissentlich geduldet vnd vngestrafft läszt.

Cap. 2. Was grossen Zorn, vnd vilfeltige straff die Obrigkeit vber sich vnnd ihre Vnderthanen bey Gott verschulde, welche die Zauberer vnd Hexen, nicht mit schuldigem ernst, vermug Gottes vnd dero Rechten befelch, der gepür bestraffet.




Des sechsten Tractats: Von lob vnd preisz, auch grosser vnd stätlicher belohnung in disem vnd künfftigen leben, so der frommer vnd Gottliebender Obrigkeit, welche die Gerechtigkeit handthabet, vnd demnach die böszheit, vnd insonderheit die allergrewlichste vnd schedlichste sünd der Zaubereyen mit nichten wissentlich geduldet, sondern mit Göttlichem eyffer vnd ernst der gepür straffet, von Gott verheischen vnd bereit ist.


Cap. 1. Das die obrigkeit, welche die zauberer vnd hexen der gepür straffet, anzeige, das sie Gott vnd seinem wort glaube.

Cap. 2. Das die Obrigkeit, welche die zauberer der gepür straffet, anzeige, das sie Gott lieb habe.

Ca. 3. Das die obrigkeit, welche die zau-




{==253==} {>>pagina-aanduiding<<}

berer der gepür straffet anzeige, das sie Gottes ehr suche, vnd zuuerthedingen geflissen sey. 

Ca. 4. Das die obrigkeit, welche die zauberer nit vngestrafft läszt, anzeige, das sie ire eigen Ehr vnd Seligkeit liebe. 

Cap. 5. Das die obrigkeit, welche die zauberer straffet, anzeige das sie irem negsten, vnd ire Vnderthanen lieb habe.

Cap. 6. Das die obrigkeit, welche mit Christlichem eiffer die zauberer der gepür straffet, ire hend heilige, vnd Gott einen sonderlichen wollgefelligen dienst leiste.

Cap. 7. Das Gott die fromme Obrigkeit zeitlich vnd ewig lobe vnd ehre, welche die Zauberer der gepür straffet.

Cap. 8. Das Gott die obrigkeit insonderheit lieb hab, welche ausz rechtem eiffer ir ampt verrichten vnd die bösen straffet.

Cap. 9. Was grosser, vnd ewiger belohnung der frommer obrigkeit von Gott bereit, welche die zauberer der gepür straffet vnd auszrottet.

Cap. 10. Das Gott nit allein ewig, sondern auch zeitlich, die fromme Obrigkeit, so die zauberer der gepür straffet, gesegnen vnd belohnen wirt.




{==254==} {>>pagina-aanduiding<<}

Cap. 11. General vnd gemeine verheissung ausz dem alten vnd newen Testament, das Gott die frome Obrigkeit welche nach göttlichem befelch zu handthabung der gerechtigkeit die bösen straffet, beschützen vnd beschirmen solle.  

Cap. 12. Special vnd besondere verheissung, auch Exempla, das Gott die Obrigkeit, welche die fromen beschützet, vnd bösen mit rechtem eifer straffet, insonderheit beschirmen, vnnd beschützen wölle.





Des sibenden Tractats: Von allerley Eynreden, so wider vorbeschehenen bericht von der schuld vnd straff dero Zauberer, so von dem gemeinen Mann, so von etlicher Obrigkeit selbst, fürgewant werden: mit gründtlicher ablehnung derselben in verscheidene Capittel abgetheilt.


Das erst Cap. Von allerley Eynrede, Das kein Zauberey noch Zauberer seyn sollen.

1.	Eynred. Es ist kein zauberey.
2.	Eynred. Es seind keine zauberer.
3.	Eynred. Exod. 22. Ist nicht von zauberern, sondern von Gifft tödterin zuuerstehen.

    
{==255==} {>>pagina-aanduiding<<}

4.	Eynred. Man musz ahn keine zauberer glauben.
5.	Eynred. Die alte verkakelte weiber, vom teuffel bethoret, meinen sie können zaubern.



Das 2. Cap. Von allerley Eynreden, Das die Zauberer nicht so bösz vnd sträfflich seyn sollen, als ihnen zumessen wirdt.

1.	Eynred. Den Zaubern werden vil laster fälschlich zugemessen, deren sie nit schuldig.
2.	Eynred. Die Zauberer vnd Hexen ruffen Gott an, gehen zur Kirchen, Mesz, Predig, Sacrament. Ergo, verleugnen sie Gott nit.
3.	Eynred. Es können die Zauberer mit dem teuffel kein bund machen.
4.	Eynred. Wann sie gleich sich mit dem teuffel verbinden, ist doch solcher bund nichtig vnd krafftlosz.
5.	Eynred. Es ist nicht möglich das die zauberer mit dem teuffel fleischliche vnkeuschheit treiben oder buliern.
6.	Eynred. Die Zauberer können nicht von einem orth zum andern auff zauberische conuenticula gefürt werden.
7.	Eynred. Solchs zu glauben verbeut auch das geistlich Recht.

    
{==256==} {>>pagina-aanduiding<<}

8.	Eynred. Es können die Zauberer den Menschen oder Beesten keine schlangen, crotten, eyser, &c. ins leib zaubern.
9.	Eynred. Es können die zauberer kein Vngewetter, Hagelschlag, regen, miszwachs, oder sonst frösch, schlangen, rüpschen, &c machen. Dann das Gott allein zustehet.
10.	Es können sich die zauberer nit in Wölff, katzen, &c. verendern, noch auch die kleine, beuorab vngetauffte kinder tödten, &c.



Das 3. Cap. Von allerley Eynred. wider die von Gott vnd den Rechten erkante vnnd befohlne leibsstraff dero Zauberer.

1.	Eynred. Man soll die Zauberer entwider nicht, oder nit also streng straffen, weil sie vom teuffel betrogen.
2.	Eynred. Da die Zauberer also strafflich, wegen das sie Gott verleugnet, were S. Petrus gleichfals strafflich gewesen.
3.	Eynred. Da die Zauberer wegen verleugnung des glauben also zu straffen: müsten gleichfals alle sünder gestrafft werden, weil sie mit den wercken den glauben auch verleugnen.
4.	Eynred. Gott selbst gedüldet die Zauberer Ergo, sols auch die Obrigkeit thun.
5.	Eynred. Gott hat im newen Testament nirgent befolhen die Zauberer zu straffen.

    
{==257==} {>>pagina-aanduiding<<}

6.	Eynred. Es können die zauberer nemant letzen, der nur einen fasten glauben hat. Ergo, soll man sie nicht tödten.
7.	Eynred. Die zauberer können, (darumb ersucht) den schaden wider abnemen. Ergo weren sie alsdann zuuerschonen.
8.	Eynred. Die Zauberer beschedigen die Menschen vnd beesten nicht, sonder der teuffel. Ergo seyn sie vnschuldig vnd vnstrafflich.
9.	Eynred. Es werden offtmals vnschuldige personen auff der Zauber dantz vnd in iren Conuenticulen vom teuffel pręsentirt. Ergo soll man niemant deszfals sicher beschuldigen, viel weniger am leib straffen.
10.	Eynred. Vil werden gegen iren danck auff den zauberdantz geführt. Ergo seyn sie vnschuldig.
11.	Eynred. Die allein auff dem dantz gewesen, haben damit den todt nit verdient.
12.	Eynred. Welche nur ir eigen beesten, &c. bezaubert, seyn am leben nit zu straffen.




{==258==} {>>pagina-aanduiding<<}

Das 4. Cap. Von allerley Eynred etlicher Obrigkeit, damit sie sich von der straff der zauberer erledigen, oder entschuldigen wöllen.

1.	Eynred. Es ist vngewisz, welche eigentlich der Zauberey schuldig. Ergo, ists besser niemandt tödten, damit niemand vnschuldig gestrafft werde.
2.	Eynred. Es ist besser die schuldige leben lassen, als die vnschuldigen vmbbringen:
3.	Eynred. Die prob auffs wasser zu werffen oder durch heisz eisen, ist vnsicher.
4.	Eynred. Man musz den zauberern nicht leichtlich glauben, wanneh sie andere betragen oder beschuldigen.
5.	Eynred. Dero Zauberey vnnd Hexen ist zuuil, das man sie nicht alle straffen vnd ausztilgen kan.
6.	Wanneh man begint zu brennen, nimmts kein end.
7.	Eynred. Es ist tyrannisch die zauberer vnd Hexen lebendig verbrennen.
8.	Die Halsordnung Caroli V. verbeut die zauberer zuuerbrennen, welche niemand mit zaubergifft getödtet.
9.	Dieselb verbeut auch, den zauberern wider andern glauben zutragen.
10.	Es ist jetzo kein prauch mehr, die zauberer zuuerbrennen.

{==259==} {>>pagina-aanduiding<<}

11.	Es ist heutigs tags sehr verhast vnd verächtlich, die zauberer zuuerbrennen.
12.	Eynred. Da man alle Zauberer vnnd Hexen verbrennen soll, müste man niemandt verschonen, sondern die Reichen vnd Haabseligen so woll verbrennen als andere.
13.	Eynred. Es ist schwerlich seyn eigen gemahel, Bruder, Schwester, Blutfreund vnd Verwanten (da dern auch pflichtig erfunden) verbrennen.
14.	Eynred. Es stehet gnad bey dem rechten, beuorab an den eynfeltigen vnnd jungen leuhten.
15.	Eynred. Da sie sich wöllen bessern vnnd ablassen, were irer zuuerschonen.
16.	Eynred. Es ist besser das man sie des Landts verbannet, sie möchten sich besseren.
17.	Eynred. Als sie den zugefügten schaden bezalen vn entrichten, weren sie am leben zubegnaden.
18.	Eynred. Es hat Gott befolhen, das man Barmhertzig seyn soll vnd vergeben. Er-

    
{==260==} {>>pagina-aanduiding<<}

	go soll man auch den Zauberer Barmhertzigkeit beweisen.
19.	Eynred. Es ist eine grosse Tyranney vnnd Barmhertzigkeit, die Eltern verbrennen, die vil kinder haben.
20.	Eynred. Als kein kleger ist, der fusz halten vnnd beweisen will, ist die Obrigkeit nicht schuldig einige Zauberer anzutasten, oder zustraffen.
21.	Eynred. Da die Obrigkeit die zauberer also ernst vnnd ohn exception straffen soll, hette sich zubesorgen sie möchte auch von denselben an ihrer person oder den irigen bezaubert werden.
22.	Eynred. Es kost zuuiel, das man alle Zauberer fangen, vnd am Leben straffen vnd verbrennen solle.
23.	Eynred. Als die beschedigte vnnd klagende Parthey auff die zauberer verzeyen thut, ist die Obrigkeit entschuldiget vnnd erlaubet, die Zauberer lasz zu geben, vnnd vngestrafft passiren zu lassen.

{==261==} {>>pagina-aanduiding<<}

24.	Eynred. Wanneh nur etliche, vnnd nicht alle Obrigkeit allenthalben die Zauberer strafft, machts nur den straffenden hasz vnnd vnkosten, vnnd hilfft doch nicht.


Ende desz Registers.

Gedruckt, Bey Lambrecht Andreę. Anno M. D. XCVII.
    
{==262==} {>>pagina-aanduiding<<}




