 
   
	  
		  De Taalgids
 Zevende jaargang (1865) 
		 
		  GEBRUIKT EXEMPLAAR 
		  exemplaar UB Leiden, sign: 3745 B 21 
			 
		  ALGEMENE OPMERKINGEN 
		  Dit bestand is, met een aantal hierna te noemen aanpassingen, een
			 diplomatische weergave van de zevende jaargang uit 1865 van De Taalgids,
			 onder redactie van L.A. te Winkel en J.A. van Dijk. 
			  
		  REDACTIONELE INGREPEN 
		  Bij de omzetting van het oorspronkelijke tekstverwerkingsbestand
			 naar deze publicatie in de dbnl is een aantal delen van de tekst niet
			 overgenomen. Hieronder volgen de tekstgedeelten die wel in het origineel
		  	voorkomen, maar hier uit de lopende tekst zijn weggelaten. Ook de blanco pagina's (I, II en V) zijn niet opgenomen in de
		  	lopende tekst. 
			  
		  [pagina III]
		  DE TAALGIDS. 
			  
		  [pagina IV] 
		  DE TAALGIDS. 
			  
		  TIJDSCHRIFT TOT UITBREIDING VAN DE KENNIS DER NEDERLANDSCHE
			 TAAL, 
			 
		  ONDER REDACTIE van L.A. TE WINKEL en J.A. VAN
			 DIJK. 
			 
		  ZEVENDE JAARGANG. 
			  
		  UTRECHT, 
		  C. VAN DER POST Jr. 
		  1865. 
			 
		  [pagina VI]
		  GEDRUKT BIJ GIEBEN & DUMONT. 
			 
		  [pagina VII]
		  INHOUD.
		  
		   	Blz.
L.A. te
				  Winkel, Over de achtervoegsels -aard, -erd, -aar,
				  -er	1
L.A. te Winkel, Critische
				  beschouwing der verschillende afleidingen van het woord
				  God	12
L.A. te Winkel, Overeenstemming
				  in de vormen geer, geeren, aalgeer en
				  navegaar	24
L.A. te Winkel,
				  Vlijm	29
L.A. te Winkel, Wees,
				  weezen	31
Prof. W.G. Brill, Veil
				  en veilig	33
A.M. Kollewijn, nz.,
				  Brill's Nederlandsche spraakleer en de onderwijzers.
				  (Vervolg)	36
J.A. van Dijk, Eene
				  ontleding	46
Prof. M. de Vries, Nog een
				  proefje van Middelnederlandsche
				  taalzuivering	49
W. Wessels, Pr.,
				  Begijn	55
J.A. van Dijk,
				  Boekaankoudigingen	57
Brievenbus. Brief van den Heer
				  V.D. aan den Heer J.A. van
				  Dijk	67
Taalkundig
				  zondenregister	74
L.A. te Winkel, Over de
				  zoogenoemde verlenging der woorden op de tweeklanken aai, ei, ooi, ui en
				  oei	81
L.A. te Winkel, De afleiding
				  van de woorden zwezerik, zuster en
				  swager	103
A.M. Kollewijn, nz.,
				  Brill's Nederlandsche spraakleer en de onderwijzers.
				  (Vervolg)	109
Mr. A. Bogaers,
				  Veil en veitig. Antwoord aan Prof. W.G.
				  Brill	121
J.H. van Dale,
				  Rigghe	130
W. Wessels, Pr., Aflaat,
				  misbedienen, ouwel, abt	132
Mr. A.
				  Bogaers, Losse aanmerkingen, betrekkelijk woorden bij vondel
				  voorkomende	141

			 
		  [p. VIII]
		  
		  J.A. van Dijk,
				  Boekaankondigingen	161
A.M. Kollewijn, Max
				  Mullers voorlezingen over de
				  taalkunde	169
L.A. te Winkel, Over de
				  zoogenaamde verdubbeling der ch	180
W.
				  Wessels, Pr., Doodzonde	198
Prof. W.G.
				  Brill, Veil en veilig	200
Mr.
				  A. Bogaers, Woordverklaring bij vondel, afkapping van
				  ig, germanismen enz.	202
Prof. H.
				  Kern, Proeve eener taalkundige behandeling van het Oost-Geldersch
				  taaleigen	231
Mr. A. Bogaers,
				  Kindsheid of kindschheid	241
Mr.
				  S.J.E. Rau, Eenige taal- en dichtkundige aanmerkingen, naar aanleiding
				  van de twee eerste afleveringen van het Woordenboek der Nederlandsche
				  taal	249
L.A. te Winkel, Vader,
				  moeder, broeder, zuster, dochter en
				  zoon	274
Mr. A. Bogaers, Losse
				  aanmerkingen, betrekkelijk woorden, bij Vondel voorkomende. Woed,
				  godvrucht, te weeke leggen, waren, heersch, onverscheiden,
				  rechtevoort	279
Prof. H. Kern, Proeve
				  eener taalkundige behandeling van het Oost-Geldersch taaleigen.
				  (Vervolg)	294
J.H. van Dale,
				  Rentjes	303
Brievenbus. Zijpen, sijpelen,
				  delen, teelen, teilen, vliem, onvliem	308
L.A.
				  te Winkel, Deel, deelen en deel,
				  delen	311
L.A. te Winkel,
				  Sijpelen	316
Zaakregister	317
Woordregister	320
 
			 
		 
		   
			 2002 dbnl 
		  	 
		   
		  _taa001taal07_01 
		[unicode] 
		  L.A. te Winkel en J.A. van Dijk (red.), De Taalgids, Tijdschrift
			 tot uitbreiding van de kennis der Nederlandsche taal, Zevende jaargang. C.
			 van der Post Jr., Utrecht 1865. 
			 
		 
	  
		DBNL-TEI 1 
	  
	  
		 
		  2002-04-10 
		   
			 MG 
		   
		  colofon toegevoegd 
		 
	 	 
	 		2010-02-02 
	 		 
	 			JS 
	 		 
	 		bestand verbeterd volgens richtlijnen februari 2010 
	 	 
	  
   
  
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: L.A. te Winkel en J.A. van Dijk (red.), De Taalgids, Tijdschrift tot uitbreiding van de kennis der Nederlandsche taal, Zevende jaargang. C. van der Post Jr., Utrecht 1865.
 
Zie: https://www.dbnl.org/tekst/_taa001taal07_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

  	
  		
  	
	 
		
{==1==} {>>pagina-aanduiding<<}

		  Over de achtervoegsels -aard, -erd, -aar, -er.

		  
		  
		  Over weinig woorden is meer gebeuzeld en meer onzin uitgekraamd dan
			 over die met het achtervoegsel -aard en zijn verzwakten vorm
			 -erd. 
			 Ten Kate, 
		  Aanleiding, II, bl. 80, hield -ert of
		  -erd te recht voor eene ‘inkrimping en verzagting’ van
		  -aerd of aert; maar hij zag in aard verkeerdelijk ons
		  hedendaagsche zelfst. naamw., met de beteekenis natuur, ‘Genus,
		  natura, indoles.’ Ofschoon 
		  Weiland dat gevoelen nog aankleefde, men had er
		  de ongegrondheid van ingezien. Een grijsaard toch was wel niet iemand,
		  wiens aard grijs is, noch een dronkaard iemand, wiens natuur in
		  een dronk bestaat. 
		  Bilderdijk nam daarom eene andere verklaring aan.
		  Deze werd zeer te recht door 
		  Kinker bestreden, maar vond, hoe ongerijmd ook,
		  sedert een ijverig voorstander in 
		  Dr. de Jager, die er in 1844 in zijne 
		  Verscheidenheden een twintigtal bladzijden over
		  vol schreef, en dat, bevreemdend genoeg, zonder iets van de ongerijmdheid te
		  bemerken. De voor weinige weken, dus 20 jaar later, verschenen brochure,
		  getiteld 
		  Bezwaren tegen de spelregeling, bewijst, dat
		  ZZGel. ook nu nog de ongegrondheid van zijn en B's gevoelen niet heeft
		  ingezien. In dat stukje wordt de afleiding bestreden, die in de 
		  Grondbeginselen der Nederl, Spelling, § 100,
		  (waar het alleen om de spelling, met d of t, te doen
		  was) slechts kortelijk vermeld werd, doch die breeder door 
		  Prof. de Vries in zijn 
		  Middelnederl. Woordenb.
{==2==} {>>pagina-aanduiding<<}
is opgegeven.
		  Recensent laat niet onduidelijk de meening blijken, dat wij bloot en alleen op
		  het gezag van anderen, van 
		  Grimm en 
		  Graff zijn afgegaan. Hij zegt althans, dat de
		  eerstgenoemde het door ons aangekleefde gevoelen als twijfelachtig en in eene
		  tegenovergestelde orde voorgedragen heeft, dat Grimm onze taal niet in
		  alle opzichten grondig kende, en dat men om onzen uitgang te leeren kennen,
		  geen buitenlander moet raadplegen. Dat alles zou zeker iets beteekenen, indien
		  er geene mogelijkheid bestond, dat twee personen verschillend denken, dat b.v.
		  A zekerheid kan hebben ten aanzien van iets, terwijl B nog twijfelt; en zoo het
		  ontkend kon worden, dat, de Nederlanders veel van hunne eigene taal van
		  buitenlanders geleerd hebben. Wij echter hebben ons om geen ‘gezag’
		  bekommerd; dit blijkt uit Recensents eigene verklaring, dat wij het verband
		  tusschen de Fransche woorden op -ard en de onze op -aard anders
		  opvatten, dan Grimm gedaan heeft. Onze verklaring steunt dan ook
		  inderdaad op eigene overtuiging, en is een gevolg van eigen onderzoek en
		  nadenken. Te recht vermoedde Recensent, dat zij voor ‘nader bewijs
		  vatbaar’ was; dit zal, vertrouw ik, uit dit opstel blijken, waarin ik
		  eerst ons gevoelen uiteenzetten en vervolgens de ongerijmdheid van het andere
		  in het licht stellen zal.
		  Het achtervoegsel -aard is ontstaan uit het bijvoegl. naamw.
			 hard, goth. hardus, hd. hart, dat oudtijds o.a.
			 sterk beteekende en in dezen zin nog leeft in uitdrukkingen als hard,
			 draven, loopen enz. In samengestelde eigennamen beteekende het:
			 sterk als datgene, of ten aanzien van datgene,
			 dat door het stamwoord wordt uitgedrukt; b.v. in Beranhard, Burc-hard,
			 Everhard, Wolfhard, sterk als een beer, een burg, een ever, een wolf;
			 Ecgehard, Gêrhard, sterk met het zwaard, met de speer;
			 Meginhard, Reginhard, Snelhard, sterk in kracht, in raad of list, in
			 vlugheid; Sigihard, Wîc-hard, sterk in het zegevieren, in het
			 strijden; Liudhard, Folc-hard, Thiudhart, sterk, machtig of aanzienlijk,
			 onder het volk. Als tweede lid in de samenstelling verloor het in de meeste
			 gevallen al
{==3==} {>>pagina-aanduiding<<}
spoedig de h, evenals helm, hilde, haftig
			 en soms ook hande, b.v. in Anselmus, Willem, Machteld, deelachtig
			 en mnl. menigherande, voor Anshelmus, Wilhelm, Machthilde,
			 deelhaftig, menigerhande. Vandaar, dat men naast eigennamen op
			 -hard, mlat. -hardus, oudtijds vormen op -ard en
			 -aert aantreft, die thans op -ard, -erd of -ert uitgaan.
			 Zoo b.v. Athalhardus, Bernhardus, Burc-hardus, Ecgehardus, Everhardus,
			 Folc-hardus, Gêrhardus, Meginhardus, Reginhardus; mnl. Adelaert,
			 Bernaert, Burchaert, Eggaert, Everaert, Volckaert, Geraert, Meinaert,
			 Reinaert; thans Allard, Aldert of Eeldert, Bernard, Eggert,
			 Everard of Evert, Volkert, Meindert, Reindert; vergel. de lijsten
			 van onl. eigennamen, door 
			 Mr. L.Ph.C. van den Bergh gegeven in Dr. de
			 Jagers Taalk. Mag., IV, bl. 565 vlgg., welke tevens toonen, dat de
			 verbastering reeds in het tijdperk van het Oudnederl. een aanvang nam. Daar
			 evenwel die op -hard, -hardus, ook in de verwante talen, en bij ons in
			 overoude stukken voorkomen, die op -ard, -aert, -erd en -ert
			 alleen in latere, zoo is het duidelijk, dat de laatste uit de eerste ontstaan
			 zijn, en niet omgekeerd -hard uit -aert of -ert.
		  Doch hard heeft ook andere beteekenissen dan sterk, en
			 daaronder ongunstige; b.v. in uitdrukkingen als harde geluiden, harde
			 kleuren, een harde winter, hard tegen iemand zijn, hard moeten werken.
			 Inzonderheid is dit het geval in het Hd., waarin men hart o.a.
			 omschreven vindt door hevig, drukkend, zwaar, lastig, heftig, grimmig,
			 streng, wreed. Op personen of zedelijke hoedanigheden toegepast, heeft het
			 altijd, ook bij ons, een onaangenamen zin. Dientengevolge werden in het Mhd.
			 ook gemeene namen gevormd, die eene ongunstige beteekenis hadden als
			 fluchart, lügehart, trügenhart, sterk in het vloeken, liegen,
			 bedriegen; naghart, sterk in het knagen; nemhart, roofzuchtig;
			 selphart, zelfzuchtig; vrîhart, ongebondene; het Nhd. heeft
			 nog neidhart (nijdigaard) en faulhart (luiaard).
		  Uit de Duitsche talen, ging hard over in de Romaansche, en
			 werd daar, met de in die talen gewone verstomming der h, ital.
			 -ardo, als in bastardo, codardo, gagliardo; fr. -ard, als
			 in bâtard, couard, gaillard; zie Diez, Gramm, der Rom.
			 Sprachen,
{==4==} {>>pagina-aanduiding<<}
II, 353 vlgg. Eene andere wijze, waarop de suffixen
			 -ardo en -ard zouden kunnen ontstaan zijn, is niet denkbaar, want
			 het Latijn kent geen achtervoegsel ardus; en de fr. woorden
			 richard en grisard, van de Duitsche stammen rîk of
			 rîch en grîs gevormd, wijzen op een Germaanschen
			 oorsprong. De ongunstige beteekenis van -hard, -ardo, -ard, treedt in
			 het Romaansch bepaaldelijk op den voorgrond. Alleen ital. gagliardo
			 (sterk gespierd man), fr. gaillard (vroolijke vent) heeft een goeden
			 zin; de overige zijn benamingen van verachting of spot, als bastardo,
			 bâtard, zoon van een ezeldrijver, gewonnen op een pakzadel, niet in
			 het wettig bed; codardo, couard, bangerd, weglooper, die terstond zijn
			 staart laat zien, in de dierfabel de naam van den haas; cocard,
			 pronkertje; grisard, grijskop; grognard, grompot;
			 papelard, schijnheilige, pendard, hangebast, galgebrok;
			 richard, iemand van geringen stand, die rijk is geworden, parvenu,
			 enz.
		  Het Middelnederlandsch, waarin zooveel Fransche romans vertaald
			 werden, en dat zooveel invloed van het Fransch ondervond, nam Fransche woorden
			 op -ard over, b.v. bastaert, cockaert, ioiaert, ritsaert
			 (Richard), als eigennaam; misschien ook grisaert, grijsaard, dat een
			 schimpnaam was. Vuul out quaet grisaert, zegt in een kluchtspel eene
			 vertoornde vrouw tot haar man, die haar op zeker iets betrapt had; zie Hor.
			 Belg., VI, 98
			  1). Het Mnl. vormde vervolgens zelf nieuwe woorden, blijkbaar
			 naar Fransche modellen en alle uitdrukkingen van minachting of spot; b.v.
			 bankaert, onecht kind, op eene bank, niet in het huwelijksbed gewonnen,
			 naar het voorbeeld van bâtard; galghaert, naar pendard;
			 bollaert en leegaert, naar musard; verder behaghelaert,
			 dullaert, gaepaert, clappaert,
{==5==} {>>pagina-aanduiding<<}
loyaert, moyaert, enz. Aan
			 het overgenomene ritsaert, fr. richard, met de uitspraak der
			 ch als ts, die men ook in koets, toets, rots, enz.
			 aantreft, gaf men, naar aanleiding van ons rits, ritsig, de beteekenis
			 van wellusteling. Dat men de h, die ook reeds uit de meeste
			 eigennamen gevallen was, niet weder invoegde, was natuurlijk.
		  Het Nieuwnederl. ging op den eenmaal ingeslagen weg voort, en
			 maakte, gelijk het Mnl., van substantieven en adjectieven een aantal nieuwe
			 woorden, alle insgelijks met ongunstige beteekenis, als bloodaard,
			 dronkaard, gierigaard, gulzigaard, lafaard, nijdigaard, rijkaard, snoodaard,
			 valschaard, woestaard, wreedaard, enz.; en, strijdig met den regel, van een
			 werkwoord: veinsaard, dat betrekkelijk laat moet ontstaan zijn, daar het
			 niet voorkomt bij 
			 Plantijn noch 
			 Kiliaan, welke laatste anders zoo rijk is in
			 woorden op -aerd. Dat men aan het achtervoegsel bepaaldelijk eene kwade
			 beteekenis hechtte, blijkt reeds genoeg daaruit, dat men het niet geschikt
			 achtte om benamingen van gunstige beteekenis te vormen, ten gevolge waarvan men
			 geene woorden als braafaard, goedaard, hulpaard, mildaard, vroedaard,
			 vroomaard, wijsaard enz. kent. Het wordt buiten allen twijfel gesteld door
			 kloekaerd (bij Kiliaan vermetel of listig man), moyaerd
			 (ijdele, opgeblazene pronker), rijkaard (rijke vrek), van de onschuldige
			 woorden kloek, mooi en rijk; en door Kiliaans
			 slaepaerd (slaapkop, dormitator), naast slaeper
			 (dormitator en dormitor), dat ook in goeden zin wordt genomen,
			 b.v. als men zegt: In dat huis houdt men slapers en kostgangers. Eerst
			 later heeft kloekaard bij de dichters, evenals grijsaard, zijne
			 ongunstige beteekenis afgelegd.
		  Het achtervoegsel -erd, in het Mnl. nog onbekend, en dus
			 jonger dan -aard, is eene verbastering van datzelfde suffix, gelijk
			 blijkt uit leperd, plomperd, stinkerd, bij Kiliaan nog
			 leepaerd, plompaerd, stinckaerd; uit grijzert, dat eerst bij
			 latere dichters voorkomt. Bij Kiliaan vertoont zich de verbastering
			 duidelijk in luyerdije van luyaerd. Dit woord leert dat de
			 verzwakking moet toegeschreven worden aan de werking van den
{==6==} {>>pagina-aanduiding<<}
klemtoon, die hier op ije valt en de voorgaande lettergreep, die
			 nu tusschen twee geaccentueerde lettergrepen staat, geheel toonloos maakt. De
			 boven aangetoonde verbastering der eigennamen, en de vorm basterd naast
			 bastaard, welk laatste, van Franschen oorsprong zijnde, niet uit
			 basterd ontstaan kan wezen, laten geen twijfel meer over.
		  De beteekenis van -erd is wel minder ongunstig dan die van
			 -aard; doch het is niet te ontkennen, dat alle daarmede gevormde
			 woorden, voor zooverre zij op personen betrekking hebben, voor het minst
			 uitdrukkingen zijn van minachting of spot. Bepaald hatelijk zijn: bijterd,
			 blufferd, dommerd, gluiperd, grijnzerd, grimmerd, grommerd, grootscherd,
			 lafferd, lammerd, leelijkerd, lomperd, platterd, plomperd, pronkerd;
			 minachtend of spottend zijn: blokkerd, braverd, dikkerd, drogerd, gauwerd,
			 leperd, slimmerd, enz. Medelijden en minachting grenzen na aan elkander;
			 men denke aan de twee beteekenissen van fr. pauvre en pitoyable
			 in: Le pauvre homme! il est bien malheureux; C'est un pauvre sire, un pauvre
			 auteur; II est dans un état pitoyable; Il écrit d'une maniere
			 pitoyable; alsmede aan ons gebruik van armzalig en ongelukkig
			 als uitdrukkingen van afkeuring en minachting. Het kan dus wel niet bevreemden,
			 dat stakkerd en stumperd met -erd gevormd zijn. De
			 vleiende woorden lieverd, snoeperd, stouterd zijn eer bewijzen
			 vóór, dan tegen de stelling, dat -erd eene ongunstige
			 beteekenis heeft. Immers bij liefkoozingen bezigt men schertsend allerlei
			 uitdrukkingen, die onloochenbaar eene slechte beteekenis hebben, als
			 deugniet, diefje, guit, heks, schelm, e.a.
		  De woorden op -aard zijn dus oorspronkelijk samenstellingen.
			 Nu het tweede lid echter zoowel van vorm als van beteekenis veranderd en
			 onherkenbaar geworden is, moeten zij tot de afleidingen gerekend worden,
			 evenzeer als de woorden op -dom, -hande, -lei, -schap, -zaam enz., die
			 eigenlijk ook samenstellingen zijn. Die op -erd hebben geen zweem van
			 composita behouden.
		  Opmerkelijk is het, dat de persoonsnamen op -rik, d.i.
			 rijk, hetwelk oudtijds sterk, machtig, aanzienlijk beteekende,
{==7==} {>>pagina-aanduiding<<}
met die van -aard en -erd overeenstemmen en insgelijks in
			 spottenden of verachtelijken zin genomen worden. Men denke aan botterik,
			 dommerik, dooverick, geeuwerik, looserick naast loosaerd bij
			 Kil., stommerik, viezerik enz.
			
		  Bedrieg ik mij niet, dan komt er in de gegevene verklaring niets
			 onwaarschijnlijks, onnatuurlijks of gewrongens voor; zien wij nu, of zulks van
			 Bilderdijks verklaring ook gezegd kan worden. In zijne Verhand.
			 over de gesl. der naamw. § 24, blz. 44, heet het: Sommigen leiden deze
			 r in de uitgangen van het Gothisch vair (wair) af, dat we
			 in weerwolf en in het weergeld der oude wetten overig hebben.
			 Maar genoeg, dat in onze Taal de uitdrukking van werkende zelfstandigheid in de
			 r der uitgangen er en aar zichtbaar is… Ik merk in
			 't voorbijgaan nog aan, dat deze uitgang ook rt wordt door eene
			 versterking en voortzetting der Tongtrilling, waardoor zij aan de tanden stoot
			 (q).’
		  In die noot (q) op blz. 183, zegt hij: ‘Het is
			 opmerkelijk, dat deze sterkere voortzetting der trilling nooit gebruikt wordt,
			 dan waar, niet eene bloot dadelijke werking voor het oogenblik in den Werker
			 ondersteld wordt, maar eene voortdurende. Een veinzaart is niet iemand,
			 die veinst, maar die bestendig veinst. Even zoo is een
			 grijzaart, een rijkaart, die niet de hoedanigheid van
			 grijs en rijk in het werkelijk oogenblik, maar bij aanhoudendheid
			 heeft.’ Ziedaar in weinig regels een gevoelen geuit, dat eene halve eeuw
			 en wellicht nog langer aanhangers en zelfs een dapper voorvechter gevonden
			 heeft. Maar, zal men zeggen, 
			 Bilderdijk heeft toch zeker wel duchtige
			 bewijsgronden aangevoerd; hij heeft zeker op soortgelijke gevallen gewezen,
			 waarin de taal op overeenkomstige wijze te werk gaat, en ten minste nog een tal
			 van voorbeelden bijgebracht, die de verklaring rechtvaardigen? Niets van dat
			 alles, lezer; de zaak zelve is bij hem hiermede afgedaan; en ook van
			 voorbeelden geen enkel meer. Evenmin heeft 
			 Dr. de Jager ooit eenig nader bewijs weten bij
		  	te brengen. Laten we de opgegeven voorbeelden eens be-
{==8==} {>>pagina-aanduiding<<}
kijken! Het
			 eerste, veinzaart, komt nog het beste uit; het is werkelijk afgeleid van
			 een gebruikelijk werkwoord veinzen, en een veinsaard is inderdaad
			 iemand, die bij elke gelegenheid veinst. Maar dat beteekent veinzer ook
			 reeds Men geeft immers aan iemand, die eens voor een keer veinst, niet terstond
			 den leelijken naam van veinzer. Dit woord onderstelt, evenzeer als
			 veinsaard, dat het zijne gewoonte is; en het onderscheid bestaat hierin,
			 dat veinzer het feit eenvoudig constateert, terwijl veinsaard
			 bovendien het vonnis der veroordeeling over den persoon uitspreekt. Dit laatste
			 is een dubbel hatelijk woord; maar veinzer is niet hatelijker, dan het
			 begrip van veinzen zelf medebrengt. Een ‘grijzaart’
			 en een ‘rijkaart’ zouden personen zijn, die niet in het
			 werkelijk oogenblik, maar bij aanhoudendheid de hoedanigheden van grijs
			 en rijk hebben. Hoe is hier de tegenstrijdigheid op te lossen tusschen
			 bij aanhoudendheid zijn en voor het oogenblik niet zijn? De
			 ongerijmdheid wordt ook niet weggenomen, als men bij aanhoudendheid
			 opvat als gedurig, bij afwisseling; want een grijsaard is toch
			 niet beurtelings grijs en zwart, een rijkaard niet bij afwisseling rijk
			 en niet rijk. En wat voor kwaads ligt er in de voorstelling bestendig rijk,
			 zeer rijk te zijn? en toch rijkaard heeft een ongunstigen zin, die
			 er door het achtervoegsel aan toegevoegd wordt. Dit is echter het eigenlijke
			 bezwaar niet. 
			 Bilderdijk verklaart -aart en
			 -ert voor versterkingen van aar en -er; voor
			 achtervoegsels, die een mannelijken werker aanduiden, en die dus noodwendig het
			 begrip van eene werking onderstellen, een begrip dus dat door een werkwoord
			 uitgedrukt wordt. De woorden bloodaard, dronkaard, gierigaard, grijsaard,
			 gulzigaard, lafaard, snoodaard, valschaard, wreedaard enz. zouden dus
			 onvermijdelijk even zoovele werkwoorden blooden, gierigen, laffen enz.
			 onderstellen, met de beteekenis bloode, gierig, gulzig zijn; - dronkaard
			 een ww. dronken; en wat moet dit beteekenen? toch wel niet een dronk
			 zijn! Die onderstelling is ongerijmd en wordt trouwens door de taal zelve
			 weersproken. Wie toch heeft ooit iemand van een ander hooren zeggen, dat hij
			 	bloodt, gierigt, gulzigt, laft! Zulke werkwoor-
{==9==} {>>pagina-aanduiding<<}
den hebben nooit
			 bestaan, en kunnen ook nooit bestaan hebben. Onze taal, en waarschijnlijk ook
			 geene andere, kent geene werkwoorden, die blootelijk het bezitten eener
			 hoedanigheid uitdrukken en de beteekenis hebben van bloode zijn, goed zijn,
			 braaf zijn enz. Een werkwoord grijzen bestaat werkelijk, doch niet
			 met de beteekenis grijs zijn, maar grijs worden, evenals
			 groenen voor groen worden gezegd wordt. 
			 Dr. de Jager verklaart dan ook in zijne 
			 Verscheidenheden, blz. 59:
			 ‘Grijzaart (grijzert, grijzer) is dan iemand, die
			 grijst, van het werkwoord grijzen, dat is grijs
			 worden.’ ZZGel. houdt derhalve een grijsaard voor iemand, die pas
			 grijs wordt, en dus - de consequentie wil het volstrekt - bloodaards,
			 gierigaards, wreedaards enz. voor menschen, die niet bloode, gierig of
			 wreed zijn, maar die beginnen het zijn. Het komt mij voor, dat ZZGel. hier den
			 raad niet heeft gevolgd, dien hij in dezen zelf geeft, namelijk om
			 ‘het volk te beluisteren.’ Waren de oudste
			 woorden op -aert of -aard van werkwoorden gevormd, er zou nog
			 eenige waarschijnlijkheid voor B's gevoelen kunnen bestaan. Nu het
			 omgekeerde het geval is, nu alleen het latere veinsaard en enkele
			 woorden op -erd van werkwoorden afstammen, is er zelfs geen zweem van
			 waarschijnlijkheid te ontdekken. - Maar genoeg van het ongerijmde in de
			 verklaring van -aard en -erd als versterkingen van -aar en
			 -er. Moet men ze zóó opvatten, dan nog liever de afleiding
			 van 
			 Ten Kate en 
			 Weiland behouden: bloodaard = bloode
			 van aard, enz., die men om een paar woorden verworpen heeft, omdat iemand
			 niet wel grijs en rijk van aard kon zijn. Zij is evenwel veel
			 aannemelijker dan die van 
			 Mr. Bilderdijk en Dr. de Jager: zij
			 levert althans bij het meerendeel der woorden een verstandigen zin op; die der
			 laatstgenoemde Heeren bij geen enkel. Doch zij verklaart evenmin waarom
			 -aard, uitgezonderd in grijsaard, eene ongunstige beteekenis
			 heeft, iets dat onbegrijpelijker wijze door Recensent ontkend wordt.
		  Is het grondbeginsel waarvan men uitgaat, eene ongerijmdheid,
		  	hetgeen men verder stelt is zoo goed als eene onmo-
{==10==} {>>pagina-aanduiding<<}
gelijkheid; de
			 geschiedenis der taal leert het. Het achtervoegsel -er zou tot
			 -ert en -aart versterkt zijn. Maar achtervoegsels, die gelijk
			 -aar en -er, nooit den klemtoon hebben, ondergaan in den loop der
			 tijden geene versterking, maar wel omgekeerd
			 verzwakking. Juist het achtervoegsel -er levert er een
			 sprekend en leerrijk voorbeeld van. Dit luidde goth. -areis, b.v. in
			 laisareis (leeraar), wullareis (voller). Het werd ohd.
			 -arîi, mhd. -ære, nhd, -er. In het Mnl. werd
			 het achtervoegsel geheel toonloos, en ging over in -ere, -er en
			 -re, wanneer het onmiddellijk volgde op de lettergreep, die den vollen
			 klemtoon had; b.v. in backere, wever, dienre, leerre; maar het behield
			 den halven toon, en veelal ook de a, het werd -are, -aer, -eer of
			 ére, wanneer het door eene toonlooze lettergreep werd
			 voorafgegaan, zoodat het niet onder den invloed van den klemtoon der
			 stamlettergreep stond; b.v. in gokelaer, loghenare en
			 loghenére, voghelaer, perssemeer (woekeraar). Wij nemen hier dus
			 eene steeds voortgaande verzwakking waar, van -areis tot -arî,
			 -are, -ere, -er en -re, hoedanige men ook bij andere achtervoegsels
			 kan opmerken; b.v. bij -dom, onl. -duom; bij -lijk, goth.
			 -leiks, dat thans als -lik wordt uitgesproken; bij -rik,
			 goth. reiks, b, v. in frithareikeis (Frederiks); en bij
			 -aard zelf, niet alleen in de eigennamen, maar ook in de gemeene zelfst.
			 naamw., die, naar Fransche modellen met den accent op -ard gevormd, ook
			 in het Mnl. niet zelden den klemtoon hadden, maar thans nooit meer dan den
			 halven toon krijgen, of, als -erd, geheel toonloos zijn. Voor hem, die
			 iets van de geschiedenis onzer taal begrijpt, grenst het aan ongerijmdheid te
			 stellen, dat de stroom tot voorbij zijnen oorsprong zou zijn teruggevloeid, en
			 dat de taal, hare richting niet wijzigende, maar op eenmaal geheel
			 omkeerende, van -er, niet alleen -ert, maar zelfs
			 -aart zou hebben gevormd. Men werpe mij hier niet tegen, dat het Nnl.,
			 welluidendheidshalve, het mnl. dienre, leerre, sunder in dienaar,
			 leeraar, zondaar heeft veranderd. Daarbij had geene versterking van
			 er tot -aar, geene vorming van een nieuw achtervoegsel plaats,
			 maar eenvoudig eene verruiling,
{==11==} {>>pagina-aanduiding<<}
waarvoor eene goede reden was;
			 -aar had nooit opgehouden te bestaan. Evenmin zou de taal van sommige
			 verbalia op -er, als bijter, blaffer, woorden op -erd
			 hebben gevormd, indien -erd niet reeds aanwezig was geweest.
		  Het is tamelijk duidelijk, dat het 
			 Bilderdijk niet ernstig om de verklaring der
			 woorden op -aard en -erd te doen was. Hij had het oog
			 voornamelijk op de spelling, en wilde -aart en -ert geschreven
			 hebben; de tongletter diende blootelijk ter versterking van de r, zij
			 moest dus eene t zijn. Rust dit beweren op gronden? leert de taal het?
			 Neen, het tegendeel. De taal toont, door zwaarder, eerder, hoorder,
			 duurder, dat zij in 't algemeen achter eene r de d verlangt;
			 in dit bijzonder geval toont zij het door Spanjaarden en
			 bastaarden nevens Spanjaards, bastaards en
			 bastaardij.
		  Na het verhandelde zal men waarschijnlijk moeite hebben om te
			 begrijpen, hoe men nog in 1865 eene leer verdedigen kan, die geen onderzoek kan
			 lijden, die volstrekt niets vóór, maar alles tegen zich heeft.
			 Trouwens in de boven vermelde brochure komt nog veel voor, dat bevreemden moet.
			 Onder andere de insinuatie, dat ik leeren zou ‘Heren en
			 begeren’ te spellen. - Recensent weet zeer goed, dat zulks niet waar
			 is. - Vervolgens, het beweren, dat woorden als lachen, lichaam enz.
			 zonder eene g er in (lagchen) niet te spellen zijn. Dit
			 schijnbezwaar, dat bepaaldelijk aan de onderwijzers ter behartiging wordt
			 aanbevolen, zou waarschijnlijk in de vorige eeuw indruk gemaakt hebben, thans
			 zal ieder, die behoorlijk spellen kan, die de zoogenaamde klankmethode kent, in
			 die bewering niets meer dan eene drogreden zien. Hij weet, dat men thans bij
			 het spellen, gelijk de aard der zaak medebrengt, iedere letter met dien klank
			 noemt, dien hij in het woord heeft, en spreekt, als hij b.v.
			 bèdstédĕ spelt, de drie e's op drie
			 verschillende wijzen uit: è, é en ĕ. Hij zal
			 dus dienovereenkomstig l, à, ch, ĕ, n zeggen, en zoodoende,
			 ook zonder eene g te noemen, den juisten klank treffen, evengoed als hij
			 d, à, g dag zegt, en niet d, á, g, dat daag
			 zou opleveren. - Bevreemdend is ook het verwijt aan de
{==12==} {>>pagina-aanduiding<<}
Redactie van
			 het 
			 Woordenb. d. Ned. Taal, dat er van de beloofde
			 mededeeling harer spellingbeginselen op het congres te Brugge
			 niets gekomen is. Ieder congreslid weet, dat de mededeeling buiten onze schuld
			 en niet zonder uitdrukkelijk protest van onze zijde achterwege is gebleven. Het
			 ‘vermoeden, dat het geringe uitzigt op eenige goede uitkomst ons tot
			 zwijgen zou genoopt hebben,’ is inderdaad slechts een vermoeden, dat door
			 de goede uitkomst niet veel waarschijnlijker is geworden. De Belgische
			 Regeering toch heeft, ondanks ons zwijgen en in spijt van 
			 Dr. de Jager, die zelfs de ae in het
			 Vlaamsch wilde behouden zien, onze spelling als de officieele aangenomen, en de
			 meeste Vlaamsche dagbladen, zoo niet alle, hebben dien wenk terstond
			 gevolgd.
			
		  L.A. te Winkel.
		
		
		  Critische beschouwing der verschillende afleidingen van het
			 woord God.

		  
		  
		  Toen ik in den vorigen jaargang van dit tijdschrift (VI, blz. 210
			 vlg.) de vraag: wat zoekt de etymologie? trachtte te beantwoorden, begon
			 ik mijn opstel met de opmerking, dat het etymologizeeren den mensch eigen is,
			 zoodra hij dien trap van ontwikkeling heeft bereikt, dat hij het oorzakelijk
			 verband der dingen wenscht in te zien en zich zelven van alles rekenschap zoekt
			 te geven. Het kan dus wel niet verwonderen, dat men ook gegist heeft naar den
			 oorsprong van eenen naam, die uit zijnen aard aan allen de hoogste
			 belangstelling inboezemt, dat men heeft willen weten, welke gewaande of
			 werkelijke eigenschap van het Opperwezen door den naam God wordt
			 vertegenwoordigd. Reeds sedert eeuwen
{==13==} {>>pagina-aanduiding<<}
meende men het raadsel te
			 hebben opgelost en hield men algemeen het woord God voor hetzelfde woord
			 als goed. De verklaring van God, als de Algoede, als het
			 goede wezen bij uitnemendheid, strookte natuurlijk uitmuntend met de
			 christelijke voorstelling van het Opperwezen, en getuigt van den vromen zin
			 haars uitvinders; maar zij getuigt niet van zijne scherpzinnigheid, noch van
			 zijne taalkennis. Bij een weinig nadenken reeds wordt die verklaring hoogst
			 onwaarschijnlijk, en, in het licht der wetenschap beschouwd, blijkt zij geheel
			 valsch te wezen. De Duitsche taalkundige 
			 Adelung is, mijns wetens, de eerste geweest,
			 die aan hare gegrondheid heeft getwijfeld, doch hetgeen hij meende er voor in
			 de plaats te moeten stellen, was even verkeerd en zelfs veel minder
			 waarschijnlijk. Van toen af echter hebben 
			 Grimm en andere taalgeleerden verschillende
			 andere gevoelens geopperd; maar tot nog toe heeft men geene verklaring weten te
			 geven, die geheel bevredigt. Sommige dier etymologieën zijn
			 onvoorwaardelijk te verwerpen; enkele zijn op zich zelve niet geheel
			 onwaarschijnlijk, maar worden gedrukt door bezwaren, die men nog niet heeft
			 weten op te heffen. Men moet derhalve bekennen, dat de afleiding van het woord
			 God òf nog niet bekend, òf voor het minst nog niet
			 voldingend bewezen is. De eerste stap echter op den weg om iets te vinden is
			 natuurlijk het verkrijgen van de overtuiging, dat men het gezochte nog niet
			 heeft gevonden; men blijft dan niet stil zitten, maar gaat voort met
			 zoeken.
		  Het is mijn voornemen de lezers van den Taalgids in dit opstel
			 bekend te maken met de verschillende geopperde gevoelens aangaande den
			 oorsprong van een woord, dat ongetwijfeld ook hunne belangstelling geniet.
			 Tevens wil ik aantoonen, waarom sommige dier gissingen als volstrekt ongegrond
			 moeten verworpen worden, en waarin het onzekere bestaat, dat verhindert andere
			 als bewezen te beschouwen.
		  De oudste mij bekende verklaring is de boven reeds genoemde: God
			 = goed. Zij was blijkbaar gegrond op de overeenkomst der beide klanken; en
			 men hield ze voor afdoend
{==14==} {>>pagina-aanduiding<<}
bewezen door de uitspraak van
			 Christus, Marc. X, 18. ‘Niemant en is
			 goet dan één, namelick Godt.’ Men treft ze aan in het
			 woordenboek van 
			 Kiliaan: ‘God, deus, numen,
			 Ger. gott, Angl. god, dicitur God, q. d. Goed; nemo
			 enim bonus nisi unus Deus, Marc. 10.’ Het gevoelen dagteekent echter
			 van veel vroeger dan Kiliaan; het had reeds ingang gevonden bij 
			 Luther en anderen. 
			 Vondel was er hooglijk mede ingenomen. In zijne
			 
			 Bespiegelingen van Godt en Godsdienst, leest
			 men:
		  
			 ‘Indien een ongodist Godt dienen zal, en eeren, 
			 Zoo staet ons eerst met reên te stercken en beweeren 
			 Dat Godt in wezen is, dees naam geen' droom beduit, 
			 Of wezenloozen vont, gemaelt door spraeckgeluit, 
			 Maer een zelfstandigheit, een wezen wort berekent, 
			 Gelijck men met den naem van boom een' boom betekent. 
			 Men moet dan weeten, wat de naem van Godt ons melt 
			 In onze spraecke, en bij een ieder volck gestelt 
			 Niet ydel, maer wel scherp met oordeel uitgelezen, 
			 Om uit te beelden of de wercking van dit wezen, 
			 Of iet dat zijn natuur en eigenschap verklaert, 
			 Dees spruit in Duitsch uit goet, en melt den goeden aert, 
			 Den oirsprong van al 't goet, te vloeien uit dien rijcken; 
			 Een naem zoo schoon, dat wy geen andre tongen wijcken; 
			 In zijn betekening, naerdien hy 't hart verweckt, 
			 En met dien klanck alleen de zielen naer zich treckt.’ 
			 Vondels Werken, IX, 394. 
		  

		  Weiland, in zijn 
		  Taalkundig Woordenboek, vermeldt die afleiding
		  ook nog, doch als onzeker: ‘Zeer velen hebben dit woord van goed
		  afgeleid.’ Die velen, onder welke ook 
		  Schilter (zie zijn Glossarium op het woord
		  Cot) bedachten blijkbaar niet, dat de opvatting: God =
		  Goed, zuiver christelijk is; terwijl de naam God, die in alle
		  Germaansche tongvallen wordt aangetroffen, reeds in den voorchristelijken tijd
		  in de algemeene Germaansche grondtaal moet aanwezig geweest zijn, en derhalve
		  van heidenschen oorsprong is
		   1); en
{==15==} {>>pagina-aanduiding<<}
dat de voorstelling van de goden als
		  goede wezens volstrekt niet met de heidensche begrippen strookt. Onze
		  voorouders toch stelden zich de goden niet voor als zedelijk volmaakt goed;
		  laat staan als goedhartig. Op Baldur alleen, den god des lichts, ware de
		  benaming goed toepasselijk; al de overige goden hebben gezondigd en
		  zullen in den jongsten dag met de wereld verbranden. Zelfs het beginsel van het
		  kwaad, Loki, wordt onder hen geteld. Eene algemeene benaming als de
		  goeden, voor het geheele geslacht der goden, had onmogelijk in een
		  heidensch brein kunnen opkomen.
		  Doch de Grammatica neemt hier allen twijfel weg; zij verbiedt
			 volstrekt de woorden god en goed voor één of zelfs
			 voor verwant te houden, en toont ook hier, dat schijn bedriegt. Eigenlijk
			 stemmen in beide woorden alleen de beginletters, de beide g's, overeen;
			 de sluitletters alleen door verloop, en de klinkers nergens dan slechts
			 schijnbaar in het Ags. en Oudfriesch, terwijl het Engelsch en Nieuwfriesch
			 bewijzen, dat de uitspraak ook in die talen verschillend was. Uit het ohd.
			 guat, het nederl. goed, en het friesche goed (lees:
			 goe-ed) blijkt ontegenzeggelijk, dat de grondvocaal van het bijvoegl.
			 naamw. eene a is, versterkt door eene voorgevoegde u (oe). Alle
			 verwante talen stemmen daarmede overeen
			  1). De grondvocaal van het woord God daarentegen is
			 eene u (oe); de Gothen zeiden guth, de oude Noormannen
			 gudh, de Denen en Zweden nog Gud; terwijl goed in het
			 Goth. gôds, in het Onrd. gôdr, en in het Deensch en
			 Zweedsch god luidt. De korte u verandert in het Nederl. wel in
			 o en u, maar nooit in oe. In het woord God ziet men
			 de d met th en dh afwisselen; in het bijvoegl. naamw. is
			 geen zweem van verwisseling te ontdekken, dan alleen de regelmatige met
			 t in
{==16==} {>>pagina-aanduiding<<}
het Oudhd. guat, guot. - Alles wijst hier dus op
			 verschil in oorsprong.
		  Adelung schijnt de eerste geweest te zijn, die
			 de zoolang gangbare afleiding in twijfel heeft getrokken. Hij vermoedde, dat
			 God uit ééne bron was gevloeid met
			 ‘Odin,’ den Noordschen naam van het hoofd der goden. Wat hem
			 op het denkbeeld mag gebracht hebben, is mij onbekend, zeker was het niet de
			 Grammatica, want zij verwerpt deze afleiding nog sterker dan de vorige.
		  Het woord Odhinn is de regelmatige Noordsche vorm van het
			 woord, dat wij in onze jeugd Wodan
			  1) hebben leeren noemen, en dat in het
			 Oudhoogd. Wuatan luidt. Wij hebben hier dus, behalve dezelfde zwarigheid
			 als bij God = goed, eene nieuwe: w = g.
		  De Friesche e in Wensdei (Woensdag) naast de o
			 in God toont insgelijks, dat de klinkers in God en Woedan
			 (bij hen Wedan?) niet overeenstemmen.
		  Een derde, zeer hybridische afleiding: ‘God en
			 Gut van het wortelwoord ot, od, eut, bezit, magt (ons ood
			 in kleinood en allodial), en het gael. lidwoord g
			 ontstaan,’ is geene ernstige wederlegging waardig. Het is genoeg te
			 vermelden, dat het bedoelde ood in het Gothisch aud en in het
			 Ags. ead luidt, en dus geen bestanddeel van goth. guth en ags.
			 god kan uitmaken; en dat het lidwoord in het Gaelisch y, en
			 vóór een klinker yr is, en niet g.
		  Niets verstandiger is Kaltschmidts afleiding van Skr.
			 gâ
{==17==} {>>pagina-aanduiding<<}
(gaan), dat in het Grieksch gao
			 luiden, en scheppen, voortbrengen beteekenen zou. Uit de bijvoeging, dat van
			 dien wortel ook gâus is afgeleid, hetwelk rund (stier en
			 koe) en aarde beteekent, blijkt, dat 
			 Kaltschmidt het oog heeft, op een wortel,
		  	waarvan gr. γαῖα en γῆ (aarde)
			 is afgeleid. Een gr. ww. gao is onbekend; en men weet thans, dat men aan
			 gâ ten onrechte, behalve de beteekenis gaan, ook die van
			 scheppen heeft toegeschreven. De aarde is datgene, waarop de
			 mensch gaat, de grond of bodem. Doch al wilde men aan gâ de
			 beteekenis scheppen blijven toeschrijven, de a die schuilt in ons
			 koe, ohd. chua en kua, dat ook van skr. gâ
			 komt, verbiedt eenige verwantschap met God (guth) te
			 onderstellen.
		  Grimm (Deutsche
		  Mythologie, blz. 13) achtte het niet onmogelijk, dat God
		  hetzelfde woord is als het Perzische khodâ. ‘Indien dit
		  woord,’ zegt hij, ‘door eene sterke verkorting uit het Zendsche
		  quadâta (a se datus, increatus, skr. swadâta, d.i.
		  door zich zelven gegeven, ongeschapen) ontstaan was, dan zou ons Germaansche
		  woord oorspronkelijk eene samenstelling wezen en een treffenden zin
		  hebben.’ Ongetwijfeld zou eene uitdrukking met de beteekenis
		  ongeschapen eene hoogst gepaste benaming voor het Opperwezen zijn. Ook
		  is de overgang van skr. swadhâta, in zend. qadhâta
		  (quadhâta), en van dit woord in nieuwperzisch khodâ,
		  hoe onwaarschijnlijk misschien in het oog van velen, niet aan zoo grooten
		  twijfel onderhevig, dat degelijke kenners dier talen dien onwaarschijnlijk
		  achten; zie 
		  Justi, 
		  Handbuch der Zendsprache, blz. 86. Doch de
		  verklaring van het Germ. woord God als de ongeschapene is om twee
		  redenen onaannemelijk. Vooreerst beteekent swadhâta eigenlijk niet
		  ongeschapen, maar o.a. door zich zelven gegeven,
		  hetgeen trouwens als door zich zelven voortgebracht of
		  geschapen kan opgevat worden. Intusschen bevat het begrip
		  door zich zelven voortgebracht eene tegenspraak met zich zelf; het
		  onderstelt natuurlijk het bestaan van den zich zelf scheppende
		  vóór dat hij bestaat; en zóó ongerijmd hebben onze
		  voorouders wel niet gedacht. Het Zend. qadhâta beteekent dan ook
		  niet door zich zelven gegeven, maar door zich
{==18==} {>>pagina-aanduiding<<}
zelven bepaald of bestuurd, zijne eigene wet hebbende,
		  eigenmachtig handelende, en het wordt als bijv. naamw. toegepast op het
		  uitspansel en de sterren, die hun eigen loop volgen. De beteekenis
		  heerschen, ligt ook in dareghôqadhâta, eene lange
		  heerschappij hebbende, en in pourvôqadhâta, vroeger
		  heerschende. In de Noordsche mythologie nu is niet God, of liever, zijn
		  niet de goden, de allereerste wezens. De goden zijn daar jonger dan de
		  reuzen; en dezen weder jonger dan eene woeste nog door geen levend wezen
		  bewoonde natuur. Vóór al het geschapene bestond er een groote
		  kloof of gaping, eene gaping der gapingen (ginnunga gap)
		  tusschen het eeuwige vuur ten zuiden en de eeuwige koude ten noorden. In het
		  midden van die kloof borrelde de bron Hwergelmir, de bruisende
		  ketel of kom, die twaalf stroomen van zich liet uitgaan. De eerste reus
		  Ymir en de eerste god Buri hebben niet zich zelven geschapen,
		  maar zijn geworden door de zuivere werking der bestaande natuurkrachten.
		  De reus werd door de werking van het vuur op de ijsklompen, waartoe de
		  koude het water der bron Hwergelmir had doen stollen; de god werd
		  doordien de koe Audhumbla, die op dezelfde wijze als de reus ontstaan
		  was, aan de zilte ijsklompen likte. De goden, die bij de Germanen de hoofdrol
		  spelen, zijn bij hen, evenzeer als die bij de Grieken en Romeinen, uit ouders,
		  uit den god Bör en de reuzin Bestla, op menschelijke wijze,
		  geboren. Hoe het dan ook zij, ongeschapen kan in geen geval de
		  beteekenis van het woord god wezen.
		  Intusschen is het zeker, dat het Perzische qadâi,
			 qudhâ, qotai de beteekenis heeft van Heer en God, in
			 den zin van zelf- of eigenmachtig heerscher; doch in dat woord
			 ons God te zien laat de geschiedenis der taal volstrekt niet toe. De
			 genoemde vormen zijn uitsluitend eigen aan den Middel-Aziatischen taaltak, niet
			 aan het Germaansch, noch aan eenige andere der Westersche talen, vermits deze
			 geene twijgen van dien tak zijn. Het Germaansch weet van geen overgang van
			 sw (met de dentale s) in qua en kho; sw blijft
			 sw (zw), gelijk onder andere swing, ons zwenken;
			 	swasri, ons zuster (hd.schwes-
{==19==} {>>pagina-aanduiding<<}
ter); swâd, ons zoet (friesch swiet); en
			 swid, ons zweeten, bewijzen. Zeker is het dat bepaaldelijk de
			 Skr. wortel swa, die zelf, zich en eigen beteekent,
			 onveranderd in het Germaansch is overgegaan, en in het Goth. swês,
			 in het Ags. swæs, en in het Ohd. swâs of swas
			 luidde. Naar alle waarschijnlijkheid leeft hij ook bij ons nog in
			 zwezerik. - Uit alles volgt, dat wij niet het minste recht hebben om het
			 woord God van Skr. swadhâta af te leiden en er de
			 beteekenis van ongeschapen, of die van eigenmachtig heer of
			 autocraat aan toe te schrijven.
		  Daar geene westersche taal, het Latijn en Grieksch zoo min als het
			 Germaansch, eenig woord bevat, dat strekken kan om de afleiding van God
			 te verklaren, en Bopp de grootste kenner van het Indo-Europeesch,
			 verzekerd had, ‘dat de Germaansche vormen, inzonderheid in de oudere
			 dialecten gewoonlijk dichter bij het Sanskrit staan, dan bij het
			 Nieuwperzisch,’ wendde men sedert den zoekenden blik naar de heilige taal
			 der Brahmanen, die ongetwijfeld de eenige is, welke hier licht geven kan. Eer
			 wij echter overgaan tot de beschouwing van de skr. woorden, die men ter
			 verklaring heeft aangevoerd, moet ik den lezer opmerkzaam maken op eene
			 bijzonderheid in het woord God, die het onderzoek moeilijk maakt en
			 misschien altijd verhinderen zal tot volkomene zekerheid te geraken. De zaak is
			 deze. Er bestaan van het woord God twee vormen, die niet overeenstemmen;
			 te weten één met th of dh, en een andere met
			 d, hd. t. In het Goth. wordt guth aldus verbogen:
			 guth, guths, gutha, guth; mv. guda,
			 gudê, gudam, guda; en sommige afleidingen en
			 samenstellingen vertoonen de th als guthblôstreis,
			 guthaskaunei; andere de d, als gudhus, gudafaurhts, gudalaus,
			 afgudei, gagudei, gudja, gudjinôn, gudjinassus, gudisks. Het
			 Oudnoordsch heeft alleen vormen met dh: godh, gudh en godhi
			 (priester); maar de overige Nederduitsche talen, alleen met d: ags.
			 god, eng. god, deensch, zweedsch, ijsl. gud, osaks.
			 god; waaraan regelmatig de hd. t van Gott beantwoordt.
			 Welke letter is hier de normale, de th of de d?
{==20==} {>>pagina-aanduiding<<}
Van
			 het antwoord op deze vraag hangt de vorm af, welken het skr. woord moet hebben.
			 Is de th als de ware sluitletter te beschouwen, dan komen alleen skr.
			 wortels op t in aanmerking; in het andere geval alleen wortels op
			 dh of th. Ook de beginletter baart moeilijkheid. Aan de Germ.
			 g kan theoretisch skr. gh en h beantwoorden; maar ook
			 g, namelijk, wanneer de sluitletter eene adspirata is, b.v. dh.
			 Uit het laatste vloeit voort, dat het Sanskr. woord met g kan aanvangen,
			 wanneer men in God de d voor de normale sluitletter aanziet. Er
			 komt nog bij, dat de skr. h dikwijls een overblijfsel is van eene
			 bh of dh; zoodat allerlei skr. vormen, als ghut, gudh, hut,
			 bhut, thut enz. in aanmerking kunnen genomen worden.
		  Prof. Schweizer te Zürich
			 sloeg het oog op Skr. dhûti, beweger, schudder (van den wortel
			 dhû, beroeren, schudden) eene benaming, die van den wind,
			 Marutas, gebezigd wordt, en dezen voorstelt als den verwoestenden storm.
			 In God zou dan volgens hem, het begrip liggen van ‘den stormenden,
			 donderenden en bruisenden held;’ en dit begrip zou overeenkomen met de
			 beteekenis, die door 
			 Grimm aan den naam Wuadan is
			 toegeschreven, als ‘de albesturende, scheppende kracht, het alles
			 doordringende element der lucht, dat zich zoowel in een lieflijken,
			 verkwikkenden wind, als in den wilden, verwoestenden storm
			 openbaart.’
		  Men ziet de overeenstemming is niet volkomen. Immers bij
			 dhûti komt alleen het verwoesten en beroeren in aanmerking, welk
			 begrip oorspronkelijk niet in woede en woeden gelegen heeft. Het
			 onrd. woord, ôdr (woede) beteekent wel is waar toorn, maar
			 ook moed en geest; woede beantwoordde volkomen aan lat.
		  	animus en gr. μένος, ziel, geest,
			 levensbeginsel. Woedan komt dan ook in de Noordsche mythologie voor als de
			 schepper, bezieler en onderhouder der menschen; hij vormt het eerste
			 menschenpaar uit twee boomen Eska en Embla; hij is de grootste bestrijder der
			 vernielende krachten, waartegen hij in den jongsten dag zal kampen, bijgestaan
			 door de helden, die hij uit alle eeuwen en oorden op de
{==21==} {>>pagina-aanduiding<<}
slagvelden
			 opzamelt en in zijne Waalhalla (Keurzaal) overbrengt. Eerst de verkondigers van
			 het Christendom, die de goden als duivels voorstelden, gaven aan Wuodan
			 het karakter van een ‘tyrannus,’ dwingeland, en waren
			 oorzaak, dat aan woede en woeden thans alleen een ongunstige zin
			 wordt gehecht. De voorstelling boos en vernielend kan niet het
			 begrip zijn, dat aan het woord God ten grondslag ligt, hoe men dit ook
			 neme, hetzij oorspronkelijk als benaming der hoogste godheid, in welke dan ook
			 het begrip van schepper en onderhouder moet liggen, hetzij als benaming van het
			 gansche geslacht van goden, onder welke zich ook bepaald goede en weldadige
			 wezens bevonden. - Komen de begrippen niet wel uit, de vorm is onzeker; want
			 men kent geen enkel voorbeeld van eene Germaansche g, die stellig uit
			 eene Skr. dh ontstaan is.
		  Prof. Schweizer, dhûti met eene
			 t als grondvorm aannemende, onderstelde stilzwijgend, dat de th
			 in God de oorspronkelijke sluitletter is geweest. Van een ander gevoelen
			 is 
			 Dr. Ebel. Deze neemt niet gutha maar
			 guda als den normalen grondvorm aan, vermits het, volgens hem, niet
			 waarschijnlijk is, dat alle Germaansche talen bij de klankverschuiving te ver
			 zouden gegaan zijn en twee stappen vooruit zouden gedaan hebben. Daarom meent
			 hij, dat het Goth. en Onrd. zijn staan gebleven; hij zocht derhalve naar een
			 wortel, die op dh eindigt, en stelt gudh (verbergen, bedekken),
		  	gr. κεύθω (keutho) voor. Hij
			 merkt daarbij aan, dat de Skr. beginletter in het Germ. blijft, wanneer de
			 sluitletter geadspireerd is, en voert onder andere een zeer treffend voorbeeld
			 aan, waarin volkomen dezelfde verhouding der letters voorkomt, te weten:
			 bandh (binden), πενθ (penth) in
		  	πεῖσμα,
			 πενθερος, en band. 
			 Graff reeds had aan gudh, bedekken en
			 verbergen, gedacht; hij giste, dat God zoo veel zou zijn als de alles
			 overdekkende hemel. Dr. Ebel wil het evenwel anders hebben
			 opgevat, niet als de dekkende en verbergende, maar als de
			 bedekte en verborgene. ‘Is God de verborgene, de
			 onzichtbare,’ zegt hij, ‘dan zal het gepaste van
{==22==} {>>pagina-aanduiding<<}
deze benaming der godheid in een Duitschen mond ieder in het oog
			 springen, die denkt aan de bekende plaats van 
			 Tacitus (Germ. 9).’ Die plaats
			 vertaal ik aldus: ‘Voor het overige denken zij [de Germanen] er niet aan
			 om de goden binnen wanden in te sluiten noch in eenige menschelijke gedaante af
			 te beelden; daar voor zijn de hemelsche wezens hun te groot. Zij heiligen
			 bosschen en wouden, en noemen met godennamen het verborgene, dat zij slechts
			 met het oog van het godsdienstig gevoel zien.’ - Ongetwijfeld heeft
			 zoowel Graffs als Ebels verklaring veel vóór
			 zich. Kon men guda als den Germaanschen grondvorm aannemen, dan kwam
			 alles behoorlijk uit, en zou men bij eene der beide verklaringen berusten
			 kunnen. Doch die vorm is niet de waarschijnlijkste. 
			 Dr. Leo Meyer heeft al de Gothische vormen met
			 groote nauwkeurigheid opgezocht en bekeken, en komt tot het besluit, dat
			 gutha de normale vorm is geweest. Eene Gothische media verandert als
			 sluitletter niet zelden in eene adspirata, maar nooit in het midden van
			 een woord; en dit zou hier hebben moeten plaats grijpen. De 3de
			 naamval van Guth luidt steeds gutha met th, het mv. komt
			 ook eens zóó geschreven voor, te weten Gal. IV:
			 8: ‘thoei wistai ni sind gutha,’ ‘die van
			 nature geene goden zijn.’ Dit verbiedt volstrekt de d voor de
			 oorspronkelijke letter te houden. Het vergelijkbare skr. woord moet dus op
			 t eindigen. Alsdan komt huta (geofferd, geplengd, of
			 hij, aan wien geofferd of geplengd is), van den wortel hu
			 (offeren, plengen), in aanmerking. Hu is echter waarschijnlijk hetzelfde
		  	woord als het gr. θύ(ειν), zoodat
			 men dan moet stellen, dat dh in g is overgegaan; iets, waarvan de
			 mogelijkheid nog niet is bewezen. Om die reden verwerpt Meyer
			 huta en slaat hij het oog op jut (d.i. dzjut), glanzen,
			 schitteren. Ten einde zijne meening ingang te doen vinden haalt hij
			 voorbeelden aan, waarin eene skr. g in het Germ. g gebleven is.
			 In die voorbeelden echter is de sluitletter geadspireerd, namelijk in
			 gardh dat met goth. gredu, en grabh dat met graban
			 zou overeenstemmen; alleen in gâ komt geene en dus
{==23==} {>>pagina-aanduiding<<}
ook
			 geene geadspireerde sluitletter voor. De beteekenis past anders uitnemend.
			 God zou dan beteekenen: de glansrijke, de schitterende, en het
			 woord zou dan één zijn met lat. deus, divum, gr.
		  	(Ζεύς),
		  	Διός, en skr. dêwas. Immers
			 jut (dzjut, is achtereenvolgens ontstaan uit jyut, dyut, dya,
			 diw, uit welken wortel diw (glans) de genoemde woorden ontsproten
			 zijn. Doch Meyer bedenkt niet, dat d en dy (dj)
			 nooit onze g hebben kunnen opleveren. De skr. g gaat wel over in
			 j (dzj), maar niet omgekeerd j in g, gelijk hier
			 ondersteld wordt geschied te zijn. Aan dzj uit g zou eene Germ.
			 g kunnen beantwoorden, maar onmogelijk aan dzj uit dy. Er
			 komt nog iets bij, dat in dit bijzondere geval volstrekt verbiedt aan dien
			 overgang te denken. De wortel diu (diw) is onveranderd in het
			 Germaansch overgegaan en heeft daar de vormen Diu, Tiu en Ty,
			 ohd. Ziu, opgeleverd, die als eigennaam op den oorlogsgod is toegepast,
			 welke bij ons in Dinsdag, Friesch Tiisdei, dag van Diu, dies
			 Martis, nog leeft. Meyers afleiding is derhalve, als eene volstrekt
			 onmogelijke, zonder voorbehoud te verwerpen.
		  Graff gist ook, dat God kan ontstaan
			 zijn uit budh, weten, ‘waarvan Buddha, en misschien het
			 slav. bog (God).’ In dit geval zou God de wetende, de wijze
			 beteekenen. Die gissing vooronderstelt echter de hoogst onwaarschijnlijke
			 verwisseling van b met g, en is dus vooralsnog insgelijks
			 onaannemelijk.
		  Zoo heb ik dan den lezer door den doolhof der gissingen geleid. De
			 uitkomst is, dat wij de afleiding van het merkwaardige woord nog niet kennen.
			 Iets hebben wij echter kunnen leeren, namelijk, dat het etymologizeeren de
			 grootste omzichtigheid vordert, dat schijn nergens meer bedriegt dan hier, en
			 dat men zich niet tevreden mag stellen, zoo lang niet èn beteekenis
			 èn vorm in de volkomenste overeenstemming zijn.
			
		  L.A. te Winkel.
		
		
{==24==} {>>pagina-aanduiding<<}

		  Overeenstemming in de vormen geer, geeren, aalgeer en
			 navegaar.

		  
		  
		  Troffen wij Taalgids, VI, blz. 276 vlgg., in leeder,
			 lader, ladder, en leelijk, lalijk twee voorbeelden aan, waar in de
			 tweeklank ai ook bij ons, gelijk in het Oudfriesch, zoowel eene lange
			 â als eene scherpe e opleverde, in (aal)geer
			 en (nave)gaar hebben wij een derde. De geschiedenis van dit
			 geer, gaar is hoogst eenvoudig, heeft niets duisters, niets
			 tegenstrijdigs in, tenzij men, gelijk de Latijnen zeggen, in het riet knoopen
			 zoekt. De e van geer is niet ontstaan uit de a van
			 gaar; dit laatste woord is, om vergelijkender wijze te spreken, niet de
			 vader maar de oom van het eerste; beide stammen als broeders af
			 van een woord, waarin ai voorkomt. De genealogie der geer-familie
			 laat zich dus voorstellen:
		  
			 
{== afbeelding 	
			 ==} {>>afbeelding<<}
    

		  Zij stemt volkomen overeen met die van de familien leer,
			 leelijk en bereiden:
		  
		  	
{== afbeelding 	
			 ==} {>>afbeelding<<}
    

{==25==} {>>pagina-aanduiding<<}

		  De geschiedenis van geer is deze. Caesar maakt
			 melding van eene werpspies bij de Galliërs, gaesum geheeten; en
			 Grieksche schrijvers kennen aan de Iberiërs, Puniërs en Lybiërs
			 ook zulk een wapentuig toe, dat zij
		  	γαῖσος en
		  	γαισός (gaisos) noemen. Die
			 naam was dus wijd en zijd verbreid. Het kan daarom wel niet verwonderen, dat
			 men hem ook bij de Germanen aantreft, doch met de bekende, zoo menigmaal
			 voorkomende verandering der s in r, en met de vocaalwijzigingen,
			 die elk dialect medebrengt: onrd. geir, oudsaks. gêr, ohd.
			 gêr en kêr, ags. gâr, ofri.
			 gêr en gâr, ndl. geer en gaar; waarbij
			 men in aanmerking moet nemen, dat ai in het Lat. regelmatig in
			 ae, in het Noordsch in ei, in het Osaks. in ê, in
			 het Ohd. voor eene r in ê, in het Ags. in â of
			 ae, in het Friesch in ê of â overgaat. De Eng.
			 o, als zij met eene Ags. â overeenstemt, bewijst, dat deze
			 uit ai ontstaan is; to gore bevestigt hier dus, dat
			 gâr voor gair staat; en de Ohd. vorm napugaera met
			 ae pleit insgelijks voor het ontstaan der e van gêr,
			 kêr uit ai. Alle vormen, de niet Germaansche zoowel als de
			 echt Germaansche, stemmen derhalve volkomen overeen. Er is geene grootere
			 overeenstemming denkbaar; alleen het Gothische getuigenis ontbreekt. Het
			 laatste gedeelte toch van het evangelie van Johannes,
			 waar het doorsteken van Christus' zijde verhaald wordt, en waar dus de
			 Gothische benaming voor speer zou moeten voorkomen, is verloren gegaan;
			 en de gairu, de doorn
		  	(σκόλοψ), in het vleesch van
			 Paulus, 2 Cor. 12.7, was wel geen werpspies. Ook is
			 gairu onz., terwijl de vormen geir, gêr, gâr enz.
			 mannel. zijn. Intusschen zou de stekende doorn gairu van denzelfden
			 wortel kunnen gevormd wezen. Dit woord zou dan het bestaan der ai
			 bevestigen; in geen geval pleit het er tegen.
		  Ook onder de samenstellingen en afleidingen heerschte dezelfde
			 volkomene overeenstemming. Het woord geer werd ook op andere werktuigen
			 om te steken toegepast. Zoo heet het vischtuig, in de gedaante van een drie- of
			 viertandige vork, waarmede inzonderheid aal of paling gestoken wordt, in het
			 Ohd. fiskêr, of eenvoudig kêr (tridens, drietand);
			 bij ons
{==26==} {>>pagina-aanduiding<<}
heet het aalgeer, overeenkomende met
			 Kiliaans aelsperre (aalspeer). De andere vorm gaar werd
			 toegepast op eene groote boor, waarmede men oorspronkelijk de gaten in de naven
			 der wielen van rijtuigen boorde, daarom navegaar, en bij verbastering
			 naveger, avegaar, aveger enz. enz. genoemd. Hiermede stemmen overeen
			 ohd. navigêr, napugaera, en ags. nafogâr; terwijl het
			 eng. to gore, steken, boren, ten onderpand strekt, dat de ags.
			 â uit ai was ontstaan.
		  Onder de afleidingen komt in de eerste plaats in aanmerking het
			 vrouwelijke geer, geere, ofri. gâre, ohd. gêro
			 (mann.) onrd. geiri, driehoekige of schuine lap in een kleed. De
			 benaming is ontleend aan den vorm der punt van den geer, die pijlvormig
			 en van weerhaken voorzien was. Het is natuurlijk, dat de oude Germanen, die in
			 de meetkunst niet ver gevorderd waren, en het woord driehoek (vertaling
			 van lat. triangulus) wel niet kenden, bij iets dat driehoekig was of
			 spits uitliep het eerst aan hun wapentuig dachten. Het Ags. gâra
			 (vr.) werd daarom op overeenkomstige wijze toegepast, namelijk op spits
			 uitloopende landtongen en in het land indringende inhammen der zee. In de
			 laatste opvatting wordt ook het ohd. gêro gebezigd; en hoewel mij
			 van ags. gâra in de beteekenis van geer van een kleed geen
			 voorbeeld bekend is, het eng. goar bewijst niet slechts, dat
			 gâra ook in dien zin gebruikt werd, maar tevens, dat
			 â daarin = ai was. Het werkwoord geeren, schuins of
			 scheef loopen, dat vooral van huizen gezegd wordt, is eene verdere afleiding
			 van geer.
		  De e van geer is dus ongetwijfeld uit ai
			 ontstaan, en derhalve scherp. Hiermede stemt overeen de spelling van 
			 Plantijn: ‘Geeren eens kleedts, Les
			 pieces de costez d'une chemise de femme, ou plis fendus d'un
			 habilement,’ onderscheiden van: ‘geren, oft gesten, devenir
			 en lie. Dat bier wilt niet geren, la biere ne s'assaisonne
			 point.’ Ook 
			 Kiliaan onderscheidt door de spelling
			 ‘gheere, gheerene,’ van een kleed, van
			 ‘ghere,’ begeerte; 
			 Weiland, 
			 Siegenbeek en 
			 Bilderdijk kenden aan geer eenparig de
			 scherpe e toe. Het moet dus, oppervlakkig beschouwd, bevreemden, dat 
			 de Heer Beckering Vinckers
{==27==} {>>pagina-aanduiding<<}
hier de
			 zachte e wil. Dit heeft twee oorzaken. ZEd. acht de e van
			 geer uit de a van gaar ontstaan, en ziet in de
			 overeenstemming der verwante talen niet dan verwarring en verdeeldheid. Op blz.
			 55 der E-legie luidt het: ‘Hoewel mij enz....., komt het mij toch
			 en wegens het boven omtrent het overgaan der ai in a en de
			 a in e uiteengezette, en om de verdeeldheid der buitenlandsche
			 stemmen het veiligst voor, om ons bij geer aan het binnenlandsche
			 kenmerk [de a naast de e] te houden.’
		  Een ‘binnenlandsch’ kenmerk, dat voor de zachtheid der
			 e pleiten zou, bestaat er niet; de lange â naast de
			 e zegt niets. Geer is, gelijk wij gezien hebben, niet van
			 gaar gekomen, en zou er niet uit hebben kunnen ontstaan, omdat geene
			 enkele oorspronkelijk lange a (uit ai of ia) bij ons ooit
			 in e is overgegaan. Zulk eene a kan alleen door het verlies van
			 den klemtoon toonloos worden, wat bij naveger of aveger heeft
			 plaats gehad en in hetzelfde geval met alle klinkers en tweeklanken
			 geschiedt.
		  ‘Om een denkbeeld van de buitenlandsche verdeeldheid te geven,
			 diene het volgende.’ Hierop volgen ruim 4 bladzijden, waarop veel, dat
			 niets ter zake doet, en alleen de strekking heeft om bij den lezer alle geloof
			 aan de mogelijkheid eener taalwetenschap weg te nemen. Het is natuurlijk, dat
			 ik dat alles niet kan uitschrijven.
		  Dat 
			 de Heer B.V. ‘buitenslands’ niets dan
			 verdeeldheid ziet, schijnt, zoo al niet veroorzaakt, dan toch gestijfd door
			 eene bijna ongelooflijke begripsverwarring, te bevreemdender, omdat het
			 verschil in de taalvormen duidelijk aanwijst, dat men met twee verschillende
			 woorden te doen heeft. Op blz. 57 der E-legie heet het: ‘Omtrent
			 het Ofriesche gara sta ik in twijfel. Dit beteekent volgens 
			 Richthoven rokschoot en gewaad en
			 komt dus overeen met het Eng. gear, furniture, dress, habit, stuff en
			 daar de Eng. ea zoowel uit a als ai ontstaat b.v.
			 meat Goth. mat, sea Goth. saivs, is het de vraag of dit
			 gear met gore in verband staat of met 't Ags. gearva, gerla,
			 vestis, amiculum, Eng. garb, garment, Ohd.
{==28==} {>>pagina-aanduiding<<}
garwa,
			 On. gerf, gerfi, Nedl. gareel, alles behoorende tot 't Ohd.
			 gara of garaw, paratus, expeditus, tectus, Nedl. gaar. 't
			 Ohd. garawi is zoowel praeparatio = toebereiding als
			 kleed, 't verbum garawan of garen, bereiden en
			 kleeden.’ - Bijna alles is volkomen waar, maar juist daarom is het
			 te onbegrijpelijker, dat 
			 de Heer B.V. niet heeft gemerkt, dat hij hier op eene
			 geheel andere woordfamilie het oog heeft dan die van geer, spies, speer.
			 Alleen is het verkeerd gezien, dat ohd. garawan, nhd. gerben, bij
			 
			 Kiliaan gaerwen en gerwen,
			 rechtstreeks kleeden zou beteekend hebben. De genoemde woorden
			 beteekenden eigenlijk niets meer dan bereiden, toebereiden, hetgeen,
			 toegepast op een priester die zich voor de heilige dienst gereed maakt, op
			 kleeden, of liever op ornare, het aandoen van het ornaat, van de
			 teekenen der priesterlijke waardigheid neerkomt. Het duidelijkst blijkt zulks
			 uit het Oudh., waarin garawi, niet slechts habitus (kleeding),
			 poderis (lang priesterkleed) en amictus (priestermanteltje)
			 beteekent, maar ook ephod (de borstlap van den Israëlitischen
			 hoogepriester), stola (stool), infula (mijter), ornatus
			 (sieraad) en praeparatio (voorbereiding). Ook de plaats in de Friesche
			 wetten, waarop Von Richthofens verklaring van gare als
			 ‘gewand,’ gegrond is, bedoelt kennelijk priesterornaat: ‘aan
			 boeken en aan beelden, aan kelken en aan corporalen, aan gharem en aan
			 altaardoeken en alle zaken die de heeren priesters tot de godsdienst noodig
			 hebben.’
		  Vandaar dat de consistoriekamers op sommige plaatsen nog steeds
			 gerw- of gerfkamers heeten, bij Kiliaan:
			 ‘gaerw-kamer, locus in templo, ubi sacerdos se praeparat et sacris
			 vestibus adornat (vertrek in eene kerk, waar de priester zich toerust en
			 zich met de heilige gewaden kleedt).’ Het eenige punt van aanraking
			 tusschen de beide woordfamiliën van geer en van gerwen
			 bestaat dus hierin, dat geer o.a. een stuk in een kleed, en
			 gerwen in eene zeer bijzondere opvatting kleeden beteekent. Wie
			 ziet niet, dat dit samentreffen louter toeval is, en dat de woorden overigens
			 hemelsbreed uiteenloopen? De vormen verschillen niet minder dan de
			 beteekenissen Tot
{==29==} {>>pagina-aanduiding<<}
de verwanten van geer behooren, gelijk wij
			 gezien hebben: onrd. geir en geiri, ags. gâr en
			 gâra, eng. goar en to gore, ohd. gêr,
			 kêr en gaer, osaks. gêr; tot die van
			 gerwen: onrd. gera, giöra (gereed maken), ags. geara
			 (gereed), gearwian (gereed maken), eng. gear (kleederen,
			 versierselen), ohd. garo (gereed), garawian (gereed maken),
			 osaks. garu en garwian (gereed en gereed maken), de laatste alle
			 met de korte a. Het is natuurlijk, dat men niets dan
			 ‘verdeeldheid’ ontwaart, als men die beide reeksen van woorden niet
			 uiteenhoudt.
			
		  L.A. te Winkel.
		
		
		  Vlijm.

		  
		  
		  Onder de uit den vreemde ontleende woorden, waarin, gelijk in
			 tapijt, venijn en andere, uit eene Latijnsche e bij ons eene
			 ij ontstaan is, behoort ook vlijm. Ten tijde van 
			 Plantijn en 
			 Kiliaan had dit woord nog den i-klank,
			 dien men vroeger doorgaans aan de Latijnsche e toekende; zij schreven:
			 vliem, vlieme, vliemken, vliemen, vlieminge, vliemijser; en nog wordt
			 het woord wel met ie uitgesproken door lieden, die ook iedel en
			 iever zeggen, ofschoon zij in andere woorden, als ijs, mijn, zijn,
			 rijden, de ij laten hooren.
		  Het instrumentje, dat vlijm heet, was in de middeleeuwen,
			 toen men zich op gezette tijden liet aderlaten of koppen, gelijk nu het haar
			 knippen, veel algemeener bekend dan thans het geval is. Geen wonder dus, dat de
			 toen zoo populaire, maar lange Latijnsch-Grieksche naam phlebotomum
			 (adersnijdend) in den mond van het volk verhaspeld en verkort werd. Moest
			 paraveredus in ons paard veranderen, dan kan het niet bevreemden,
			 dat phlebotomum (fliebotomum) in vliem overging. De
			 verscheidenheid in de Oud- en Nieuwhoogduitsche vormen fliodima, fliedima,
			 fliedma, fliedem, fliedme, fliede, fliete, flede,
{==30==} {>>pagina-aanduiding<<}
waarbij nog
			 ons verouderde vlemme te voegen is, bewijst genoeg, dat men te doen had
			 met een vreemd woord, welks vorm men uit de moedertaal niet kon verklaren,
			 omdat het daarin geene stamverwanten had. De barbiers en kappers zullen er
			 zelven wel niet vast op geweest zijn, laat staan het volk; de spelling
			 fleubothomum, die men bij geletterden van die dagen aantreft, leert, hoe
			 het bij de besten gesteld was.
		  De boven aangehaalde vormen toonen den weg, dien de verbastering
			 gegaan is. Eerst verdween de b en ging de f als naar gewoonte in
			 v, de th in d over: fliodema, fliëdema; de
			 d assimileerde zich met de m in vliemme, vlieme, en
			 verkortte, als men ze dubbel uitsprak, den voorafgaanden klinker in
			 vlemme, op dezelfde wijze als wij bij eene vroegere gelegenheid
			 (Taalgids, VI. blz. 292) bij lillik en kwallik voor
			 leelijk en kwalijk, uit leedlijk en kwaadlijk,
			 gezien hebben.
		  De vraag, of men vlijm heeft te schrijven of wel de oudere
			 spelling vliem te behouden, wordt door de afleidingen vlijmen en
			 doorvlijmen, gelijk men algemeen uitspreekt en schrijft, voldoende
			 beslist. Men spreekt en leest van vlijmende smart, en van smart, die
			 iemands hart doorvlijmt. Het zou niet raadzaam zijn de afleiding dezer
			 woorden te verduisteren door het grondwoord vliem met ie te
			 schrijven. Over de spelling vlemme zal wel niemand denken.
		  Vliem had voorheen nog andere beteekenissen, die nu vergeten
			 zijn. De lansvormige gedaante der vlijm, die vroeger aan iedereen bekend was,
			 en waarom zij thans doorgaans lancet (d.i. lansje) genoemd wordt,
			 was oorzaak, dat de benaming op andere min of meer lancetvormige voorwerpen
			 werd toegepast, te weten op korenaren en sommige smalle vinnen
			 van visschen, gelijk 
			 Kiliaan ons leert.
		  Dat een korenaar iets van eene pluim heeft, en dat eene bijzondere
			 soort van pluimen vlammen heeten, bewijst volstrekt niet - wat 
			 de Heer Beckering Vinckers
			 (E-legie, blz. 73) wil - dat vliem, vlemme in de
		  beteekenis van korenaar een ander woord is, uit ‘vlam,
		  flamma, ontsproten.’ Vooreerst heeten niet alle pluimen
		  vlammen, maar alleen die, welke ‘volkomen
{==31==} {>>pagina-aanduiding<<}
gelijk aan
		  een gersteaar uit ballen of pompoenen opsteken.’ Ofschoon die
		  pluimen op zich zelve al heel weinig op vlammen gelijken - wel niet meer dan
		  gerstenaren - zoo zal men die benaming genoeg gerechtvaardigd vinden, wanneer
		  men pompoen en pluim te zamen beschouwt, en daarin de niet zoo geheel mislukte
		  voorstelling van een vlammende granaat ziet. De grenadiers dragen dan ook
		  werkelijk nog dien oorspronkelijken vorm. Doch vlam, lat. flamma,
		  zou in geen geval vlemme noch vlieme hebben kunnen opleveren. Van
		  den overgang eener a in ie voor de lipletter m bestaat
		  geen enkel voorbeeld; en de uitgang a van flamma moest juist het
		  veranderen der a in e tegenhouden. Voor dien overgang wordt eene
		  i of j in den uitgang vereischt; waar die ontbreekt, blijft de
		  a. Dit blijkt onder andere duidelijk bij de vergelijking van
		  vaan, goth. fana, met veen, goth. fani, van
		  haan, goth. hana, met hen, ohd. hani, heni,
		  e.a.
			
		  L.A. te Winkel.
		
		
		  Wees, weezen.

		  
		  
		  In wees heeft men te allen tijde eene scherpe e
			 erkend. 
			 Plantijn spelt: ‘Een weese, un
			 orphelin;’ 
			 Kiliaan: ‘Weese, weesen-huis,
			 weesen-meester, weeselingh, pupillus, orphanus; de Staten-overzetters:
			 ‘weese, weesen;’ 
			 Ten Kate verklaart, D. I. blz. 265, ‘dat
			 weezen de scherpe e heeft; 
			 Siegenbeek Weiland en 
			 Bilderdijk zijn van hetzelfde gevoelen; en
			 volgens een zeeuw in het Weekblad voor middelbaar onderwijs,
			 1864, N. 27, spreekt men in Zeeland weezen met de scherpe
			 e uit. De e is trouwens uit ai (ei) ontstaan. Dit
			 blijkt niet slechts uit 
			 Van der Schueren: ‘weyse, der weysen
			 huys, der weysen holder off verwaerre’; uit ohd. weiso, nhd.
			 waise; maar ook - wat hier wel alles afdoet - uit onze eigene
{==32==} {>>pagina-aanduiding<<}
oude taal. Het woord toch komt, met ei geschreven, reeds voor in
			 den 67sten der Oudnederl. psalmen, in het 6de vers:
			 ‘fadera weisono inde scepinin widowano,’ de
			 vaders der weezen en de rechters der weduwen.’
		  Volgens 
			 den Heer Beckering Vinckers, 
		  E-legie, blz. 86 en 87, is dat alles niet genoeg
		  om de deugdelijkheid der scherpe e te bewijzen, vermits ‘de Gron.
		  uitspraak wees (niet wijze)’ luidt.
		  Deze uitspraak nu zou zich ‘door het aannemen der korte
			 a laten verdedigen en dat te beter, daar 't reeds meermalen is gebleken,
			 dat in dezen het Nederl. met het Duitsch niet altijd eene lijn
			 trekt.’
		  Tot het onderstellen van het bestaan dier korte a in
			 wees is ZEd. gebracht door een Ags. woord wasa, in
			 wudewasan, Gods of the woods, satyrs, robbers, satyri, fauni, sicarii,
			 d.i. boschgoden, saters, roovers, moordenaars. Welke overeenkomst er bestaat
			 tusschen hulpbehoevende weezen en boschgoden, roovers of moordenaars wordt niet
			 opgegeven, en ik moet eerlijk bekennen, dat mijn verstand tekortschiet om ze te
			 ontdekken. De beteekenis van het eerste lid in de samenstelling
			 wudewasan, te weten wude, bosch, is bekend en zeker genoeg. Het
			 tweede wasan kan wel bezwaarlijk iets anders zijn dan een mannennaam,
			 afgeleid van een werkwoord, dat in het Ohd. wasjan of wasên
			 luidt en pollere, sterk, krachtig, geweldig zijn, beteekent. In het
			 Oudnoordsch had wasa een eenigszins anderen zin: namelijk met drift
			 of woede voortschreden. Beide opvattingen zijn toereikend om het begrip van
			 wudewasan te verklaren als van geweldenaars, die in bosschen schuilende,
			 de voorbijgangers met slechte bedoelingen overvallen. Het aangevoerde is, meen
			 ik, reden te over om hier niet aan weezen te denken, noch met den Heer
			 B.V. ‘wezen (weeskinderen)’ op te nemen onder de woorden
			 ‘waaraan ZEd., afgaande op, met de binnenlandsche strijdende,
			 buitenlandsche kenmerken, eene scherpe e toeschrijft, maar die volgens
			 andere met de binnenlandsche strookende, waarmerken eene zachte e
			 bezitten.’
{==33==} {>>pagina-aanduiding<<}

		  Ik geloof, dat de Groningsche uitspraak weezen in de plaats
			 van weizen of wijzen, niet moeilijk is te verklaren. Het woord is
			 naar alle waarschijnlijkheid niet oorspronkelijk Groningsch, d.i.
			 Nedersaksisch, maar uit zuidelijker of westerlijker tongvallen overgenomen. 
			 De Heer B.V. vermeldt zelf, dat 
			 Grimm, DG. 2, 47, verklaart, dat het
			 woord in geene andere tongvallen voorkomt, dan in het Hoogd. en Nederl.
			 Ofschoon dit niet geheel juist is - gelijk het Oudfriesche weêse
			 bewijst - zoo is het nagenoeg zeker, dat het Saksisch het niet heeft gekend.
			 Het Ags. toch bezat twee andere woorden, die het begrip uitdrukken, namelijk
			 nun en steopbearn, maar geen vorm, die aan wees
			 beantwoordt; en het woord weso, dat door 
			 Schmeller als Saksisch opgegeven wordt, blijkt
			 niets anders te zijn, dan het bovenvermelde Ondl. weiso in den
			 67sten psalm. Is nu wees werkelijk door de Groningers aan het
			 echte Nederlandsch ontleend, dan kan de ongroningsche uitspraak wel niet
			 verwonderen, maar ook niets bewijzen.
			
		  L.A. te Winkel.
		
		
		  Veil en veilig.

		  
		  
		  Het opstel van 
			 Mr. A. Bogaers in het voorgaande nommer van de
			 Taalgids
			  1) maakt mij opmerkzaam op eene leemte in een betoog, door mij in
			 hetzelfde Tijdschrift
			  2) geleverd. Ik heb daar
			 beweerd, dat veil (in den zin van veilig) primitief een adjektief
			 is, maar van dit beweren geen bewijs aangevoerd.
		  Wanneer degeen, met wien men over een gevoelen redetwist, van eenig
			 beweren geen bewijs aanvoert, en men in
{==34==} {>>pagina-aanduiding<<}
hem met een mensch te doen
			 heeft, die noch oneerlijk noch zoo dwaas is, dat hij zich niet ontziet
			 beschaamd gemaakt te worden, dan houdt men het er voor, dat hij deswege
			 geen bewijs heeft aangevoerd, omdat hij bewijs onnoodig achtte.
		  Ofschoon ik nu alle reden heb om te meenen, dat 
			 de Heer Mr. A. Bogaers evenzeer gezind is om
			 mij niet oneerlijk en niet dwaas te achten, als ik, om hem voor een man van
			 zeer goed fatsoen en fijn verstand te houden, toch leidt hij uit de
			 omstandigheid, dat ik verzuimd heb een bewijs aan te voeren van het beweren,
			 dat veil (in den zin van veilig) primitief een adjektief is, het
			 gevolg af, dat mijn beweren onbewijsbaar en bijgevolg onwaar is. Dat beweren
			 dunkt hem onverschoonlijk vermetel; mij, daarentegen, bijna onnoozel van
			 eenvoudigheid. Inderdaad de noodzakelijkheid om dat beweren met eenig bewijs te
			 staven, heb ik niet ingezien, vóórdat het bezwaar van Mr. A.
			 Bogaers mij zulks heeft doen beseffen. Het kwam mij voor, dat
			 veil (ook in den zin van veilig) even tastbaar en onmiskenbaar
			 primitief een adjektief is, als groot en klein en welk adjektief
			 men maar bedenken wil. Ik meende, namelijk, dat niemand door het verschil in
			 beteekenis van het adjektief veil, te koop, en van veil, veilig,
			 teruggehouden zou worden, om dit tweeërlei veil voor
			 één en hetzelfde woord te houden. Dit (de identiteit van
			 veil, te koop, en veil, veilig) staat mij dan thans te staven
			  1).
		  Vooreerst mag men beweren, dat waar men twee woorden heeft, slechts
			 in beteekenis onderscheiden, er duchtige gronden noodig zijn ten bewijze dat
			 zij in oorsprong en wezen, en niet bloot in opvatting verschillen, voordat men
			 mag aannemen, dat zij niet identiek zijn. Zoolang men derhalve niet bewezen
			 heeft, dat veil (te koop) oorspronkelijk niet hetzelfde
{==35==} {>>pagina-aanduiding<<}
woord is als veil (veilig), heb ik alle recht om de
			 identiteit van dat tweeërlei veil aan te nemen, al ware het ook dat
			 de beteekenissen zich niet gemakkelijk overeen lieten brengen. Dit intusschen
			 is in ons geval gansch niet moeilijk.
		  De gemeenschappelijke beteekenis is, mijns bedunkens,
			 onbekommerd. Onbekommerd ten gevolge van verzekering tegen gevaar van
			 inbeslagneming is de opvatting, waar veil in den zin van
			 veilig voorkomt: veilig is vrij (salvus, sauf)
			 gemaakt. Onbekommerd, daarentegen, als de qualificatie van eenig goed,
			 waarop geen beslag gelegd is, dat onder geen verband staat, waarover men als
			 vrij eigendom beschikken en dat men bijgevolg vervreemden mag, is
			 de opvatting van veil in den zin van te koop. En opdat men dien
			 overgang van vrij tot eigen en te koop niet te stout
			 vinde, het adjektief vrij is, etymologisch, het Lat. privus d.i.
			 eigen, en beteekent te koop in: vrij wijn, dat is, hier
			 is wijn te koop. Nog kan ik hier bijvoegen, dat het Angelsaks.
			 fäle de beide beteekenissen te koop en eigen
			 vereenigt
			  1), en dat de beteekenis liber, exemptus, immunis,
			 bij 
			 Kiliaen aan veilig gegeven, even juist
			 op veil (te koop) als op veilig toepasselijk is.
		  Is nu veilig eigenlijk vrijgemaakt, en veil
			 eigenlijk vrij, en zijn de beteekenissen vrij en eigen
			 onderling één en gezamenlijk het grondbegrip van veil, te
			 koop, dan valt er toch waarlijk aan de identiteit van veil (te
			 koop), hetwelk onmiskenbaar een adjektief is, en veil
			 (veilig) niet te twijfelen.
		  Maar dit zijn alle slechts redeneringen. Het zijn redeneringen; maar
			 mij dunkt, het zijn redeneringen met onloochenbare bewijskracht. Doch het zij
			 zoo: men vordert bewijzen. Bewijzen? Al de plaatsen, door 
			 Mr. A. Bogaers aangehaald
			  2), waar veil in den zin van veilig voorkomt, kan ik
			 inroepen, daar ik hier evenmin aan afkapping van den uitgang ig denk,
			 als waar vocht in den zin van vochtig voorkomt. Maar die plaatsen
			 komen bij dichters voor, en
{==36==} {>>pagina-aanduiding<<}
hier kan men het er toch nog voor
			 houden, dat veil om den wil der maat voor veilig gebruikt zal
			 zijn. Zoo volge hier dan een voorbeeld van het gebruik van veil voor
			 veilig in proza. Niet te sterk wil ik er op drukken, dat men in de
			 zeventiende eeuw nooit anders sprak dan van veiling van de zee, en niet
			 van veiliging: immers zijn er van de weglating van ig
			 vóór den uitgang ing meer voorbeelden; maar in het
			 Verbaal van de HH. 
			 Sommelsdijk en 
			 Vosbergen van hun gezantschap in Frankrijk
			 in 1628, lees ik: Engelsche roovers, die de custe daar onveil
			 maeckten
			  1).
			
		  W.G. Brill.
		
		
		  Brills Nederlandsche spraakleer en de onderwijzers.

		  
		  
		  (Vervolg).

		  Hebt ge, Lezer, wel eens tot uitspanningslectuur een woordenboek ter
			 hand genomen? Zoo ge het niet hebt gedaan, of zoo het u nog bijligt, hoe weinig
			 het in uwen smaak viel, toen gij er eens de proef van naamt, waag het eens met
			 de aflevering van het Nederlandsch Woordenboek door 
			 Dr. M. de Vries en 
			 Dr. L.A. te Winkel. Ik durf mij overtuigd
			 houden, als ge, onverschillig waar, begint te lezen, dat ge met toenemende
			 belangstelling voortleest - ten minste als ge eenig gevoel voor taal hebt - en
			 het voornemen opvat elke aflevering, die het licht ziet, van het begin tot het
			 einde te genieten. Niet minder houd ik mij overtuigd, dat
{==37==} {>>pagina-aanduiding<<}
door dat
			 lezen de lust voor de studie der moedertaal zal worden opgewekt of vergroot, en
			 meer en meer de overtuiging gevestigd - om de woorden van 
			 Geel te gebruiken
			  1): - ‘dat zij de eerste hefboom is der
			 nationaliteit, en dat het (beleefd gezegd) bespottelijk is, burger te willen
			 heeten onder een volk, welks zin en eigenaardig leven, uitgedrukt in zeden en
			 letteren, men niet kent, of zelfs, de Hemel weet het, uit onkunde
			 minacht!’
		  Ofschoon ik bij mijn onderwerp, Brills spraakleer, wil
			 blijven, moest ik met bovenstaande regelen mijn hart eens lucht geven over een
			 werk, dat, zooveel mij bekend, het voortreffelijkste woordenboek beloofd te
			 worden van eenige taal ter wereld. De aanleiding tot die ontboezeming lag voor
			 de hand, want ik wilde het woordenboek aanhalen, om uit ‘Een woord aan
			 den lezer,’ dat de eerste aflevering vergezelt - ter bekrachtiging van
			 hetgeen ik in de volgende regelen heb te zeggen - den volzin over te nemen:
		  Onze Nederlandsche taal wordt in rijkdom van woorden en
			 uitdrukkingen om de fijnste wijzigingen der begrippen af te beelden misschien
			 door geen andere overtroffen.
		  Wanneer wij het tweede boek van Brills spraakleer, over de
			 woordvorming, bestudeeren, zien wij ons den rijkdom van het Nederlandsch,
			 althans voor een gedeelte, ontsluiten. Die rijkdom is de voortreffelijkste
			 eigenschap onzer taal, en daarom wel waardig, dat wij hem van naderbij
			 beschouwen.
		  Eene taal is rijk, niet alleen als zij eenen overvloed van woorden
			 bezit, om eene groote verscheidenheid van begrippen af te beelden, maar vooral
			 ook wanneer die woorden gemakkelijk te vinden, en nieuwe begrippen op eene voor
			 ieder verstaanbare wijze, door nieuwe woorden te vertegenwoordigen zijn.
		  Bij de beschouwing van den rijkdom eener taal kan men gevoegelijk
			 stilstaan bij de drie volgende hoofdpunten:
{==38==} {>>pagina-aanduiding<<}

		  I. Den overvloed van woorden.
		  II. De overdrachtig gebruikte uitdrukkingen en spreekwijzen.
		  III. De woordvorming.
		  I. De overvloed van woorden in onze taal doet zich in de eerste
			 plaats kennen bij de voorwerpsnamen. Indien men, om een voorbeeld te geven, het
			 menschelijk lichaam beschouwt, bemerkt men, dat de meeste zijner deelen door
			 eenlettergrepige woorden worden aangeduid: haar, hoofd, oog, neus, baard, mond,
			 snor, oor, lip, tong, tand, kies, kaak, wang, kruin, kin, koon, hals, nek,
			 keel, strot, huig, arm, hand, duim, pink, vuist, knok, pols, borst, maag, long,
			 rug, romp, buik, darm, dij, bil, heup, lies, milt, nier, rib, stuit, blaas,
			 been, knie, kuit, hak, hiel, voet, teen, koot, scheen, vel, klier, spier, gal,
			 bloed, vet, vlies, zweet, spuw, merg, pees, bot, vleesch, slijm, sproet, puist,
			 buil, bult, wen, wrat, zweer, pok, aars .... en nog is met dit zeven en
			 zeventigtal de voorraad verre van uitgeput. Maar hier rukte de kieschheid mij
			 den emmer uit de hand, zoodat ik niet meer kon putten.
		  Wie 
			 Bilderdijks ‘Ziekte der
			 geleerden’ leest, kan zich eenig denkbeeld vormen van den rijkdom
		  onzer taal in benamingen van werkingen, verschijnselen en voorwerpen uit het
		  rijk der natuur. En even als 
		  Cats' 
		  Galathee wemelt van namen van dieren, planten, spijzen
		  en zaken uit de huishouding, is zijn rijmpje ‘Vrouwen-Voordicht,
		  toegeëigend allen waren huismoeders,’ overladen met namen van
		  eigenschappen, die eene vrouw, in zijne schatting, ‘niet al te’
		  moet bezitten.
		  Maar hiermede zijn wij het gebied der namen van gedachtedingen
			 ingetreden, waaraan onze taal insgelijks zeer rijk is.
		  Het was zeker een bewijs van weinig grondige kennis van het
			 Nederlandsch, toen er eens van Duitsche zijde werd beweerd, dat het weinig
			 geschikt was om de wijsbegeerte te behandelen. En zeer vreemd moet men ginds
			 wel hebben opgezien, toen men van dezen kant de opmerking maakte,
{==39==} {>>pagina-aanduiding<<}
dat de woorden Philosophie, Idee, Fantasie, abstrakt, Modification,
			 Ideal, Existenz, Substanz, materiell enz., welke de Duitschers uit het
			 Latijn hebben overgenomen, en waarvoor zij geene eigene woorden hebben, in echt
			 Nederlandsch heeten: wijsbegeerte, denkbeeld, verbeeldingskracht, afgetrokken,
			 wijziging, toonbeeld, bestaan, zelfstandigheid, stoffelijk enz. Maar misschien
			 bedoelden de Duitschers, dat de Nederlandsche schrijvers niet gewoon zijn,
			 zelfs over wijsgeerige onderwerpen, zulke duistere zinnen aan elkaar te rijgen
			 als zij, en dan zal de opmerking zeker weinig indruk op hen hebben gemaakt. Wat
			 of zij van 
			 Opzoomers klaren schrijftrant b.v. in het
			 ‘Wezen der kennis’ wel zouden zeggen!
		  Eene afzonderlijke vermelding verdienen in de derde plaats de
			 kunstwoorden, of dezulke, die in een bijzonder vak of beroep, of in eenige
			 kunst of wetenschap gebruikt, en dus minder algemeen verstaan worden. Om ons te
			 overtuigen welk eenen overvloed van kunstwoorden onze taal bezit, behoeven wij
			 ons slechts tot deskundigen te wenden. Doorbladeren wij b.v. de
			 ‘Handleiding tot den scheepsbouw van J.C.
			 Rijk,’ dan kunnen wij daarin de volgende namen van zaken,
		  die bij het bouwen van een linieschip te pas komen, aanstippen: kiel,
		  kielsponning, spant, draaispant, spiegel, berghout, slemphout, reehout,
		  rantsoenhout, gallerij, galjoen, rust, juffer, naald, putting, steven, senten,
		  lasch, kinnebakslasch, zandstrook, mosnaad, loefhouwer, scheg, apostel,
		  judasoor, boeg, vertuining, rissing, kalf, zwaai, patrijspoort, worp,
		  windveêr, web, steker, vrong, slaper, kim, twil, teen, oplang, buikstuk,
		  luchten, zaadhout, wulf, kluis, westergang, oplooper, balkweger, buikdenning,
		  rolling, kattespoor, koebrug, klamaai, schaarstok. zwalp, zwanehals enz.
		  enz.
		  Ofschoon men somtijds wel gedwongen is met eene buitenlandsche
			 uitvinding ook den vreemden naam over te nemen, is het toch jammer, dat dit
			 niet zelden noodeloos geschiedt. Terwijl wij altijd van de
			 ‘stoomboot’ spreken, zijn wij niet gewoon het woord
			 ‘stoomwagen’ te gebruiken voor het vreemde
			 ‘locomotief,’ dat het volk niet verstaat. Op die
{==40==} {>>pagina-aanduiding<<}
wijze
			 wordt geweld gepleegd aan het taalgevoel des volks, dat verstaan wil, wat het
			 zegt. Toen de minder ontwikkelde bewoners van de Veluwe voor het eerst eene
			 locomotief door hunne dorre heiden zagen rollen, gaven zij haar, niet zonder
			 angstige verbazing, den naam van ‘vuurwagen’ d.i. wagen door vuur
			 gedreven (zie 
			 Brill, § 37. II. 2).
		  Door den wansmaak om het gebruik van vreemde woorden in onze taal,
			 die ze niet noodig heeft, mooi te vinden, zijn eene menigte woorden, zoo als:
			 station, rails, crinoline, étagère enz. in gebruik
			 gekomen, waarvoor men zeer goed echt Nederlandsche had kunnen invoeren, ja, is
			 het bijna gelukt het echt Nederlandsche ‘gasmeter
			  1)’ een Janklaassenpakje aan te trekken en in
			 ‘gazometer’ te herscheppen
			  2).
		  In de vierde plaats hebben wij te wijzen op synoniemen of
			 zinverwante woorden. Eene nauwkeurige kennisneming van 
			 K. Bruinings ‘Nederlandsche
			 synoniemen’ doet ons verbaasd zijn over den rijkdom onzer taal op
		  dit gebied. Wilt ge spreken van den Hollandschen graaf 
		  Floris III, zoo staan de woorden: ongeluk,
		  onheil, ongeval, onspoed, tegenspoed, tegenheid, wederwaardigheid, ramp, leed,
		  nood, kruis, ondergang en verderf u ten dienste. Bij 
		  Hoofts ‘Warenar met den
			 pot’ denkt ge aan gierig, vrek, karig, deun, zuinig, spaarzaam;
		  hebzuchtig, inhalig, schraapzuchtig, winzuchtig, schrokkig, eigenbatig.
		  Treffend schetst Ruben in 
		  Vondels ‘Joseph in
			 Dothan’ hoe zijns vaders hartzeer, harteleed, hartewee, zorg,
		  kommer, onrust, angst, vrees, schrik, zorg, wanhoop, vertwijfeling,
		  radeloosheid zijn zal, als dezen Josephs bebloede rok zal worden
		  getoond. Welk een kunstig net van verwikkelingen doet 
		  Bredero in ‘Het
			 Moortje’ om Moyael vlechten door het wederzijdsch oplichten,
		  bedriegen, teleurstellen, verleiden, verlokken, verstrikken, bedotten, sullen,
		  voor het lapje houden, bij den neus hebben, begekken,
{==41==} {>>pagina-aanduiding<<}
uitjouwen en
		  uitstrijken! - Hoe onvervaard, onverschrokken, onversaagd, strijdbaar, dapper,
		  koen, wakker, forsch, fel, vurig, moedig, manmoedig, mannelijk, manhaftig,
		  heldhaftig stelt 
		  Bilderdijk ons Kormak voor, in het
		  treurspel van dien naam. Wegsleepend teekent 
		  Vondel in ‘de
			 Leeuwendalers’ Adelaerts begeeren, willen, wenschen,
		  verlangen, reikhalzen, haken, hijgen, smachten, vlammen, jagen, trachten,
		  zuchten, zwoegen, hunkeren, als hij door Duinrijks landouwen ronddoolt vol
		  liefde voor Hageroos, zoo schoon, aardig, aangenaam, bevallig,
		  welgemaakt, liefelijk, aanlokkelijk, aantrekkelijk, bekoorlijk, verrukkend!
		  II. Zeer rijk is onze taal ook aan overdrachtig gebruikte woorden en
			 spreekwijzen. Hoe schilderachtig weet zij met een enkel woord hoedanigheden uit
			 te drukken, met de namen van voorwerpen, die er aan doen denken, b.v.
			 bijvoegelijke naamwoorden, aan de namen van lichaamsdeelen ontleend, zooals:
			 koppig, ijlhoofdig, stijfhoofdig, hardnekkig, halsstarrig, kitteloorig,
			 druiloorig, baloorig, handig, knaphandig, behendig, galachtig, zwartgallig,
			 hartig, goedhartig, lafhartig, rondborstig, enz.; of zulke, die aan werkwoorden
			 ontleend zijn: een man kan b.v. oploopend, hoogdravend, meegaande zijn,
			 al zit hij op zijnen stoel; een voorstel noemt men wel eens onbekookt,
			 al is er geen denken aan, het in eenen pot te vuur te zetten, en een
			 uitstekend schilderij kan aan denzelfden vlakken muur hangen, als de
			 overige, waarboven het uitblinkt. Daarnevens treffen wij werkwoorden aan, wier
			 beteekenis als het ware wordt afgebeeld in eenig voorwerp, dat bij de werking
			 zeer de aandacht trekt. Zoo zeggen wij van den nieuwsgierige, dat hij
			 reikhalst, om in eens anders kast te neuzen; van hem, die bij
			 kleine teugen drinkt, dat hij uit zijn glaasje lept; van den verloofde,
			 dat hij zijne geliefde naöogt enz. Dan weder hebben wij
			 zelfstandige naamwoorden aan te wijzen, die eenen persoon, door eene zijner
			 eigenschappen gekenmerkt, aanschouwelijk voorstellen, b.v. slaplip, langtong,
			 heethoofd, enz.
		  Niet minder rijk is onze taal aan overdrachtig gebruikte
{==42==} {>>pagina-aanduiding<<}
spreekwijzen, in het bijzonder aan zulke, welke aan het zeewezen
			 ontleend zijn, zoodat er meermalen redevoeringen zijn opgesteld met louter
			 woorden en uitdrukkingen, die bij den zeeman in gebruik zijn. Nog hoort men den
			 dronkaard, die over de straat laveert, toeroepen: houd uw roer
			 recht! Men ziet den koopman, bij wien het tij verloopt, alle zeilen
			 bijzetten, om tegen den stroom op te varen, uit vrees van weldra
			 schipper af te zijn. Wie zijn dienstdoend personeel laat slippen
			 en in eens door een ander vervangt, maakt schoon schip, en wie beweert,
			 dat wij eene kennis, die ons op de wandeling ontmoet, niet mogen vragen: hoe
			 vaart gij? is op taalkundig gebied den koers geheel kwijt. Met
			 spreekwijzen aan het krijgswezen ontleend, zegt men van iemand, die zich
			 vruchteloos in eens anders gunst zoekt te dringen, dat hij al zijn kruit
			 verschiet; de volle laag krijgt, als hij ronduit verneemt, dat zijne
			 diensten niet aangenaam zijn, en dan niets beters te doen heeft dan zijne
			 piek te schuren. Van den moedelooze zegt men met eenen handelsterm, dat
			 hij bij de pakken neêr gaat zitten, en, met eene uitdrukking aan
			 ons vroeger staatkundig leven ontleend, van den uitgever, die door steeds
			 herhaalde aankondigingen in de nieuwsbladen de algemeene aandacht op een bij
			 hem verschenen boek wil vestigen, dat hij de klok luidt ten aanhooren
			 van het gansche volk.
		  Welk een schat van spreekwoorden onze taal bezit, kan men opmaken
			 uit het ‘Spreekwoordenboek der Nederlandsche taal’
		  van 
		  Harrebomée. Wie weten wil, hoeveel er ten
		  naastenbij zijn, kan ze daar natellen, maar ver over de vijf en twintig duizend
		  zijn er stellig.
		  III. Het derde punt, waarbij wij moeten stilstaan, is de
			 woordvorming, die, zooals wij zeiden, in het tweede boek van Brills
			 spraakleer wordt behandeld. Welk een onuitputtelijke bron van rijkdom eene
			 gemakkelijke woordvorming voor eene taal is, springt terstond in het oog, bij
			 de eenvoudige opmerking, dat men daardoor, zoodra de behoefte zich voordoet,
			 steeds nieuwe woorden kan scheppen, die terstond voor ieder verstaanbaar zijn.
			 En dat 
			 Geel wel gelijk
{==43==} {>>pagina-aanduiding<<}
heeft, als hij in
			 zijn ‘Proza’ zegt: ‘Onze taal wordt door weinige andere
			 overtroffen in die deugden, wier ontwikkeling aan de buigbaarheid en zuiverheid
			 harer eerste grondstoffe te danken is’ - blijkt reeds daaruit, dat die
			 reuzengestalte onder onze dichters, 
			 Bilderdijk, in zijne werken niet minder dan
			 ruim vijf honderd tachtig woorden heeft gevlochten, die vóor hem nooit
			 waren gebruikt.
		  Een drietal aanbelangende opmerkingen zullen voldoende zijn, om iets
			 van het schoone onzer taal in de woordvorming te doen uitkomen. De twee eerste
			 betreffen de afleiding.
		  Onze taal vormt van bijna alle rededeelen werkwoorden: van
			 zelfstandige naamwoorden b.v. grazen, slaven, vaderen, enz.; van bijvoegelijke
			 n. w.: warmen, heiligen, weeken, enz.; van voornaamwoorden: mijnen, enz.; van
			 bijwoorden: uiten, innen, bejegenen, enz.; van telwoorden: een en twintigen
			 (kaartspel) enz.; van tusschenwerpsels: miauwen, plompen, enz.
		  Op twee wijzen worden intensieve werkwoorden gevormd d. z. dezulke,
			 die het begrip, door den stam vertegenwoordigd, versterkt voorstellen. De
			 eerste wijze geschiedt door verdubbeling van den slotmedeklinker des stams, en
			 zoo zij eene zachte vaste letter is, door haar tevens te verscherpen, b.v.
			 knijpen, knippen; buigen, bukken, enz. De tweede heeft plaats door
			 achtervoeging eener t en het aspireeren (aanblazen) van den slotmedeklinker des
			 stams, b.v. stijgen, stichten. Van sommige werkwoorden nu worden op beide
			 wijzen intensieve werkw. gevormd, en dan verkrijgt men eene opklimming in
			 kracht van beteekenis, waarbij door de tweede wijze het begrip meer versterkt
			 wordt voorgesteld dan door de eerste, b.v. smaken, smakken, smachten;
			 (be)zwijken, zwikken, zwichten.
		  De derde opmerking, die de samenstelling geldt, waarin de rijkdom
			 onzer taal nog grooter is dan in de afleiding, betreft de gemakkelijkheid,
			 waarmede soms vier of vijf woorden tot een geheel worden verbonden, b.v.
			 scheepstimmer-manswerktuig, klappermanswachthuis, landmanszakuurwerk.
		  Hoe veel partij dichters en redenaars kunnen trekken van
{==44==} {>>pagina-aanduiding<<}
het gemak, waarmede in onze taal samenstellingen worden gevormd, is
			 o.a. te zien in 
			 Bilderdijks ‘Ondergang der Eerste
				Wareld’ en ‘Muis- en Kikvorschkrijg.’
			 Het eerste gedicht bevat eene menigte gelukkige samenstellingen van verhevene,
			 het laatste van boertige woorden.
		  Zeer eigenaardig wordt in Brills spraakleer het Boek over
			 de woordvorming besloten met een hoofdstuk over den klemtoon. Deze toch speelt
			 in de woordvorming eene belangrijke rol. Wie het vreemd mocht vinden, dat er
			 veertien bladzijden worden gewijd aan den klemtoon, dewijl de Nederlander zich
			 daarin niet vergist, even als het den Engelschman met de woorden van diens
			 moedertaal wel eens overkomt - ik hoop zijne bevreemding in toejuiching te doen
			 verkeeren, als hij kortelijk met mij nagaat welk eene heerlijke eigenschap
			 onzer taal de juistheid van klemtoon is.
		  Terwijl in het Fransch de klemtoon steeds valt op de laatste
			 lettergreep, en zoo deze toonloos is op de vóorlaatste, geldt voor het
			 Nederlandsch de regel: ‘de klemtoon ligt op het zakelijk deel van een
			 woord.’
		  Deze wet heerscht zoo krachtig in de Germaansche talen, dat zij in
			 het Engelsch zelfs is toegepast op de groote menigte uit het Fransch
			 overgenomen woorden, wier aantal, al komen zij minder voor, ongeveer gelijk
			 staat met dat van de woorden van Duitschen oorsprong
			  1). Dit geschiedde nu niet
			 altijd even gelukkig, en zoo verkreeg menig Engelsch woord op den duur eenen
			 vorm of eene uitspraak, die voor den niet geletterden Engelschman moeilijk te
			 doorzien is.
		  Gaan wij nu na welke groote voordeelen de juistheid van klemtoon aan
			 onze taal geeft.
		  In de eerste plaats maakt zij, dat de hoofd- en nevenbegrippen
			 duidelijk worden onderscheiden. Vergelijkt men de Nederlandsche woorden
			 gehóorzaamheid, gedúldig, vertéllen, bláuwachtig,
			 gemeenebést, met de Fransche obéissänce, patiënt,
			 racontër, bleuätre, républïque, dan ziet men in
		  	schoone tegen-
{==45==} {>>pagina-aanduiding<<}
stelling, hoe de eerste het hoofdbegrip doen uitkomen,
			 en de laatste niet.
		  Ten tweede is de zuivere klemtoon een waarborg, dat het volk de
			 beteekenis van het woord helder verstaat. Gaat de beteekenis verloren, of wordt
			 zij sterk gewijzigd, dan wordt tevens de klemtoon verlegd. Het eerste blijkt
			 aan het woord ellende. Vroeger werd het uitgesproken, zooals thans nog in het
			 Duitsch, met den klemtoon op de eerste lettergreep, daar het samengesteld is
			 uit el en land, en dus eigenlijk ‘ander land’
			 beteekent. In de middeleeuwen werd die uitdrukking voor ballingschap gebruikt,
			 en daar men zich den balling voorstelt als eenen ongelukkige, eenen zwerveling,
			 die veel moet ontberen, ging op ellende de beteekenis van ongelnk en ontbering
			 over. Het volk doorzag later de vorming van het woord niet meer, en ging
			 uitspreken ellénde, met den klemtoon op de middelste lettergreep.
		  Dat wijziging van beteekenis den klemtoon doet veranderen, is o.a.
			 op te merken aan den overgang van góddeloos in goddelóos, alsmede
			 aan de persoonsnamen op in. Men zegt bakkerín, keizerín,
			 koningín, als het denkbeeld vrouw op den voorgrond staat. Wil men den
			 rang of de betrekking doen uitkomen, zoo krijgt het zakelijk deel weder den
			 klemtoon, b.v. niet de keízerin, maar de kóningin.
		  Uit een en ander blijkt, dat de taal voor verbastering behoed is,
			 zoolang de juiste klemtoon der woorden bewaard blijft.
		  Nu is het ten derde natuurlijk, dat juistheid van klemtoon aan eene
			 taal kracht en nadruk bijzet, en haar dus zeer geschikt maakt voor
			 welsprekendheid, dewijl de redenaar er door in staat wordt gesteld zijne
			 denkbeelden helder voor te dragen, en ze als het ware voor den hoorder af te
			 schilderen.
		  In de vierde plaats springt terstond in het oog, hoe gewichtig de
			 eigenschap, dat de klemtoon op de stamlettergreep valt, voor de afleiding der
			 woorden is. En daar de regel niet doorgaat voor vreemde woorden, vinden wij er
		  	een middel in om echt Nederlandsche woorden van geheel of gedeel-
{==46==} {>>pagina-aanduiding<<}
telijk vreemde te onderscheiden, zooals blijkt uit de woorden garnizoen,
			 foliant, vallei, kasteel, kanselier, beschuit, dreigement, bloemist, kwetsuur,
			 moeras, trotseeren enz.
		  Het is geen uitzondering op, of geen bewijs tegen de besproken
			 taalwet, dat men afzétbaar, hoogmóedig, voorbéeldeloos,
			 manháftig, rampzálig enz. uitspreekt, al zijn die woorden
			 afgeleid van áfzetten, hóogmoed, vóorbeeld, man, ramp,
			 enz. Wij hebben hier te doen met zelfstandige achtervoegsels, d. z. zulke, die
			 vroeger zelfstandige woorden waren. Deze nu hebben in onze taal enclitische
			 kracht, d.i. zij trekken, waar dit mogelijk is, den klemtoon eene lettergreep
			 naar zich toe, behalve wanneer hij op eene toonlooze te recht zou komen, zooals
			 in hándelbaar, priésterlijk enz.
			
		  (Wordt vervolgd).
			
		  October, 1864.
		  A.M. Kollewijn, nz.
		
		
		  Eene ontleding.

		  
			 
			 
			 Wanneer wij hulp behoeven, dan zoeken wij die bij de menschen;
				daarom is het goed dat wij onder menschen leven; want indien wij alleen waren,
				dan konden wij geene hulp bij anderen zoeken.
				(Anslijn, 
				Aanleiding, blz. 35, No. 6).
		  
		  
			 Zinsontleding.

			 Samengestelde volzin, bestaande uit 3 zinnen, de tweede is aan den
				eersten verbonden door het redengevend voegwoord daarom, de derde aan de
				vorige door het redengevend voegwoord want.
			 De eerste zin is samengesteld en bestaat uit den hoofdzin dan
				zoeken wij die bij de menschen en den voorwaardelijken bijzin wanneer
				wij hulp behoeven.
			 De tweede zin is samengesteld en bestaat uit den hoofdzin
{==47==} {>>pagina-aanduiding<<}
daarom is het goed en den zelfstandigen bijzin dat wij onder
				menschen leven, het eigenlijke onderwerp van den hoofdzin.
			 De derde zin is samengesteld en bestaat uit den hoofdzin dan
				konden wij geene hulp bij anderen zoeken en den voorwaardelijken bijzin
				indien wij alleen waren.
			 
			 1. Wanneer wij hulp behoeven	Bepaling van
					 zoeken.
a. wanneer	Bepaling van
					 behoeven.
b. wij	Onderwerp.
e.
					 hulp	Bepaling van behoeven (lijdend
					 voorwerp).
d. behoeven	Gezegde.
2.
					 dan	Bepaling van zoeken.
3.
					 zoeken	Gezegde.
4.
					 wij	Onderwerp.
5. die	Bepaling van
					 zoeken.
6. bij de menschen	Bepaling van
					 zoeken.
1. daarom	Bepaling van is
					 goed.
2. is goed	Gezegde.
3.
					 het	Onderwerp.
4. dat wij onder menschen
					 wonen	Onderwerp.
a.
					 wij	Onderwerp.
b.
					 wonen	Gezegde.
c. onder menschen	Bepaling van
					 wonen.
1. indien wij alleen waren	Bepaling van
					 konden.
a. indien	Bepaling van alleen
					 waren.
b. wij	Onderwerp.
c.
					 alleen waren	Gezegde.
2. dan	Bepaling van
					 konden.
3. konden	Gezegde.
4.
					 wij	Onderwerp.
5. geene hulp	Bepaling van
					 zoeken (lijdend voorwerp).
6. bij
					 anderen	Bepaling van zoeken.
7.
					 zoeken	Bepaling van konden.

		  
{==48==} {>>pagina-aanduiding<<}

		  
			 Spraakkunstige ontleding.

			 
			 Wanneer	Voorwaardelijk
					 Voegw.
wij	Pers. Vnw. van den 1en Pers.
					 Meerv. 1e nv.
hulp	Gem. Znw. Vr. Enk.
					 4e nv.
behoeven	Pers. Regelm. Gelvl. Bedr.
					 ww. 1e Pers. Meerv. v. d. Teg. tijd der Aant.
					 wijs.
dan
					  1)	Bijwoord.
zoeken	Pers. Onreg.
					 Gelvl. Bedr. ww. 1e Pers. Meerv. v. d. Teg. tijd der Aant.
					 wijs.
wij	Pers. Vnw. v. d. 1en Pers. Meerv.
					 1e nv.
die	Aanw. Vnw. Vr. Enk.
					 4e
					 vn.
bij	Voorzetsel.
de	Lidwoord
					 Mannel. Meerv. 4e nv.
menschen	Gem. Znw.
					 Mannel. Meerv. 4e nv.
daarom
					  2)	Redengevend Voegw.
is	Pers.
					 Onr. Onz. ww. 3e Pers. Enk. v. d. Teg. tijd der Aant.
					 wijs.
het	Pers. Vnw. v. d. 3en Pers. Onz.
					 Enk. 1e nv.
goed	Bijv. nw. (naamwoordelijk
					 gezegde).
dat	Voegw.
wij	Pers.
					 Vnw. v. d. 1en Pers. Meerv. 1e
					 nv.
onder	Voorzetsel.
menschen	Gem.
					 Znw. Mannel. Meerv. 4e nv.
leven	Pers.
					 Regelm. Gelvl. Onz. ww. 1e Pers. Meerv. v. d. Teg. tijd der Aant.
					 wijs.
want	Redengevend
					 Voegw.
indien	Voorwaardelijk
					 Voegw.
wij	Pers. Vnw. v. d. 1en Pers.
					 Meerv. 1e nv.

{==49==} {>>pagina-aanduiding<<}

			 
			 alleen	Bijv. nw.
					 (praedicatief).
waren	Pers. Onreg. Ongvl. Onz. ww.
					 1e Pers. Meerv. v. d. Onv. Verl. tijd der Aant.
					 wijs.
dan
					  1)	Bijwoord.
konden	Pers. Onreg.
					 Gelvl. Bedr. ww. 1e Pers. Meerv. v. d. Onv. Verl. tijd der Aant.
					 wijs.
wij	Pers. Vnw. v. d. 1en Pers. Meerv.
					 1e nv.
geene
					  2)	Lidwoord met
					 de ontkennende g.
hulp	Gem. Znw. Vr. Enk.
					 4e
					 nv.
bij	Voorzetsel.
anderen
					  3)	Onbep. Vnw. Zelfst. gebr. Meerv. 4e
					 nv.
zoeken	Pers. Onreg. Gelvl. Bedr. ww. Onbep.
					 wijs.

		  	
			 J.A. van Dijk.
		  
		
		
		  Nog een proefje van middelnederlandsche taalzuivering.

		  
		  
		  Het is al negen jaren geleden dat ik mijne 
		  Proeve van Mnl. Taalzuivering in het licht gaf.
		  Aan bouwstof voor een tweeden bundel heeft het sedert niet ontbroken. Indien
		  mijn tijd het veroorloofde, zou ik niets liever wenschen dan die stof te
		  bewerken; want hoe bedroevend ook het schouwspel moge zijn van de tallooze
		  ongerechtigheden, waarmede men de uitgaven onzer oude schrijvers ontsierd
		  heeft, het is aan den anderen kant eene genoeglijke - somtijds zelfs
		  vermakelijke -
{==50==} {>>pagina-aanduiding<<}
taak, die vlekken uit te wisschen en de geschriften
		  van vroegere eeuwen in hunne zuiverheid te herstellen door de eenvoudige
		  toepassing van taalkennis en gezond verstand. Ook zou ik veel lust gevoelen
		  eene 
		  Proeve van Mnl. Taalverrijking te laten volgen,
		  door het aanwijzen van een aantal merkwaardige verouderde woorden, die, door de
		  afschrijvers niet meer begrepen en deerlijk verknoeid, toch door oplettende
		  critiek nog kunnen worden opgevischt uit den poel van bedorven lezingen
		   1). Maar deze wenschen - en zoovele andere - te vervullen is
		  een genoegen dat niet voor mij is weggelegd: de dubbele lexicographische arbeid
		  vordert de inspanning van alle krachten; ik moet mij tevredenstellen de
		  resultaten mijner taalzuiverende en taalverrijkende critiek in het Mnl.
		  Woordenboek op hunne plaats aan te teekenen, zonder opzettelijk betoog. Zoo ik
		  thans een oogenblik aan de lexicographie ontsteel, om bij een enkel proefje
		  stil te staan, het is alleen omdat ik - ronduit gezegd - den lust niet
		  bedwingen kon, de tekstverbetering, die mij dezer dagen in het oog viel, aan de
		  lezers van dit tijdschrift mede te deelen, bij wie ik eenige belangstelling in
		  onze oude dichters en in de taal onzer vaderen mag onderstellen.
		  Ik hoop door een nieuw staaltje te toonen, hoe men veelal bij het
			 uitgeven van middeleeuwsche schrijvers te werk gaat. Ik hoop den Brusselschen
			 dichter 
			 Hein van Aken, wien zijne tijdgenooten den lof
			 gaven, dat hij ‘wel dichte conste maken,’ vrij te spreken
			 van de wartaal, die men hem in den mond heeft gelegd, en die hem alle aanspraak
			 op dat loffelijk praedicaat zou doen verbeuren. En tevens hoop ik van eene
			 zeldzame, maar opmerkelijke Mnl. zegswijze een sprekend voorbeeld in eere te
			 herstellen.
{==51==} {>>pagina-aanduiding<<}

		  In het zoogenaamde Vierde Boek van den 
		  Wapene Martijn, door 
		  Prof. Serrure uitgegeven in zijn belangrijk 
		  Vaderlandsch Museum (D. IV, bl. 55-90) en door
		  hem op goede gronden aan 
		  Hein van Aken toegekend, laat zich de dichter
		  hevig uit over de verdorvenheid van den tijd, dien hij beleefde. De zonde neemt
		  hand over hand toe, hebzucht heerscht overal, de goede trouw is geweken. Is er
		  nog iemand die der deugd getrouw wil blijven, ja wel, de Booze weet hem
		  aanstonds in zijne strikken te vangen. Dit laatste denkbeeld wordt aldus
		  uitgedrukt (vs. 130-133):
		  
			 Als yemen na die doget spiet, 
			 Comen Alsegers ende Griet, 
			 Die duvele met haren gherren, 
			 Die ons met sonden terren. 
		  

		  Prof. Serrure schijnt dit uitnemend helder te vinden;
			 althans hij acht het niet de minste toelichting waardig. Ik voor mij moet
			 bekennen, dat ik minder gelukkig ben: ik zie hier niets dan tastbare
			 duisternis. De interpunctie van den uitgever toont, dat hij de beide namen in
			 het tweede vers als duivelnamen heeft opgevat. Doch de naam Alsegers is
			 mij volstrekt onbekend; en al hoort men soms van eene booze Griet
			 spreken, al had de Zwarte Margareet in Vlaanderen geene
			 stichtelijke herinnering nagelaten, toch heb ik nooit van Griet als
			 duivelnaam gehoord. Voor Alsegers zou misschien door eene etymologische
			 verklaring in de rij der booze geesten eene plaats te vinden zijn. Het ligt
			 voor de hand, den naam als eene afkorting van Alsegerse te beschouwen,
			 dat eene samenstelling kan zijn van al en segerse of
			 segersse, het vrouwelijk van seger, dat thans zegger
			 luidt. Verg. b.v. waer-segerse, voor waarzegster. Alsegers zou
			 dan Al-zegster zijn, een niet ongepaste naam voor een snapachtig
			 wijf, eene klappei, eene babbelkous of flap-uit; en
			 ofschoon vandaar tot de familie van Belzebuth de sprong nog vrij groot is, ligt
			 er toch waarlijk iets in, dat zoo wat aan eene plaag van den Booze doet denken.
			 Maar met Griet weet ik volstrekt geen weg.
		  Doch er is meer dat zwarigheid geeft. Alsegers en
			 Griet
{==52==} {>>pagina-aanduiding<<}
worden niet alleen duvele, maar - let wel! -
			 die duvele genoemd! Hoe! die twee zijn de
			 duivelen bij uitnemendheid! Het gansche geslacht der booze geesten
			 samengesmolten in twee vrouwelijke personages! En zij zijn immers ontelbaar als
			 het gras des velds en als het zand der zee!
		  Tet eere van zoovele beminlijke schoonen, die den naam van
			 Griet met eere dragen - als de margaritae of parels van
			 haar geslacht - wil ik eene poging wagen om de snoode indringster, die dien
			 liefelijken naam met schande bedreigt, eens vooral te verdrijven, en tevens
			 hare gezellin, de geheimzinnige Alsegers, onschadelijk te maken. Het
			 vonnis te vellen over twee duivelinnen moge een hachelijk waagstuk zijn, ik
			 durf mij daartoe in dit geval verstouten. In naam der Nederlandsche Taal en van
			 het Gezond Verstand veroordeel ik beiden tot verlies harer persoonlijke
			 rechten, en de eene daarenboven - de langste van beiden - tot een gewelddadigen
			 dood: het zwaard der critiek scheide haar lichaam in twee gelijke deelen. Met
			 andere woorden, ik stel voor aldus te lezen:
		  
			 Comen alse gers ende griet 
			 Die duvele met haren gherren. 
		  

		  De beide duivelinnen zijn verdwenen, de duisternis is opgeklaard, 
			 Van Aken spreekt als een verstandig man - naar
			 de denkbeelden van zijnen tijd. ‘Poogt iemand,’ zegt hij, ‘de
			 deugd te betrachten, dan komen de duivelen met hun gekrijsch op hem af,
			 talloos als het gras des velds en als het zand der zee.’ Want zie,
			 dat is inderdaad de bedoeling van het spreekwoordelijk gezegde alse gers
			 ende griet, dat niets anders beteekent dan als grasscheuten en
			 zandkorrels. De beide woorden, gers en griet, zijn bekend
			 genoeg.
		  Gars en gers beide, als bijvormen van gras,
			 door de niet ongewone verplaatsing der r, komen bij onze Mnl. dichters
			 veelvuldig voor. Reeds het Angels. kende gärs nevens
			 gräs (Ettm. 440); de omzetting was dus reeds oud. Het Mnl.
			 schreef gars, gaers, gers of geers. De bewijsplaatsen behoefik
			 niet uit te schrijven. Het zij genoeg te verwijzen, voor gars naar
{==53==} {>>pagina-aanduiding<<}
Lanc. II, 28796, 
			 Rijmb. 22119, 
			 Franc. 8780, 
			 Rose (A) 691, 
			 Clignett, Bijdr. bl. 99; voor
			 gaers naar 
			 Willems, 
			 Meng. 445; voor gers en geers
			 naar 
			 Lanc. II, 32963, 
			 Wal. 10520, 
			 Rijmb. 3991, 16470, 
			 Nat. Bl. II, 426, III, 678 vlg., 
			 Sp. Hist. I5, 35, 49, 
			 Ruusbr. I, 209, 
			 Mieris II, 606 vlg., enz. De uitdrukking
			 gersgrone voor grasgroen vindt men in 
			 Lanc. III, 8406.
		  Griet, dat aan gers wordt toegevoegd, is een woord dat
			 men in alle Duitsche talen aantreft in den zin van zandkorrel, grof
			 zand. Ohd. grioz, glarea (Graff IV, 345); mhd.
			 griez, sandkorn (Benecke I, 577); ags.
			 greot, pulvis (Ettm. 444). Verg. ook 
			 Grimm, D. Gr. III, 379 vlg. Het is ten
			 nauwste verwant aan ons gruis. Nevens griet staat een andere
			 vorm, gruit, mhd. grûz (Benecke I, 578), ags.
			 grût (Ettm 444), de benaming van het grof gemalen
			 mout, de grondstof waaruit het bier bereid wordt: een woord van dagelijksch
			 gebruik in onze middeleeuwsche brouwerijen, en inzonderheid bekend door het
			 oude recht van de gruit, waaromtrent bij 
			 Kluit, 
			 Ackersdijck en andere schrijvers inlichting
			 genoeg te vinden is. Griet en gruit, die beide korrelachtige
			 zelfstandigheden aanduiden, zijn eigenlijk twee vormen van hetzelfde woord, tot
			 elkander staande als Dietsch tot Duitsch, kieken tot kuiken,
			 kiesch tot kuisch, bedieden tot beduiden, enz. Doch het
			 gebruik heeft de beide vormen al vroeg onderscheiden: gruit werd van
			 gemalen mout, griet daarentegen van zandkorrels gezegd.
		  Griet op zich zelf, in den zin van zand, heb ik in 't
			 Mnl. niet aangetroffen. Doch het woord bleef bewaard in de spreekwoordelijke
			 zegswijze alse gers ende griet, die gebruikt werd om eene tallooze
			 menigte aan te duiden, op dezelfde wijze als het Grieksch uit
		  	ψάμμος, zand, het bnw.
		  	ψαμμακόσιοι
			 vormde, letterlijk zandvoudig, d.i. ontelbaar als het zand.
		  Er ontbreekt aan mijn betoog nog één punt, dat niet
			 achterwege mag blijven. Het bewijs namelijk, dat de bedoelde zegswijze, die ik
			 in de woorden van 
			 Hein van Aken herstelde, werkelijk in gebruik
			 was, en niet door mij behendig verzonnen werd. Welnu, in den 
		  Roman van de Rose leest men in het Amsterdamsche
		  handschrift (vs. 1714):
{==54==} {>>pagina-aanduiding<<}

		  
			 Al haddic gesien al omme mi 
			 Vliegen gescutte alse gars ende griet, 
			 Inne hadde daeromme gelaten niet. 
		  

		  Het Comburgsche handschrift, door 
		  Kausler uitgegeven, heeft eene andere lezing
		  (als gras uter erden sciet, vs. 1705). Doch de lezing van A is wel zeker
		  de echte, en de bedoeling blijkbaar: ‘Al had ik de pijlen als gras en
		  zand om mij heen zien vliegen, ik had het toch niet gelaten.’ Even
		  talrijk dan als de snorrende pijlenzwerm, die hier ondersteld wordt, is het
		  krijschende heirleger der duivelen, dat - volgens onzen dichter - den mensch
		  van de deugd zoekt af te scheuren.
		  Het gedicht van 
			 Hein van Aken, zooals het door den Gentschen
			 hoogleeraar getrouw naar het handschrift werd afgedrukt, is voor een goed deel
			 onverstaanbaar; bedorvene lezingen bevat het in menigte, alse gers ende
			 griet; nauwelijks een enkel couplet levert een geheel verstandigen zin. In
			 het bovenstaande mocht het mij gelukken eene der moeilijkste plaatsen tot haren
			 oorspronkelijken vorm terug te brengen en in het ware licht te stellen. Het
			 overige zij aan de scherpe critiek der beoefenaars onzer Mnl. letterkunde
			 dringend aanbevolen. Een dichter als Hein van Aken heeft zeer zeker
			 geen onzin geschreven: bij hem zal de critiek ongetwijfeld hare moeite beloond
			 vinden.
			
		  M. de Vries.
		
		
{==55==} {>>pagina-aanduiding<<}

		  Begijn.

		  
		  
		  Professor Brill doet dit woord, in zijne
			 uitmuntende 
		  Nederlandsche Spraakkunst, van begiën, d.i.
		  biechten, afstammen; later evenwel herroept hij zijn oordeel, op gronden
		  aangevoerd door den Hoogleeraar 
		  de Vries, die 
		  Begga, de Heilige dochter des Frankischen
		  Hofmeijer 
		  Pippijn, voor de grondlegster der Begijnen en den
		  oorsprong van haren naam aanziet. Met al den eerbied verschuldigd aan het
		  gevoelen van zulke uitstekende taalgeleerden, waag ik het hiertegen eene andere
		  opinie over te stellen. Hoe gaarne ik aan de bovengenoemde vorstin, de eer der
		  grondlegging zou gunnen eener religeuse inrichting, die men eene Nederlandsche
		  mag noemen, de historische waarheid, waarbij sympathie of antipathie geen stem
		  hebben, gedoogt dit niet. 
		  Dr. Hallman, in zijne 
		  Gesch. des Ursprungs der Belgischen Beghinen,
		  Berlin 1843, heeft naar mijn oordeel, voldingend aangetoond, dat de H.
		  Begga met onze begijntjes in hoegenaamd geene betrekking staat, en
		  haar ontstaan van veel later dagteekent. Gedurende de middeleeuwen, tot aan de
		  17de eeuw, dacht bijna niemand aan de H. Begga. men hield
		  het er toen bijna algemeen voor, dat zekere godvruchtige Priester te
		  Luik in België, en naam en ontstaan aan de Begijnen had
		  gegeven. De aanleiding tot de oprichting dier geestelijke vereeniging van
		  vrouwen vond Lambert le Begues of Le Beghe, zoo was zijn
		  naam, in het toenemend zedebederf des volks; waartoe de zorgeloosheid en de
		  ontstichtende levenswandel van het hoofd des diocees den Bisschop
		  Rudolf niet weinig bijdroeg. Dit toch bracht den vromen
		  Lambertus in het jaar 1180 tot het besluit, om eenige godsdienstige
		  maagden en
{==56==} {>>pagina-aanduiding<<}
weduwen, zoowel tot haar eigen volmaking, als ten
		  voorbeeld voor anderen, onder zekeren levensregel te doen zamen wonen. Uit
		  eigen middelen stichtte hij ook eene voor hen waardige verblijfplaats. Die
		  vrouwen nu noemden zich naar haren stichter Beghinen of Begijnen, en de
		  afgesloten ruimte hunner inwoning ontving den naam van Begijnenhof.
		  Tot in de 17de eeuw bestreed men deze meening niet. De
			 eersten echter, die hier tegen op kwamen, waren 
			 Ericius Puteanus en de 
			 Abt van Rijckel. Beiden hielden de 
			 H. Begga voor de stichteres der Begijnen, en
			 zij beriepen zich hiertoe op de drie zoogenaamde Vilvoorder oorkonden, waarin
			 zij het bewijs meenden te vinden, dat het Begijnenhof te
			 Vilvoorden bij Brussel, reeds 100 jaar voor dat van 
			 Lambertus bestaan had. De kanunnik 
			 Coens van Antwerpen bestreed hen
			 dapper, doch de reeds inwortelende valsche onderstelling uit te roeijen,
			 vermocht hij niet. In 1843 echter kreeg de zaak een nieuwe wending door de
			 onvermoeide nasporingen van 
			 Dr. Hallman, tijdens zijn verblijf in
			 België. Hij leverde het ontegensprekelijk bewijs, dat de genoemde
			 Vilvoorder oorkonden niet in de 12de, maar in de 13de
			 eeuw te huis behooren. Uit den oorspronkelijken stichtingsbrief van het
			 Vilvoorder Begijnenhof, zelfs, bewijst hij dat dit eerst in 1239 gesticht, en
			 nog door 
			 Willem van Kamerijk in 1294 een nova plantatio
			 genoemd werd. Daarbij komt dat de Vilvoorder oorkonden met karakters geschreven
			 zijn, die de kenmerken der 14de, niet die der 12de eeuw
			 dragen Redelijker wijze is dus Lambertus le Beghe voor den stichter
			 onzer Begijnen te houden, en men heeft niet het minste recht, dien naam, van
			 iemand of iets anders, als van den zijnen af te leiden.
		  Wat voor recht men hebben kan, om gelijk sommigen deden de e
			 met a te verwisselen en Bagijnen te schrijven, verklaar ik niet te
			 begrijpen. De oorzaak hiervan te vernemen, zou mij aangenaam zijn.
			
		  Hilversum, 1865.
		  W. Wessels..
		
		
{==57==} {>>pagina-aanduiding<<}

		  Boekaankondiging.

		  
			 
			 
			 Brandt's leven van de ruiter.
				Bloemlezing. Een leesboek bij het onderwijs in de Nederlandsche taal- en
				letterkunde voor Hoogere Burgerscholen en Gymnasiën. Met eene inleiding en
				doorloopende historische toelichting van 
				Dr. J. ten Brink, Docent in de Nederlandsche
				taal- en letterkunde en de Vaderlandsche geschiedenis aan het Gymnasium te 's
				Gravenhage, te Arnhem bij D.A. Thieme, 224 blz. in groot
				8o. prijs ƒ 1,40.
			 In het eerste nommer van den vorigen jaargang hebben wij eene
				korte aankondiging geplaatst van de uitgave van 
				Vondels 
		  Leeuwendalers, door 
		  Dr. Eelco Verwijs en onze ingenomenheid betuigd
		  met de richting, die door deze en dergelijke handleidingen aan het onderwijs in
		  de Nederlandsche taal- en letterkunde zal gegeven worden. De taal te verstaan,
		  de kracht en de juiste beteekenis van woorden en uitdrukkingen te vatten, het
		  tegenwoordige te beschouwen bij het licht dat het verledene er op werpt, dit
		  doel is door geene grammatica te bereiken. De beoefening onzer klassieken moet
		  er toe leiden. Beoefenen is echter iets meer dan lezen. De heer 
		  ten Brink noemt zijn boek een leesboek,
		  ‘het heeft geen ander doel dan uwe studiën der Nederlandsche taal-
		  en letterkunde te bevorderen en te veraangenamen. Taalleer is noodzakelijk,
		  moet met de meeste vlijt worden beoefend, maar uit den aard der zaak is zij
		  eene studie welke op uwen leeftijd zeldzaam (?) groote sympathie wekt.
			 	Geluk-
{==58==} {>>pagina-aanduiding<<}
kig behoeft zij niet enkel te bestaan in het memoriseeren van
		  regels, in het opzeggen van paradigmaas, in het vervaardigen van ontledingen,
		  we kunnen aanstonds geest en hart verkwikken door het geleerde toe te passen
		  bij de lezing van al wat er ooit in onze kostelijke moedertaal heerlijks en
		  schoons is gezongen of gesteld.’ Dit is nog niet alles. De schrijver
		  heeft nog een ander, ik mag wel zeggen een hooger doel. ‘Onze oefening in
		  de taalgronden heeft geene andere strekking dan om u heerschappij te doen
		  voeren over de vormen der taal - maar hiermede is nog maar het halve werk
		  verricht. Ge moet u met oordeel en smaak van die vormen kunnen bedienen en hoe
		  zult ge dit kunnen, als ge u niet vertrouwd maakt met de beste werken onzer
		  luisterrijke letterkunde, als ge onze grootmeesters van den Nederlandschen
		  stijl het geheim niet ontfutseld hebt, vaardig en cierlijk met de rijkdommen
		  onzer taal te woekeren.’ Deze woorden zijn genomen uit de inleiding, eene
		  in 7 afdeelingen gesplitste toespraak aan de Hollandsche jongens
		  die het boek zullen lezen. Misschien is het daarom onbescheiden, de aanmerking
		  te maken dat schrijvers inleiding niet zeer duidelijk is. Voor de leerlingen
		  van het Haagsch Gymnasium doet dit minder kwaad, omdat zij dagelijks in de
		  gelegenheid zijn, den schrijver te raadplegen en naar zijne eigenlijke meening
		  te vragen. Het boek is echter, door den uitgever ongetwijfeld, wellicht ook
		  door den schrijver, voor uitgebreider kring bestemd; daarom mag ik mij door
		  bovengenoemde bedenking niet laten weerhouden om nader aan te wijzen wat mij
		  niet duidelijk is. Studiën, die de jongens, ik meen de Hollandsche
		  jongens, saai vinden, - daargelaten of de taalkunde er bij behoort of niet, -
		  ‘te bevorderen en te veraangenamen’ is verdienstelijk; die 't kan
		  is benijdenswaardig, die 't niet kan, zal 't gaarne willen leeren en daarom zou
		  de schrijver een zeer nuttig werk verricht hebben, indien hij door korte
		  duidelijke trekken aangewezen had, hoe zijn boek voor dit doel aangewend kan
		  worden. 
		  Dr. Verwijs heeft in zijn 
		  Leeuwendalers niet alleen duidelijk gezegd,
{==59==} {>>pagina-aanduiding<<}
dat hij op verklaringen van woorden, zinnen en taalvormen hoogen prijs
		  stelt, maar tevens door de menigvuldige aanteekeningen aan den voet der
		  bladzijden den onderwijzer in de gelegenheid gesteld om zijne opmerkingen aan
		  het daar vermelde te kunnen vastknopen, terwijl de leerling door diezelfde
		  aanteekeningen in staat gesteld wordt om zich het gesprokene later te
		  vertegenwoordigen. In den Michiel Adriaansen de Ruyter vinden wij geene enkele
		  aanteekening, daarom is dit boek, indien het hetzelfde doel heeft, veel minder
		  bruikbaar dan dat van den heer 
		  Verwijs. Ten tweede, alvorens men geest en hart
		  kan verkwikken door de toepassing van het geleerde, dient er toch
		  geleerd te wezen; deze toepassing neemt dus niets weg van de hoeveelheid der
		  ‘zeldzaam groote sympathie’ wekkende studiën, die voor den
		  leerling noodzakelijk zijn. Ten derde kan ik mij geene voorstelling maken van
		  die toepassing zelve. Bedoelt schrijver het nagaan van de verbuigingen en
		  vervoegingen der in het stuk voorkomende woorden, de toepassing der geleerde
		  regels, ik geloof het niet. Het geest- en hartverkwikkende van zulke
		  toepassingen is zeer verre te zoeken; en neemt men ze om haar nut, dan is er
		  geen doen aan met een boek dat zoo weinig beantwoordt aan de regels die de
		  leerling geleerd heeft. Wat blijft er b.v. van de geleerde spelregels, de
		  regels van verbuiging en vervoeging toe te passen, als men een hoofdstuk uit 
		  Brandt of van welken schrijver der zeventiende
		  eeuw leest? Ten vierde kan ik volstrekt niet begrijpen hoe men iemand
		  heerschappij kan doen voeren over de vormen der taal. Heerschappij
		  voeren over de taal is eene gebruikelijke benaming, maar heerschappij voeren
		  over de taalvormen, over de vormen der woorden, door aanhechting van uitgangen
		  of verwisseling van klinkers ontstaan, dit had werkelijk een woord tot
		  opheldering noodig gehad; nu loopt het gevaar voor eene zinledige uitdrukking
		  gehouden te worden. Aangenomen dat deze opheldering het noodige licht zou
		  gegeven hebben, dan zou nog eene andere zwarigheid overgebleven zijn. Als men
		  het zooverre gebracht heeft dat men
{==60==} {>>pagina-aanduiding<<}
heerschappij over de vormen der
		  taal voeren kan, dan is ‘hiermede nog maar het halve werk
		  verricht,’ dan moet men nog leeren zich met oordeel en smaak van die
		  vormen te bedienen. Een oogenblik heb ik gedacht dat schrijver zijnen jongens
		  op eene niet zeer klare wijze vertelde: gij moet eerst leeren verbuigen en
		  vervoegen en dan de geleerde vormen van pas gebruiken. Wie zou echter aan iets,
		  dat zoo eenvoudig is, durven denken, als het wordt aangeduid met de woorden:
		  ‘heerschappij voeren over de vormen der taal, en onze grootmeesters van
		  den Nederlandschen stijl het geheim ontfutselen, vaardig en cierlijk met de
		  rijkdommen onzer taal te woekeren.’ Hier is het gelukkig geen rijkdom van
		  taalvormen, die bedoeld wordt.
		  Het leesboek dan, dat 
			 Dr. ten Brink ten dienste van Gymnasiën en
			 Hoogere Burgerscholen vervaardigd heeft, bevat merkwaardige episoden uit het
			 leven van 
			 M.A. de Ruiter, door 
			 Gerard Brandt. Voor elke episode vindt men een
			 korte en duidelijke historische toelichting, waardoor de leerling het volgende
			 beter begrijpen kan. Als leesboek is het wel bruikbaar. Als leesboek, dat,
			 gelijk de titel zegt, bij het onderwijs in de Nederlandsche taal en letterkunde
			 gebruikt kan worden, verdient het mijns inziens minder aanbeveling, ik zou,
			 zooals ik reeds gezegd heb, aan de Nederlandsche Klassieken van 
			 Dr. Verwijs verreweg de voorkeur geven; deze
			 zijn er op ingericht om bij het onderwijs gebruikt te worden. Men kan het boek
			 van Dr. ten Brink ook wel gebruiken, even als men zooveel gebruiken
			 kan, maar de schrijver geeft geene verklaringen of aanwijzingen, die bij het
			 onderwijs zoo dringend noodzakelijk zijn.
		  De buitengewoon lange inleiding kan tegen dit gemis niet opwegen. De
			 onderwijzer, die het boek gebruiken wil, vindt er niets dat hem belang
			 inboezemt; de leerling kan er weinig in leeren. Men mag ook eischen dat aan de
			 redeneeringen en den stijl van zulk eene inleiding meer zorg besteed wordt.
			 Vraagt de lezer bewijzen? Uw doorzicht te kwetsen - vruchten ondervinden -
			 de fijnste schakeeringen der weelde kennen - de
{==61==} {>>pagina-aanduiding<<}
hoogste
			 eischen van den goeden smaak aanleeren - cierlij woekeren. - Toen ze
			 (de 17e eeuw) als dartel wicht de oogen opensloeg,
			 dreunde haar het kanon van Nieuwpoort in de ooren en vol vreugde reikte ze
			 Prince Mouring den eersten lauwertak. - Als de staatzucht tot
			 eenzijdigheid lokte en de eenzijdigheid tot ramp oversloeg. Jaarhonderd,
			 uitbundige taal, - zijn deze uitdrukkingen ook gerold uit den zak van - of
			 ontfutseld aan dezen of genen grootmeester van den Nederlandschen stijl?
			 Verlangt men eene proeve van de wijze van redeneeren? Onze keus valt op het
			 volgende stuk.
		  ‘Ge hebt uw vaderland lief en daaruit volgt nu in de eerste
			 plaats, dat ge ook uwe moedertaal op den hoogsten prijs stelt. Herinnert ge u
			 nog den tijd, toen ge aan de knieën uwer lieve moeder de eerste klanken
			 der Nederlandsche taal leerdet spellen, en eene zoete omhelzing uw loon was,
			 als ge vlug en vlijtig uw best deedt? Maar de taal uwer moeder is nog dezelfde
			 taal, waarin eens het 
		  Wilhelmus van Nassouwe werd geschreven, is nog dezelfde
		  taal, waarin 
		  Ridder Huyghens zong ter eere van 
		  Prince Mouring, die de vrije schepen der
		  Zevenlandsche buurt zoo manhaftig bestierde - is nog dezelfde taal, waarin 
		  Joost van den Vondel zijne stedekroon aan 
		  Prins Frederik Hendrik aanbood en den zeetriumf
		  der der vrije Nederlanden bij Chattam vierde! ‘De taal is gantsch
		  het volk!’ Zoo spraken onze wakkere broeders in Zuid-Nederland. En
		  zoo dacht ook eens 
		  Keizer Karel V, want hij was fier op zijne
		  geboortestad Gent, want hij sprak Vlaamsch tot zijne onderdanen en
		  zij hadden hem lief - maar 
		  Filips II sprak slechts Spaansch!’
		  Het is waarlijk eene groote kunst met zoo veel woorden niets te
			 zeggen. Moge zij zeldzaam blijven!
		  	
		  J.A. van Dijk.
		  
{==62==} {>>pagina-aanduiding<<}

		  
			 Practisch-Theoretische handleiding ter vervaardiging van
				  opstellen in de moedertaal, ten dienste van Instituten, Gymnasiën
				en andere inrigtingen van onderwijs, door 
				W.F. Carlebur. Tweede druk. Met een Voorwoord
				 1)
				van Dr. W.G. Brill, Tiel, Wed. d.r. van wermeskerken, 1864,
				241 blz. Prijs ƒ 1,10.
			 Wij zijn het met 
				Prof. Brill volkomen eens, dat dit boekje van
				den Heer Carlebur wel aanbeveling verdient. Ofschoon het nut van
				handleidingen tot den Nederlandschen stijl meermalen en met veel reden
				betwijfeld is, zoo blijkt het toch niet onmogelijk te wezen over dit onderwerp
				iets bruikbaars te leveren. De Heer Carlebur heeft zich de moeite
				gegeven, om naar aanleiding van een Deensch werkje, deze Practisch-Theoretische
				handleiding op te stellen, terwijl hij bij de vervaardiging Nederlandsche,
				Fransche en Duitsche werkjes over dit onderwerp geraadpleegd heeft. Wat ons in
				deze handleiding zoo zeer toelacht, is de menigte voorbeelden en oefeningen. Er
				is in dit opzigt overvloed van stof, als: over het gebruiken van woorden, de
				afwisseling in de plaatsing van woorden en zinnen, de afwisseling in
				uitdrukking, de omschrijving, de verzachting, de ontbinding, de zamentrekking,
				de zinverwante woorden en hunne onderlinge verwisseling, de verandering van
				gebonden in ongebonden stijl, de rangschikking, de begripsbepaling en
				begripsonderscheiding, de overeenkomst, de woordherhaling (tautologie), het
				vormen eener vertelling uit enkele losse zinnen, vertelling naar het geheugen,
				het uitbreiden eener vertelling, het verkorten of inkrimpen eener vertelling,
				de beschrijving, de eigenschappen van eenen goeden stijl, de keerwoorden, de
				figuren, de verhandeling, het vinden der stof, de behandeling, het schikken der
				stof enz. Het aanhangsel bestaat
{==63==} {>>pagina-aanduiding<<}
uit zes hoofdstukken, die over de
				begrippen, de bepaling, de verdeeling, het oordeel, de bewijzen en de
				sluitreden handelen.
			 Misschien vraagt iemand hoe men voor al deze oefeningen tijd zal
				vinden. Wij antwoorden, dat het boekje hoofdzakelijk bestemd is als leidraad
				voor den onderwijzer; deze moet de oefeningen, die voor zijne leerlingen het
				meest geschikt zijn, uitkiezen en de andere overslaan. Er is voorraad genoeg.
				Men kan heel wat overslaan en toch nog heel wat overhouden. Een voorbeeld make
				onze meening duidelijk. In de twee en twintigste les wordt eerst iets van de
				beschrijving in het algemeen gezegd en dan opgegeven welke regels men daarbij
				in acht te nemen heeft. Twee beschrijvingen (eene van de zuil van
				Pompejus en eene van het graafschap Cornwall) dienen om de regels
				nader op te helderen. Achter ieder voorbeeld vindt men zestien opgaven tot
				eigene oefening, dat is te zamen twee en dertig. Behandelt men wekelijks twee
				van deze onderwerpen, dan vereischt dit eene hoofdstuk reeds zestien weken. Op
				deze wijze is er geen doorkomen aan. Wij moeten echter billijk wezen en
				aanmerken dat de bedoeling ook anders kan zijn, namelijk dat ieder leerling van
				de klasse een afzonderlijk onderwerp ter behandeling krijgt. In dit geval
				blijft echter de klassikale behandeling achterwege en een groot gedeelte van
				het nut der stijloefening gaat verloren. Het uitkiezen van een paar
				voorbeelden, die door de gansche klasse behandeld worden, zou mijns inziens de
				voorkeur verdienen.
			 Een andere aanmerking op ditzelfde hoofdstuk, die ook op andere
				van toepassing is, mag ik niet achterwege houden: de voorbeelden zelve zijn mij
				niet eenvoudig genoeg. Mij dunkt, dat zij meer nut zouden stichten, indien zij
				meer uit de omgeving der leerlingen gegrepen waren. Blijkbaar wil het voorbeeld
				de leerlingen zoover brengen dat zij duidelijk en ordelijk een hun bekend
				voorwerp kunnen beschrijven. De opgaven zijn de beschrijving van een vertrek,
				een huis, eene kerk, een wagen, een schip, eene brug, eene schrijflessenaar,
				een zakuurwerk, een kameruurwerk, een ploeg,
{==64==} {>>pagina-aanduiding<<}
eene egge, een hakmes,
				eene spuit, eene fabriek en een molen. Als voorbeeld gaat vooraf de
				beschrijving van de zuil van Pompejus. Nu verschilt deze zuil al te
				veel van de genoemde voorwerpen. Vandaar dat ook de stijl verschillen moet. Het
				voorbeeld had iets moeten geven in dien hoogst eenvoudigen klaren stijl, die
				bij de behandeling van zulke eenvoudige bekende onderwerpen vereischt wordt. De
				beschrijving van het Graafschap Cornwall zal verder als model moeten dienen bij
				de beschrijving van een reisje, eene sledevaart, een voertochtje, eene
				jachtpartij, eene vischpartij, een marktdag, een feest, een optocht, de
				akkerbouw, een onweêr, een storm, eene overstrooming, een brand des
				nachts, een schip in nood, eene verkooping en eene belegering. Ook hier is het
				verschil groot - te groot, en waarom zijn nu als voorbeelden juist zulke
				voorwerpen gekozen, waarmede de Nederlandsche kinderen geheel onbekend
				zijn?
			 Zoo zouden wij kunnen voortgaan en nog eenige min of meer
				gewichtige aanmerkingen kunnen maken. Wij achten dat echter onnoodig. Het
				boekje bevat goede oefeningen in overvloed en daarvoor moeten wij reeds
				dankbaar zijn.
		  	
			 J.A. van Dijk.
		  
		  
			 Nederlandsche Klassieken, uitgegeven en met
				aanteeningen voorzien door 
				Dr. Eelco Verwijs, ArchivarisBibliothecaris
				van Friesland en schoolopziener.
			 II. Episodes uit 
				Hoofts 
				Nederlandsche Historiën, te Leeuwarden bij
				Hugo Suringar, 1864. Prijs ƒ 0,80.
			 De Heer Verwijs geeft ons hier in No. 2 van
				zijne Nederlandsche Klassieken een kostelijk boekje, waaruit veel te leeren is.
				Hoofts Nederlandsche Historiën zijn reeds eene uitmuntende
				lectuur voor jonge lieden, hoeveel te meer zullen zij dat wezen, als zij
				overal, waar de uitdrukkingen duister zijn, behoorlijk opgehelderd worden,
				gelijk hier geschiedt. Men vindt ook in dit stukje der Nederlandsche
				Klassieken,
{==65==} {>>pagina-aanduiding<<}
aan den voet der bladzijden een schat van
				aanteekeningen, waardoor de leerling niet alleen 
				Hooft leert verstaan, maar tegelijker tijd
				zijne moedertaal kennen en gebruiken. Voor hen, die vooral het laatste willen
				leeren, die de grammatica eene plaats in hunne studiën inruimen, maar
				begrijpen dat de taalkunde in de eerste plaats de taal zelve op het oog moet
				hebben, voor hen is dit boekje van groote waarde. Wij wenschen het in handen
				van alle onderwijzers, die taalonderwijs moeten geven en van alle leerlingen,
				die genoeg ontwikkeld zijn om het met vrucht te gebruiken. Reeds bij de
				aankondiging van 
				de Leeuwendalers heb ik den wensch geuit dat de
				Nederlandsche Klassieken op Kweek- en Normaalscholen gebruikt mochten worden.
				Ik herhaal thans dien wensch en maak van deze gelegenheid gebruik om 
				den Heer Verwijs aan te bevelen bij het
				stellen van zijne aanteekeningen op de jonge lieden, die daar gevormd worden,
				en op hunne onderwijzers te letten. Ik wil daar voornamelijk mee zeggen, dat ik
				de aanteekeningen zoo wensch, dat de lezer ze, zonder dat hij oude talen
				verstaat, begrijpen kan. Nog noodiger is dit voor hen, die door zelfoefening
				eenige bruikbare kennis van de taal willen opdoen. Op bladz. 7 b.v. leest
				men:
			 Nuchter Van nuchte, nuchten, Kil. mane,
				matutino tempore, kwam als eerste beteekenis vroegtijdig (zie ld. 21,
				aant. 1), en daarna die van jejunus. Overdrachtelijk, zoo als hier,
				behoedzaam, bezadigd, het tegenovergestelde van dronken. Dan toch
				is de wijsheid in de kan.
			 Nu zitten de bedoelde lezers met dit jejunus en komen (ik
				spreek hier bij ondervinding) licht op de gedachte, dat boeken met zulke slimme
				woorden voor hen niet geschreven zijn. Daarin zouden zij, wat dit boek betreft,
				groot ongelijk hebben. Het aantal verklaringen, waarbij zij nadere inlichtingen
				behoeven, is bovendien uiterst gering en het zal den Heer Verwijs
				gemakkelijk vallen door eene kleine bijvoeging alle nevelen te doen
				verdwijnen.
			 Eenige aanteekeningen, die ik bij de lezing van Hoofts 
		  Nederlandsche Historiën gemaakt heb, wil ik
		  mededeelen.
{==66==} {>>pagina-aanduiding<<}
Bladz. 1. Bij 't zelve plotselyk gesmoord, waar
		  't zelve op oorlog slaat, zou, dunkt mij, de opmerking niet
		  misplaatst geweest zijn, dat het woord oorlog vroeger in de drie
		  geslachten voorkwam en hier onzijdig is. Op dezelfde bladzijde bij de
		  verklaring van wrong meende ik reeds de inlichting, die later gegeven
		  wordt, te mogen verwachten, namelijk dat de a de klinker is van het
		  enkelvoud van den verleden tijd: wringen, wrang; binden, band; klinken,
		  klank, en dat deze stammen, hoewel niet meer als werkwoorden, toch nog als
		  naamwoorden voorkomen. Bladz. 5, aant. 2 staat ‘Doorverwt, geheel
		  doortrokken als met verw’ en aant. 3 ‘Van langher
		  handt.’ Oude datief, gelijk uit de sterke buiging van het adj.
		  blijkt. Zoo ook in de uitdrukkingen: ter goeder ure, in aller
		  ijl.’ Mij dunkt dat de Schrijver hier wat deun is. De Landzaaten,
		  doorverwt van langher handt in den eed des huis van Bourgonje - de
		  uitdrukking ‘van langher handt’ wordt stellig niet algemeen
		  verstaan, ook niet na de opheldering omtrent den vorm van het bnw.; eene
		  verwijzing op hetzelfde hand in te hand (thans), en
		  naderhand zou eenig licht gegeven hebben. Evenzoo ware het niet
		  overtollig geweest het heerlijk leven (blz. 8), het scheiden van den
		  bedde (blz. 9) paarden (blz. 12) onaardige beveinstheid (blz.
		  19) nader te verklaren. Doch ik geef dadelijk toe, dat het moeilijk is in dezen
		  ieder zijnen zin te geven en laat dus mijne verdere aanteekeningen, die de
		  volledigheid der verklaring betreffen, achterwege, ten einde er nog een paar
		  van anderen aard te kunnen mededeelen. Is de wortel van een gebergte
		  (blz. 12, aant. 1) eene min gewone uitdrukking voor voet? Is het niet
		  eene met ons taaleigen strijdende vertaling? Stal van stellen (blz. 17,
		  aant. 8) dit is immers juist het omgekeerde: stellen van stal. -
		  Uitvlucht van beroep tot hooger vierschaar. Zou uitzicht hier niet
		  juister wezen dan redmiddel? Doch genoeg. Met verlangen zie ik uit naar 
		  Huygens 
		  Zeestraat en 
		  Kostelick Mall, dat volgens het bericht op den
		  omslag reeds eenigen tijd op de pers is en, zoo ik hoop, spoedig zal
		  verschijnen.
{==67==} {>>pagina-aanduiding<<}

		  Den Heer Verwijs wensch ik lust en kracht toe
			 om met zijnen nuttigen arbeid ongehinderd te kunnen voortgaan. Mocht de
			 uitgever aan de volgende deeltjes een register van de verklaarde woorden kunnen
			 toevoegen, hij zou stellig de waarde van de Nederlandsche Klassieken verhoogen
			 en het debiet vermeerderen.
		  	
		  J.A. van Dijk.
		  
		
		
		  Brievenbus.

		  
		  
		  Den WelEdelen Heere 
			 J.A. van Dijk.
			
		  Hooggeachte Heer en Vriend!
			
		  Gij weet, dat het mijn voornemen was, U enkele opmerkingen mede te
			 deelen over de uitdrukking de vier eerste, naar aanleiding van Uw
			 lezenswaardig opstel, voorkomende in den Taalgids, VI, bl. 221-224. Ik
			 zie nu, dat 
			 de Heer de Groot mij voor is geweest, die in de
			 vorige aflevering van dit tijdschrift mij dan ook als het ware het gras voor de
			 voeten heeft weggemaaid, daar zijne slotsommen grootendeels met de mijne
			 overeenstemmen. Daardoor kan dit mijn schrijven aanmerkelijk bekort worden;
			 toch meende ik het niet geheel achterwege te mogen laten, wijl er enkele punten
			 in voorkomen, die m.i. nog wel eens de aandacht waard zijn. Ter zake dan:
		  In den eersten druk mijner 
		  Beknopte Ned. Spraakk. schreef ik onder §
		  64: Men schrijve liever: de eerste drie dagen van de week, de laatste vier
		  dagen van de maand, dan: de drie eerste dagen van de week, de vier
		  laatste dagen van de maand. Nu kwam de beoordeelaar van mijn werkje in de
		  Nieuwe Bijdragen enz. van Januarij 1864 en zei: ‘Het men
		  schrijve liever zou doen denken dat de eerste drie dagen van de week
		  en de drie eerste dagen van de week synoniem zijn, terwijl er toch
		  werkelijk verschil is. Immers de eerste uitdrukking geeft een Zondag, Maandag
		  en Dingsdag te kennen; de tweede: drie
{==68==} {>>pagina-aanduiding<<}
achtereenvolgende
		  Zondagen.’ Daar men nu juist bezig was met het afdrukken van den
		  2den druk mijner Spraakkunst, gunde ik mij den tijd niet, des
		  schrijvers beweren behoorlijk te toetsen, en stelde ik voor het: men
		  schrijve liever eene totale veroordeeling van de drie eerste dagen
		  enz. in de plaats. Bij later nadenken bespeurde ik, dat de Recensent mij op een
		  dwaalspoor had geleid. Daarenboven begaat de scherpzinnige beoordeelaar, m.i.,
		  zelve eenen misslag. Hij beweert, dat de drie eerste dagen van de
		  week drie achtereenvolgen de Zondagen te kennen geeft. Kon dit
		  waar zijn, dan zou eerst en vooral het bepalend lidwoord moeten wegvallen, en
		  zou dan (zoo men van twee kwaden het beste kiezen moest) de uitdrukking drie
		  eerste werkdagen o.i. nog de voorkeur verdienen. Hoe dit zij, dit staat
		  vast, dat zoowel zij, die schreven de eerste drie dagen van de week als
		  diegenen, die de voorkeur geven aan de drie eerste dagen der week
		  daarmeê niets anders bedoelen dan drie op elkander volgende dagen eener
		  zelfde week, aanvangende met den Zondag, den eersten dag der week. Bedoelt men
		  drie eerste, drie tweede, drie derde dagen der week enz., zoo schrijft
		  men immers: drie achtereenvolgende Zondagen, Maandagen, Dingsdagen enz.;
		  hieromtrent heeft het gebruik, bedriegen wij ons niet, onherroepelijk
		  beslist.
		  Vergis ik mij niet, dan is de Heer 
			 A.C. Oudemans de eerste, die in zijne 
		  Gemengde taalkundige bijdragen en bedenkingen, in
		  1845 te Leiden bij C.C. van der Hoek uitgegeven, het punt in kwestie
		  aanroerde. Aldus schrijft hij (bl. 53 en 54): ‘van eene rij op elkander
		  volgende dingen kan slechts één de eerste, de grootste, de
		  verste, de laatste zijn. Ik twijfel er dus zeer aan, of men taalkundig juist
		  spreekt, als men zegt, de twee eerste trappen, en of het niet
		  beter en juister ware, de eerste twee trappen te zeggen. Bij 
		  Van der Palm vindt men: de negen
		  eerste verzen, de zeven eerste verzen, enz.
		  (II, 171 en XIII, 195). Zulks schijnt echter de schrijver somtijds gevoeld te
		  hebben, want op andere plaatsen waakt hij er tegen, als: de
		  eerste honderd jaren (II, 177).’ Omtrent het door den
		  Heer Oudemans gezegde valt het
{==69==} {>>pagina-aanduiding<<}
volgende op te merken,
		  1o. dat 
		  V.d. Palm onberispelijk schreef: de negen
		  eerste verzen enz., hetgeen, na het door u en den Heer 
		  de Groot aangevoerde, wel geen nader betoog meer
		  zal behoeven; 2o. dat V.d. Palm evenzeer te recht schreef
		  de eerste honderd jaren, wijl honderd hier ongetwijfeld de
		  beteekenis hebben zal van een honderdtal, een tijdperk van honderd
		  jaren. Wij hebben in onze uitgave van V.d. Palms Bijbel voor de
		  jeugd de laatstvermelde uitdrukking niet t. a. p. gevonden. Wij vonden
		  echter bl. 196, I, 2e stuk, den volgenden zin: Ook kan, binnen de
		  eerste honderd jaren na den zondvloed, het uitroeijen van wild gedierte niet
		  zulk eene groote weldaad geweest zijn. Ook hier moet honderd door
		  het bepalend ranggetal voorafgegaan worden, wijl er van een afgesloten
		  tijdperk, van een honderdtal jaren sprake is, en niet van eene
		  tegenoverstelling van eenige (honderd) eerste jaren van zeker tijdperk
		  tegenover eenige (honderd) laatste jaren van hetzelfde tijdperk. Omtrent
		  de plaatsing van het rangschikkend telwoord in deze en soortgelijke gevallen
		  bestaat dan ook, voor zoover ik weet, geen verschil. Zoo (om dit met enkele
		  voorbeelden duidelijk te maken) schreef reeds 
		  Siegenbeek in 1827 in zijne 
		  Taalkundigen bedenkingen, enz. Ik weet mij
		  niemand onder de schrijvers over onze taal, wier werken binnen de laatste
		  twintig jaren in het licht verschenen, voor den geest te brengen enz.
		  Uit den Ned. Spectator, van 26 Nov. 1864, teekende ik aan:
			 Te midden van de geduchte bewegingen, die de laatste vijf en twintig jaren
			 onzer geschiedenis kenmerken, heeft deze maatschappelijke vraag zich met
			 onwederstaanbare kracht doen gevoelen. Lees hier nu, Geachte Vriend! in
			 plaats van laatste vijf en twintig, vijf en twintig laatste, en onze
			 geschiedenis wordt tot een afgesloten geheel, waarvan men het laatste jaar
			 neemt met de vier en twintig onmiddellijk voorafgaande, en wij hebben verder
			 geene geschiedenis meer!
		  Nog een paar voorbeelden. De menschheid gaat steeds vooruit; doch
			 die vooruitgang is in de laatste vijftig jaren zoo groot en snel geweest, dat
			 de minst scherpzinnige waarnemer bespeurt,
{==70==} {>>pagina-aanduiding<<}
dat hij in een
			 geheel nieuw tijdperk der wereld leeft, enz. Men had te Nördlingen
			 nu reeds gedurende de laatste vijf jaren alle leelijke en arme vrouwen
			 verbrand enz. Man liet het bij de twee eerste graden van foltering,
			 enz., enz. Waarom nu gaat in het laatste voorbeeld het grondgetal en in de twee
			 eerste het ranggetal voorop? Omdat het getal foltergraden een bepaald getal,
			 een afgesloten geheel is, en van dit aantal graden de eerste, en wel de twee
			 eerste = de twee voorste genomen worden, terwijl de laatste, als te
			 barbaarsch, vervielen. In de twee andere voorbeelden heeft laatste de
			 beteekenis van laatstverloopene, laatstledene, en in dit geval, het
			 gebruik heeft het beslist, komt laatste vóór het grondtal
			 te staan. Zoo schrijft dan ook de kundige bestuurder van den Navorscher,
			 de Heer 
			 P. Leendert, wsz., in het Februarij-nommer van
			 dezen jaargang, op dezelfde bladzijde: Het is hetzelfde geluid, dat wij
			 hooren tusschen de twee laatste letters van de Gothische woorden
			 nadr, enz. en: In de laatste dertig jaren vindt men in deze
			 namen (Tjalleberd en Luinjeberd) zoowel i als e geschreven. Ook is
			 hier de schrijftaal geheel in overeenstemming met de spreektaal. Wie hoort niet
			 dagelijks uitdrukkingen als de volgende: Gij moet mij binnen de eerste acht,
			 veertien dagen enz., niet lastig vallen. Kom mij in de eerste drie, vier
			 dagen niet onder de oogen! Ik heb hem in de laatste zes weken niet gezien. Hij
			 is in de laatste drie dagen niet hier geweest. In al deze en dergelijke
			 uitdrukkingen vervalt elke gedachte aan eene tegenoverstelling van
			 eerste en laatste: eerste beteekent hier bloot eerstkomende,
			 eerstvolgende of iets dergelijks, gelijk laatste (we zagen 't reeds
			 boven) de beteekenis heeft van laatstledene, enz. Niet anders schijnt
			 het in het Hoogduitsch te wezen. De grootste Duitsche taalkenner 
			 J. Grimm schreef: In den letzten drei
			 Jahrhunderten. (Zie De grondbeg. der Ned. spelling, Voorbericht, bl.
			 vii, de noot).
		  Maar het dagelijksch leven levert ons nog meer uitdrukkingen, waarin
			 het hoofdgetal door eerste of laatste wordt voorafgegaan. De
			 tuinman, die u zijne groenten te koop biedt, zal u zeggen: koop mijne
			 koolen, 't zijn mijne laatste zes,
{==71==} {>>pagina-aanduiding<<}
of: ik heb daar juist
			 mijne eerste drie bloemkoolen verkocht, enz. Waar komt dit vandaan? Onzes
			 inziens daarvan, dat hier wederom aan geene tegenoverstelling gedacht wordt,
			 maar laatste hier zooveel beteekent als laatst overgeblevene, en
			 eerste zooveel zeggen moet als eerstgeplukte, eerstgesnedene of
			 iets dergelijks.
		  In Genesis XLI: 20 lezen we volgens de gewone
			 bijbelvertaling: Ende die ranke ende leelijke koeijen aten die eerste zeven
			 vette koeijen op, in overeenstemming met het Engelsche: And the lean and
			 the ill favoured kine did eat up the first seven fat kine. Het Hoogduitsch
			 heeft hier, volgens de vertaling van 
			 Luther, die sieben ersten fetten
			 Kühe, en 
			 Van der Palm schrijft in zijne bekende
			 bijbelvertaling: En die ranke en leelijke koeijen verslonden de zeven eerste
			 vette koeijen. Hoe zal 't nu wezen? De eerste zeven of de zeven
			 eerste? Of moet men bij de eerste uitdrukking aan het eerste
			 zevental, aan de eerstvermelde, eerstgenoemde zeven denken, en bij
			 de laatste uitdrukking aan eene tegenoverstelling van de zeven eerste en
			 de zeven laatste?
		  Dat het schrijven van de eerste vier dagen enz. louter aan
			 spitsvondigheid, òf aan lichtvaardigheid, òf aan onnadenkendheid
			 zou te wijten zijn, kan ik bezwaarlijk aannemen. Zoo men al iets op rekening
			 van dit drietal stellen mag, geloof ik, dat de woorden en de voorgang van den
			 Heer 
			 Oudemans
			  1) gevoegd bij het
			 voorbeeld van andere geachte taalkundigen er vrij wat meer schuld aan hebben.
			 Zoo geeft de Hoogleeraar 
			 Brill, bl. 27 van zijne 
		  Ned. Spraakleer, leer van den volzin
		  (2e uitgave) zeven voorbeelden, waarin de infinitief worden
		  of te worden ontbreekt, en zegt hij: vult men bij deze laatste twee
		  voorbeelden te worden aan enz. Na de opnoeming van vijf
		  zwakke imperfecten heet het (bl. 325): Over de werkwoorden willen,
		  zullen en kunnen, waartoe deze laatste drie imperfecten
		  behooren, enz.
		   2). De Heer P.
			 	Leen-
{==72==} {>>pagina-aanduiding<<}
dert, wsz. schrijft t. a. p.: weifelt het
		  gebruik ten opzigte van Laaxum, Waaxens, Exmorra? Of wil misschien de afdeeling
		  in deze laatste drie namen de u behouden? De gewezen Hoogleeraar 
		  Jonckbloet schrijft (zie 
		  Handelingen van het zevende Ned. taal- en letterk.
		  kongres, bl. 62 en 63), na eene aanhaling van negentien regels uit
		  den Alexander: Dat de laatste zes regels niet in den haak zijn, is
		  duidelijk. Ik geloof, Geachte Vriend! dat gij mij toestemmen zult, dat
		  zulke voorbeelden besmettelijk zijn en wel geschikt om de laatste zes,
		  enz. eenig krediet te bezorgen, ook al mocht men geneigd zijn, om in de vier
		  evengenoemde zinnen aan laatste de beteekenis te hechten van
		  laatstgenoemde, laatst aangehaalde, of iets dergelijks.
		  Hier hadde ik kunnen eindigen, zoo 'k niet heden middag van mijn
			 boekverkooper ontvangen had 
		  de grondbeginselen der Nederlandsche spelling,
		  door mij, en zeker door velen met mij, reikhalzend te gemoet gezien. Daaruit
		  bleek mij, dat (§ 124, bl. 97) het doodvonnis uitgesproken is over mijn
		  wijsste, parijssche, enz.; doch daar te gelijker tijd
		  frischste begraven wordt, heb ik er volkomen vrede meê.
		  Dit alleen wilde ik U nog zeggen, terwijl ik ten slotte het
			 bovenstaande in Uwe welwillende aandacht en mij zelven in Uwe hooggeschatte
			 vriendschap aanbeveel.
		  Met de meeste hoogachting blijf ik
			
		  Sluis, 11 Maart 1865.
		  Uw Dw. Dien. en Vriend,
		  J.H. van Dale.
{==73==} {>>pagina-aanduiding<<}

		  PS. De Heer 
			 Oudemans voegt in zijne 
		  Gem. taalk. bijdr. en bed. bij, het door hem over
		  eerste geschreven eene noot, die o.i. als Naschrift hier een
		  plaatsje verdient. Aldus schrijft hij: ‘Omtrent dit woord eerste
		  heerscht nog eene slechte gegewoonte, namelijk om het te gebruiken
		  dáár, waar geen tweede voorhanden is. Indien er van een boekwerk
		  maar één deel bestaat, zou men niet kunnen zeggen: geef mij
		  het eerste deel van dat werk. Deze aanmerking geldt voor
		  alle zaken of dingen, waarvan geen tweeden zijn. Hiertegen wordt echter
		  van tijd tot tijd gezondigd. Zoo zegt 
		  Engelbert Gerrits (in zijne 
		  Lotgevallen van den Ridder Don Qt, Deventer
		  1842), dat Cervantes in 1547 het eerste levenslicht zag; en nu
		  zon men kunnen vragen: waar zag die goede man dan het tweede
		  levenslicht? Ook zegt 
		  V.d. Palm (I, 47): want wij hebben onze
		  eerste onschuld verloren. Het ware, mijns inziens, beter geweest, dat
		  dit eerste in beide plaatsen achterwege ware gelaten, of dat de laatste
		  zinsnede veranderd ware geworden in: want wij hebben de onschuld, die wij
		  vroeger bezaten, verloren.’ Tot zoover de Heer Oudemans. Wat
		  de uitdrukking het eerste levenslicht betreft, de kundige schrijver van:
		  Een taalkundig zondenregister (opgenomen in de Handelingen der
		  jaarlijksche algemeene vergadering van de Maatschappij der Nederlandsche
		  letterkunde, gehouden den 19den Junij 1862, te
		  Leiden, bl. 131-138) is volkomen van hetzelfde gevoelen. Hij zegt:
		  ‘Het eerste levenslicht zien of aanschouwen, waarbij men
		  onwillekeurig vraagt: niet het tweede?’ Dat eerste onschuld
		  eene even onvoorwaardelijke afkeuring verdient, zou ik niet durven verzekeren,
		  en laat ik gaarne aan Uw oordeel en dat der lezers van dit tijdschrift over;
		  alleen voeg ik hier nog bij, dat ik geloof, dat gij dezen laatsten eene groote
		  dienst bewijzen zoudt, zoo ge het bovengenoemde taalkundig
		  Zondenregister in Uw tijdschrift een plaatsje kondet verleenen: zal het
		  waarlijk nut stichten, dan behoort het, gelijk het dit zoo ruimschoots
		  verdient, in uitgebreider kring verspreid te worden, en de Taalgids is
		  daartoe het beste middel. En nu punctum.
			
		  V.D.
{==74==} {>>pagina-aanduiding<<}

		  Gaarne voldoen wij aan het verlangen van den Heer 
			 Van Dale, wij zijn het volkomen eens met hem
			 dat het taalkundig zondenregister waardig is gekend en overwogen te worden. De
			 lezer gelieve op deze laatste woorden bijzonder te letten, want wij zouden niet
			 alle woorden en uitdrukkingen, die in dit register voorkomen, willen afkeuren.
			 Tot nadere toelichting voor sommige onzer lezers diene, dat het taalkundig
			 zondenregister medegedeeld is bij de beoordeeling van een antwoord op de
			 prijsvraag, uitgeschreven door de Maatschappij der Nederlandsche Letterkunde te
			 Leiden: Welke woorden en spreekwijzen zijn sedert het laatste vierde deel
			 der vorige eeuw hier te lande in zwang gekomen? Welke dezer nieuw ingevoerde
			 uitdrukkingen zijn als een wezenlijke aanwinst der taal aan te merken? Van
			 welke daarentegen is het raadzaam zich voortaan te onthouden? Een der
			 beoordeelaars (Prof. de Vries, 
			 Prof. Brill, 
			 Dr. te Winkel, 
			 Dr. Beets en 
			 Prof. Muller) zou gaarne gezien hebben dat onze
			 hedendaagsche spreek- en schrijftaal meer in het oog ware gehouden, als die nog
			 meer dan de vroegere de treurige blijken draagt van het bestreden kwaad. Ten
			 bewijze levert hij eene lijst van naar zijne meening verwerpelijke woorden en
			 spreekwijzen, die waarlijk dreigen in te sluipen en zich voor goed te
			 vestigen.
		
		
		  Een taalkundig zondenregister.

		  
		  
		  Het doet mij leed, dat in deze Prijsverhandeling nog al woorden en
			 spreekwijzen ontbreken, die bij hedendaagsche schrijvers van naam voorkomende
			 en in het dagelijksch leven opgenomen, naar mijn oordeel er een plaats hadden
			 moeten vinden. 't Zijn niet enkel nieuwe woorden en spreekwijzen maar ook
			 nieuwe beteekenissen die, met afwijking van vroeger gebruik, en vaak tegen den
			 aard onzer taal en tegen de algemeen geldende wetten der spraakleer, dreigen in
			 te sluipen en zich voor goed te vestigen. Ten bewijze zal ik ook een kleine
			 proeve van voorbeelden, aan geschriften van onzen leeftijd ontleend laten
			 volgen, in 't vertrouwen, dat
{==75==} {>>pagina-aanduiding<<}
men er geene aanmatiging in zien zal.
			 Om moeite te besparen, heb ik ze niet gerangschikt maar geef ze, zoo als ze in
			 de adversaria van mijne lektuur staan opgeteekend:
		  ‘Telkens vernieuwde hongersnood en pesten voerden
			 gedurig rouw en verslagenheid in de harten.’ Telkens is
			 immers telkenmale, en niet gedurig, in welke beteekenis het
			 echter dikwijls, ja doorgaans in onze dagen voorkomt, zoo als telkens en
			 telkens. 
			 Bosscha heeft in zijn Willem II, bl.
			 2, het gezegde: ‘Als de Stadhouder den jonggeborene voorstelde aan de
			 Staatscollegiën, uitte hij telkens zijne dankbaarheid,’ in de
			 tweede uitgave veranderd in: ‘zoo dikwijls de Stadhouder
			 voorstelde - uitte hij zijne dankbaarheid.’
		  Spoorloos, b.v. verdwijnen. Het woord heeft in het
			 Nederlandsch de beteekenis van uit- of buiten het spoor; van daar
			 uit- of buitensporigheden, spoorloosheden. Zie Psalm 26,
			 vs. 4 van de Statenber.: ‘Een spoorloos leven
			 leiden.’ Ps. 38, vs. 5, van Laus Deo, door 
			 Van Merken: ‘Spoorlooz'
			 euveldaan,’ en vs. 17: ‘Ik belij mijn
			 spoorloosheen.’ Ps. 66, vs. 9, door 
			 Van Winter: ‘Waar ooit mijn hart door
			 spoorloosheden bekoord.’
		  Zich iets voornemen, in plaats van enkel voornemen. 
			 Van der Palm en 
			 Vissering zijn overal waar dit woord in het N.
			 T. der Statenvertalers - die grondige kenners van het Nederduitsch! - voorkomt,
			 aan deze woordvoeging getrouw gebleven; in de gedrukte proeve eener nieuwe
			 vertaling van het N. T. is men er van afgeweken door b.v. Rom. 1, vs.
			 13 te schrijven: ‘Ik heb mij meermalen voorgenomen tot u
			 te komen,’ mijns achtens verkeerd. Zelfs heb ik onlangs de uitdrukking
			 gelezen: ‘Als inleiding nam ik mij voor te schetsen.’
		  Moedwillig. In zeker officieel Verslag staat: ‘Een
			 bedrieger heeft zich moedwillig meester gemaakt van
			 handschriften,’ (d.i. waarschijnlijk in den zin van met kwaad
			 opzet), en weinige regelen verder: ‘De Spaansche Arabieren hebben
			 moedwillig het hoofd gebogen onder de wijsheid van Bagdad’
			 (d.i. waarschijnlijk uit eigen beweging, vrijwillig). Het woord
{==76==} {>>pagina-aanduiding<<}
wordt dus hier in tweederlei zin gebruikt. In de Statenvert. en ook in
			 die van 
			 Van der Palm lezen wij: Gen. 49, vs.
			 6 ‘Simeon en Levi hebben in hunnen
		  	moedwil (θυμός der LXX) d.i.
			 overmoed of te grooten en dus verkeerden moed,
			 verwatenheid, baldadigheid, de ossen vermoord.’ In het Hoogd.
			 heeft het woord Muthwillen (door 
			 Luther t. a. pl. ook gebezigd) later de
			 verwante beteekenis aangenomen van losheid, dartelheid, jokkernij; ook
			 in het Nederduitsch?....
		  Teruggaan - teruggang. - ‘De handel van A. is
			 in het laatstverloopen jaar teruggegaan,’ voor achteruitgegaan,
			 verachterd. Indien teruggaan, het Lat. redire, reverti,
			 retrogradi, gradum referre, beteekent het wederkeeren naar de plaats waar
			 men te voren was, in welken zin de Statenvert., Van der Palm en 
			 Vissering het woord hebben opgevat, o.a.
			 blijkens Matth 24, vs. 18. Mark. 13, vs. 16:
			 ‘Die op den akker is keere niet terug (nam. naar zijn huis,
			 waar hij te voren was) om zijn kleed te halen.’ Joan. 6, vs.
			 66: ‘Van toen af gingen vele van Jezus'
			 discipelen terug (d.i. naar de plaats waar zij te voren waren) en
			 wandelden niet meer met Hem,’ dan kan het verminderen of verachteren van
			 b.v. welvaart, gezondheid enz. niet uitgedrukt worden door teruggaan.
			 ‘De handel van A. gaat terug,’ moet dus beteekenen:
			 hij keert terug tot zijn vorigen staat; hij wordt weder wat hij vroeger geweest
			 is, dat wil zeggen: hij begint weer te bloeijen, en niet, hij gaat
			 achteruit, hij begint te kwijnen, zoo als het woord maar al te veel
			 gebezigd wordt. De courant der hoofdstad deelde eenigen tijd geleden het
			 curieus gestelde berigt mede, dat ‘de ziekte van den Prins meer
			 achteruit dan vooruit gegaan was.’
		  In het leven roepen of treden, - gebruikt van bezielde
			 of onbezielde dingen die vroeger niet bestaan hebben, maar nu een bestaan
			 krijgen, b.v. een dichtsoort, een boek, een bewaar-, naai-
			 en brei- of havelooze school, een brood-, stroop-, meelfabriek
			 in het leven roepen. Een dichter wordt, zelfs bij een onzer voornaamste
			 schrijvers, gezegd: ‘de schimmen der nacht in het leven te
			 	roepen!’ Men zegt zeer juist, dat, naar het Evan-
{==77==} {>>pagina-aanduiding<<}
gelisch verhaal, Lazarus door Christus is in het leven
			 geroepen, ook dat een kind bij zijne geboorte in het leven treedt.
		  Het eerste levenslicht zien of aanschouwen, waarbij men
			 onwillekeurig vraagt: niet het tweede?
		  Vóór (dat) ik u ontvouw. - ‘Vóór
			 (dat) gij daarvan partij hebt getrokken.’
		  ‘Een doel huldigen - zich aan iets laten gelegen
			 liggen - het is noodeloos te zeggen - het laat zich zeggen - het
			 zal niet ontkend worden - beschouwingen ontwikkelen - onze
			 verbeelding en gedachten bedwelmen zich - de onbeperktste
			 mededeelingen - de onmiddellijkste invloed - het hoogste toppunt
			 der kunst’ enz.
		  Heeten. - ‘Hoezeer die auteurs in Spanje heeten
			 geschreven te hebben.’ Zie bovengenoemd Verslag. - Zullen, voor
			 gezegd worden: ‘De veldslag zal geleverd zijn in het jaar
			 1746.’ ‘Juliaan die Spanje aan de Moren zal hebben
			 verraden.’
		  Figuur, voor persoon, karakter, beeld, b.v. een historische
			 figuur. ‘Floris V is een liefelijke figuur.’
		  De Akademie zal de uitgave van het boek doen in 't licht
			 komen. Zeldzaam en zelden promiscue. Een zeldzaam man (Hoogd.
			 seltsam) voor vreemd, wonderlijk.
		  Opvallen. - ‘Dergelijke verschijnselen kunnen den waren
			 geschiedkundige niet opvallen.’ Optreden: ‘De overige
			 deelen van Friesland treden in de geschiedenis op.’
		  Wapenen, strijdwapenen, en wapens, adelteekenen, het
			 Duitsche Waffen en Wappen, promiscue gebruikt. Desgelijks
			 menschdom en menschheid - Christendom en Christenheid.
		  Ongelijk beter, voor veel beter. Gelijkelijk, zoo als:
			 ‘beide bronnen zijn gelijkelijk verdacht - gelijkelijk
			 vreemd zijn; gelijkelijk roem dragen.
		  Voordragt - in eene dubbele beteekenis. Nu eens hetgeen
			 voorgedragen wordt, dan weder de wijze waarop het geschiedt; de
			 laatste beteekenis alleen goed.
		  Onwil. - ‘De voordragt (?) van den redenaar
			 wordt door sommigen met toegenegenheid, door anderen met onwil
			 aangehoord(?)’
{==78==} {>>pagina-aanduiding<<}
blijkbaar het Duitsche Unwillen -
			 misnoegen, verontwaardiging.
		  Gevoel - sensus, gezindheid, en gevoelen - opinio, in
			 sing. en plur. promiscue gebruikt, b.v. de gevoelens van
			 Cartesius en Voetius, van Werther en
			 Charlotte!...
		  Verraden - bono sensu [in goeden zin], zoo als kunst,
			 goede beginselen, hoogachting, liefde - verraden.
		  ‘Van af den advent tot toe - paschen.’
		  Voorradig zijn - een denkbeeld verwerkelijken - een
			 doel verwezenlijken.
		  ‘Zij denken er nog niet aan zich nonnen te
			 wenschen.’ ‘Zich onafhankelijk, gelukkig of ongelukkig
			 weten.’ ‘Zich van God bemind weten.’
			 ‘Zich bedreigd weten.’ - Zich bedrongen gevoelen,
			 voor bekneld - iemand hezenenden voor wegzenden,
			 terugwijzen voor afwijzen, afschepen, - inwerking voor invloed -
			 een opgeklaard, voor helder, verlicht verstand - holle
			 klanken, voor ledige, zinledige - uitoefenen, de Duitschers spreken van
			 ein- en ausüben, wij niet alzoo - uitreiken, voor
			 volstaan - het rein, voor zuiver menschelijke in den
			 persoon van Christus - het is mij blijde te ondervinden. - Neven
			 voor bij: nevenbedoelingen, nevenkerk - nevenzaak enz. - Waar de rede
			 is van algemeene beweging. - Hij bespiedt een verkapten
			 verrader - in onmagt vallen, zamenvallen - zich op iets gevat maken,
			 gevoelig zijn voor of aan beleefdheden, voor erkentelijk zijn,
			 waarderen, - ontvlammen, act, voor ontsteken, - het gemoed
			 in ijver ontvlammen. Geschikt om geestdrift te ontvlammen - zich
			 uitspreken. - Talrijke personen - bijdragen bij een brengen. - Een
			 afkeer tegen iets hebben. - Met eene gezindheid bezield zijn, -
			 menschen door nijverheid en vlijt bezield, - op het oog hebben,
			 d.i. voornemens zijn een jubelzang te schrijven. - Aan eene begeerte
			 vervulling geschieden. - Veelomvattende bronnen - gedachten die in een
			 hart omgaan. - Een tafereel openen, - voor het bewustzijn
			 aanschouwelijk maken. - Beiden is door mij gedaan. - De Apostelen
			 gaan niet met visioenen om. - Bewijsvoeren, eene
		  	bewijsvoering geven; voor bewijzen, be-
{==79==} {>>pagina-aanduiding<<}
toogen, beredeneren. - Aanblik van en gezigt van en op
			 iets, promiscue gebruikt. - Het gebeurde met de Trent in een meer bedaard
			 daglicht stellen. - De vreeze Gods in de harten onzer telgen
			 planten. - Betrekkingen die bedroefd zijn en de afgestorvenen
			 weenend nastaren. - Waar de rivieren niet volstonden, zijn
			 kanalen gegraven, - Eene omgeschapene gesteltenis en gelegenheid
			 van ons land. - Eene nagedachtenis huldigen. Hulde aan de
			 nagedachtenis. - Hefboomen van het nationaal bewustzijn. -
			 Smaakvolle welstandigheid en keurige uitgewerktheid van
			 voortbrengselen der nijverheid. - Onze natie is de meestgestelde op de
			 gewoonten der voorvaderen. - Havens aanleggen om onze gunstige ligging aan de
			 groote zee te benutten. - Kunsten die zich toeleggen op de
			 voorstelling der schoonheid in de vormen. - Handschriften
			 zijn meerdere tot ons gekomen. - Een vriendelijk stedeke. - Op
			 aanleidingen wijzen tot namalige verflaauwing. - Zich aan
			 God iets verschuldigd weten. - Eene beduidende som gelds. - De
			 uitvinding van het ijzer. - Een dubbelvoudige triomf. - Karel de
			 Gr. werd door de Friezen te scheep bediend. - Gelijk men
			 hedendaags zou spreken. - De scheepvaart is heengestevend
			 - de kusten bestevenen. - De vrijwording van het fransche
			 juk. - Een land dat aan het hoofd der zeevarende
			 natiën stond. - Nederland werd van de lijst der
			 volken uitgewischt. - Eene monographische behandeling
			 (chirurgicale operatie?) ondergaan. - Eene eivolle kerk een kerk
			 vol eijeren?… - De Nederlander kon niet enkel de winden en
			 wouden op zijn van alle zijden voor lucht en zee toegankelijken bodem
			 te werk stellen. - Langs, d.i. naast of nevens, voor
			 op een weg gaan, een doel bereiken. Trots alle politieke
			 aantrekkingen en afstootingen, die de op een volgende eeuwen
			 getuigd hebben. - Eene gebijzonderde uiteenzetting en
			 lichtvolle bewijsvoering van - zou eene opgave zijn, enz.
		  Behulpelijkheid, een nieuw, zelfs in zijne beteekenis, mij
			 onbekend woord. Wel heb ik het germaansche onbehulpelijk,
			 onbehulpelijkheid voor unbeholfen, Unbeholfenheit = stumperigheid,
			 onhandigheid, lompheid, het Fransche gauche en gaucherie,
{==80==} {>>pagina-aanduiding<<}
Eng. aukward, aukwardness ontmoet. - ‘Het is
			 zoodanig (is dit dermate, zoo zeer?) zijn eigendom
			 geworden’ en ‘zoodanig in woorden uitdrukken,’ (is dit
			 derwijze?).
		  ‘Hij bezat een vernuftigen zin, een prikkelbaar
			 gevoel, toegankelijk voor het meest ongelijksoortige.’ Ik wil wel
			 bekennen dat de eigenlijke zin van dit gezegde mij niet helder is. Over 't
			 geheel springt men vrij wonderlijk om met het woord zin. Men spreekt van
			 de vijf zinnen; men zegt ‘zooveel hoofden zooveel
			 zinnen’ en teregt, maar welk bepaald begrip hecht men toch aan de
			 veelvuldige, vrij onbepaalde zamenvoegingen van dit woord met andere. Men
			 gebruikt het voor zintuig, beteekenis, gevoelen, gezindheid; maar wat is
			 toch volkszin, burgerzin (ook adelzin?), kunstzin, historische
			 zin, godsdienstzin, nederlandsche zin; - er is welligt geen woord dat thans
			 in meer verschillende beteekenis gebruikt wordt.
		  Doch ik heb door het opmaken van de bovenstaande lijst, die ik
			 zonder moeite zou kunnen vergrooten, misschien reeds te zeer de leelijke
			 verdenking gewekt als of ik onder het lezen van de geschriften onzer
			 hedendaagsche letterkundigen bij voorkeur op de gebreken let die ze ontsieren,
			 dan dat ik niet zou wenschen ze te sluiten. Intusschen is het niet overtollig
			 te herhalen dat de bijgebragte proeven niet, ad modum van wijlen 
			 Prof. Lulofs in zijne Kakografie, zijn
			 verzonnen en gemaakt, maar, met uitzondering van zeer weinige, ontleend zijn
			 aan de schriften van mannen die in onze hedendaagsche letterkundige wereld eene
			 hooge plaats bekleeden.
		  Ik heb gemeend door deze beperking van het aantal mijner bronnen de
			 kracht van hetgeen ik wilde aantoonen, te versterken. Het doet toch weinig af
			 zich op schrijvers van een middelmatigen of van geenen naam te beroepen, te
			 meer wanneer het geoefende oog ziet in hetgeen zij voor hun eigen werk
			 uitgeven, niet veel meer is dan de vrije navolging van den arbeid van
			 vreemden.
		
		
{==81==} {>>pagina-aanduiding<<}

		  Over de zoogenoemde verlenging der woorden op een der
			 tweeklanken aai, ei, ooi, ui en oei.

		  
		  
		  Evenals de woorden met de achtervoegsels -aard en
			 -erd, hebben die, welke op de tweeklanken aai, ei enz. uitgaan,
			 aanleiding tot heel wat geschrijf en gehaspel gegeven. 
			 Siegenbeek en zijne volgelingen wilden de
			 zoogenaamde verlengde vormen met eene j gespeld hebben: baaijen,
			 buijen, beijert enz. 
			 Bilderdijk en de zijnen achtten de j
			 ongepast, en schreven baaien, buien, baiert en beiert, doch ook
			 bajert. De Redactie van het 
		  Woordenb. der Ned. Taal moest dus uit die twee
		  gebruikelijke spellingen kiezen; reden genoeg om de bedoelde soort van woorden
		  aan een ernstig onderzoek te onderwerpen en de beide schrijfwijzen aan de door
		  haar aangenomen spellingbeginselen te toetsen. De uitkomst was, dat de
		  schrijfwijze zonder j de eenige regelmatige is, en dat zij tevens het
		  best aan de algemeene spelregels beantwoordt; dat daarentegen die met eene
		  j onregelmatig is, door den Regel der Uitspraak niet gevorderd, maar
		  veeleer verworpen wordt; dat zij strijdt met den Regel der Gelijkvormigheid,
		  der Analogie en der Welluidendheid, en gedeeltelijk ook met dien der Afleiding.
		  Zij stond dus bij de keus niet verlegen. De voornaamste argumenten, waardoor
		  onze keus bepaald was, werden door mij in de Grondbeginselen
		  enz. opgegeven, doch slechts kort, ten einde ons betoog niet noodeloos -
		  zooals mij toen voorkwam - eene groote uitgebreidheid te geven. Nu echter onze
		  schrijfwijze door 
		  Dr. de Jager in zijne Bezwaren
		  enz. bestreden wordt, acht ik het niet meer overtollig de redenen, die ons
		  genoopt hebben om de meest gebruikelijke doch onregelmatige spelling voor de
		  	eenige regel-
{==82==} {>>pagina-aanduiding<<}
matige te laten varen, hier nader te ontwikkelen. Het
		  doet mij intusschen leed, dat ik niet terstond uitvoeriger geweest ben; het zou
		  waarschijnlijk aan Dr. 
		  de Jager eenige onaangename oogenblikken en ook
		  vergeefsche moeite uitgewonnen hebben. Al de door ZZGel. aangevoerde argumenten
		  toch waren der Redactie sinds lang bekend; behalve eenige nieuwe, die
		  waarschijnlijk daarom nog door niemand gebruikt waren, omdat ze òf
		  volstrekt niets òf het tegendeel bewijzen, iets dat van argumenten
		  altijd hoogst onpleizierig is. Doch ter zake.
		  De eerste vraag, die de Redactie te doen had, was natuurlijk: wat
			 wil de hoogste wetgever in de spelling? wat wil de Regel der Beschaafde
			 Uitspraak? De antwoorden hier op loopen zeer uiteen, doordien niet allen
			 hetzelfde geluid schijnen te hooren. De een hoort in de bedoelde woorden eene
			 i, een ander eene j, een derde i en j beide; en
			 sommigen dergenen, die verklaren ook eene j te hooren, onder welke 
			 Bilderdijk en 
			 V.d. Kemp, willen die j toch niet
			 geschreven hebben. Zonderling! Is het onderscheid tusschen de klanken i
			 en j dan zóó gering, dat er over getwist kan worden? dat
			 het voor een onpartijdige niet hoorbaar is, en dat een partijdige er in hoort,
			 wat hij wenscht. Waarom toch willen sommigen van hen, die verklaren eene
			 j te hooren ze evenwel niet schrijven? En waarom vinden wij bij de
			 zustertalen in de overeenkomstige woorden hetzelfde verschijnsel, dezelfde
			 onzekerheid? Waarom heeten draaien en maaien in het Hoogd.
			 drehen en mähen met eene h die niet uitgesproken
			 wordt, in het Deensch dreie en meie met i, maar in het
			 Zweedsch dreja en meja met eene j? En waarom heeft
			 dooien, in het Deensche töe en in het Zweedsche
			 töa noch i noch j? Dat alles moet toch eene oorzaak
			 hebben. Zou deze wel iets anders kunnen zijn, dan dat in de genoemde woorden
			 geen van de beide klanken, de i zoo min als de j, werkelijk,
			 gehoord wordt, maar een geluid, dat naar beide zweemt zonder precies i
			 of j te zijn; een geluid, waarvoor de Duitschers, Denen en Zweden,
			 evenmin als wij, een afzonderlijk
{==83==} {>>pagina-aanduiding<<}
teeken bezitten? Eene andere
			 oorzaak is, naar mij voorkomt, niet denkbaar. Bij nader onderzoek blijkt zulks
			 ook werkelijk het geval te zijn; en wie eenige meer nauwkeurige kennis bezit
			 van de natuur onzer letters en tweeklanken, en van de wijze, waarop zij door de
			 spraaktuigen worden voortgebracht, zal het gereedelijk erkennen, en zal tevens
			 inzien, in welke gevallen de bedoelde klank ontstaan moet. Is men zich eenmaal
			 bewust, dat het noch eene i, noch eene j is, dan hoort en voelt
			 men zulks niet onduidelijk. Gaan wij na, wat er plaats heeft.
		  Vooreerst is het zeker, dat in geen onzer tweeklanken - die alle op
			 i of op u schijnen te eindigen - de laatst
			 aangeduide klinker werkelijk wordt uitgesproken. Van die op i, waarmede
			 wij hier alleen te doen hebben, blijkt zulks bij eene vergelijking van onze
			 tweeklanken met die in sommige andere talen. Ons lui klinkt geheel
			 anders dan fr. lui; ons oei en loei geheel anders dan fr.
			 oui en ital. lui(gi), waarin de i duidelijk
			 verneembaar is. Onze tweeklanken zijn thans geene vereenigingen meer van twee
			 verschillende klinkers die ineensmelten; zij zijn gemengde, maar
			 toch ondeelbare klanken, die ontstaan, wanneer de mondbuis uit den
			 eenen stand in den anderen overgaat. Zoo ontstaat b.v. ui, als de mond
			 eerst den stand aanneemt die voor het uitspreken eener onvolkomene u
			 wordt vereischt, en dan, zonder verwijlen, in den voor i gevorderden
			 overgaat. Alsdan wordt er noch eene u noch eene i voortgebracht.
			 Wie er aan twijfelen mocht, spreke een woord uit, dat op een medeklinker
			 eindigt, b.v. buis, buit, dan hoort hij stellig geen zweem van eene
			 i. De vorming der zoogenaamde verlengde tweeklanken als aai, ooi
			 enz. geschiedt eenigszins anders. De mond blijft daarbij zoolang in den eerst
			 aangenomen stand verwijlen, totdat de e of o haar vollen eisch
			 heeft; daarna eerst gaat hij tot den stand i over. Doch deze laatste
			 klinker ontstaat ook in dit geval evenweinig als bij ai, ei en
			 ui. Bezaten wij woorden als aair en oeir, zij zouden
			 geheel anders klinken dan fr. haïr en ouir.
{==84==} {>>pagina-aanduiding<<}

		  Wat bij al de bedoelde tweeklanken hier de meeste opmerking
			 verdient, is, dat de mond, al spreekt hij geene i uit, bij het einde
			 toch den stand heeft, die voor het uitspreken der i vereischt wordt,
			 gelijk blijkt, als men b.v. ai of aai langer dan noodig is
			 aanhoudt; dan ontstaat ai-i-i, aai-i-i. Daarbij wordt de keel nauw
			 verengd; maar dit heeft ook plaats bij het uitspreken eener e, g en
			 j. In al die gevallen wordt de wortel der tong, d.i. haar achtereinde,
			 opgeheven en dichter bij het gehemelte gebracht; bij de j zelfs tegen
			 het weeke gehemelte aangedrukt, gelijk men duidelijk voelen kan, als men die
			 letter eenigszins met kracht uitbrengt. Het een en ander is toereikend om de
			 meeste, zoo niet alle verschijnselen, die wij bij de tweeklanken op i
			 waarnemen, volkomen te verklaren: b.v. hoe dra-jen, zegde, mnl.
			 doder en dergelijke in draai-en, zeide en dooi-er konden
			 overgaan. Het uitspreken der j en g in dra-jen en
			 zegde namelijk vereischt, dat de mond nagenoeg - doch bij de j
			 meer dan bij de g, - den stand aanneemt, die eene i doet geboren
			 worden, daarom gaat de voorgaande klinker bij de j altijd in een
			 tweeklank over, doch bij de g slechts dan, als men haar niet uitspreekt,
			 maar den mond toch den voor haar vereischten stand geeft. - Bij het uitstooten
			 der d, door eene toonlooze e gevolgd, heeft iets anders plaats.
			 De d vereischt een stand der mondbuis, die niets met eene i
			 gemeen heeft. De punt der tong wordt dan tegen de boventandkas aangebracht met
			 dit gevolg dat de tongwortel eer daalt, dan rijst. Het is dan ook niet de
			 d, die den tweeklank veroorzaakt, maar de volgende toonlooze e,
			 die bijna niet van de toonlooze i is te onderscheiden. Dat het werkelijk
			 de e is, die den tweeklank maakt, blijkt duidelijk. Wanneer er op de
			 d geene e volgt, of wanneer bij de uitstooting de lettergrepen
			 worden samengetrokken, dan ontstaat er geen tweeklank, b.v. niet in kwalijk,
			 vergoelijken, leer, teer, voor kwaadlijk, vergoedlijken, leder,
			 teeder. De tweeklank ontstaat alleen als de e blijft; b.v. in
			 rooien van roden, in ooievaar van oodevaar. Het
		  	duidelijkst blijkt het ge-
{==85==} {>>pagina-aanduiding<<}
zegde, waar twee vormen nevens elkander
			 bestaan, als bij dooier en door, beide uit mnl. doder, hd.
			 dotter; bij roeien en roer, hd. ruder; bij het
			 dialectische vrooielijk en het gewone vroolijk, van mnl.
			 vroude; bij oodelijk, oyelijck en oolijk, welke drie
			 vormen men bij 
			 Kiliaan vindt. - Zóó is het ook
			 begrijpelijk, waarom vloo en zoo, koe en roe in het
			 meervoud, waar eene toonlooze e volgt, vlooien, zooien, koeien en
			 roeien worden. Het geschiedt blijkbaar daarom, dat de toonlooze e
			 eene vernauwing der keel eischt. Die vernauwing heeft ook plaats in
			 theeën, weeën, zeeën, drieën en knieën,
			 en natuurlijk altijd bij ieder woord, dat op een i-klank of op een der
			 tweeklanken aai, ei enz. eindigt. Ten gevolge van die vernauwing hoort
			 men in thee-j-en, knie-j-en enz., en zelfs in uitdrukkingen als
			 Januari j en Februari, boei j en band, Mooi j Antje, een klank, die een
			 zweem heeft van eene j. Dat die van zelf ontstaande tusschenklank
			 evenwel geene volkomene, ware j is, maar er van verschilt, blijkt bij
			 eene vergelijking van leien (mv. van lei), luien, luiaard,
			 hooien, Mooi Antje, met lei-jonker, huisje, (een goed)
			 hooi-jaar, Mooi Jantje. Die klank is derhalve eene bloote
			 overgangsletter, dat wil zeggen, geene letter die opzettelijk wordt
			 uitgesproken, maar die zich van zelve, en, om zoo te zeggen, in weerwil van den
			 spreker, laat hooren. Recensent zelf noemt haar eene ‘overgangsletter van
			 den tweeklank op het volgende en (blz. 7)’; maar hij schijnt aan
			 dit woord eene uitgebreidere en ongewone beteekenis te hechten, dewijl hij de
			 d in zuurder en de p in boompje blijkbaar ook als
			 overgangsletters aanmerkt, als hij ze met de onvolkomene j in
			 baaien of baaijen gelijkstelt. Die d en p worden
			 echter kennelijk opzettelijk ingevoegd, maar ontstaan niet van zelve en ondanks
			 ons zelven; men zou zeer goed zurer en boomje kunnen uitspreken,
			 gelijk uit huren en stoomjacht blijkt, die geen zweem hebben van
			 huurder en stompje.
		  Nu wij de natuur van den klank in quaestie kennen, nu wij weten dat
			 wij met eene bloote overgangsletter te doen hebben, ligt de hoofdvraag aan de
			 beurt: moet zulk eene
{==86==} {>>pagina-aanduiding<<}
overgangsletter al of niet in het schrift
			 worden voorgesteld? met andere woorden: wil het Gebruik, eischt de Regel der
			 Beschaafde Uitspraak, dat zij in het schrift worde vertegenwoordigd? Het
			 antwoord luidt: neen, stellig niet, zoolang zulk eene overgangsletter niet
			 volkomen de waarde van eene gewone letter verkrijgt, geene letter wordt die men
			 opzettelijk invoegt. Men schrijft niet ellef, zallem, hellem, darrem,
			 storrem, ellik, mellik, Dirrik; niet hij gaat nu w al weer uit,
			 ‘Ik zal u w een kransje vlechten,’ ofschoon men
			 onvermijdelijk achter de vloeiende letters l en r een flauwen
			 toonloozen klinker, en achter de u eene zwakke w hoort. Evenmin
			 schrijft men in hemd, beemd, komt, neemt de zwakke b en p,
			 die de onmiddellijke opeenvolging der m en d of t
			 onvermijdelijk van zelve doet ontstaan. Slechts dan, wanneer de zwakke
			 toonlooze klinker tusschen eene r en eene n, b.v. in doorn,
			 koorn, volkomen de waarde van eene toonlooze e krijgt, wordt hij
			 geschreven; immers de e in dorens en korenzolder wordt
			 even duidelijk gehoord als die in jaren, eeren enz. De Regel der
			 Uitspraak eischt derhalve het schrijven der j niet, en
			 behoeft zulks ook niet. Gelijk de wijziging der letters bij het samenvoegende
			 uitspreken van zelve volgt en daarom in het schrift niet wordt aangeduid
			 evenmin als in eene chemische formule de verandering der elementen die door
			 hunne verbinding ontstaat, zoo ook is de aanduiding van overgangsletters
			 onnoodig en overtollig. Gebruikt men bij de toepassing van den Regel der
			 Beschaafde Uitspraak zijn gezond verstand - en wanneer moet men dat niet
			 gebruiken? - dan zal men erkennen, dat hij het schrijven der j niet
			 slechts niet eischt, maar stellig verbiedt, dewijl hij geene
			 verkeerde, maar eene goede uitspraak beoogt, en dus niet geheel noodeloos
			 aanleiding kan willen geven, dat men in luiaard, hooien, leien, bemoeiing,
			 buiig een klank laat hooren, gelijkstaande met de j in jaar,
			 jonker, jengelen. - Door het aangevoerde acht ik geheel wederlegd, wat
			 Recensent beweert op blz. 8 in de alinea's, gemerkt ‘Ad 1.’
		  De Regel der Welluidendheid verbiedt insgelijks, en wel
{==87==} {>>pagina-aanduiding<<}
ten stelligste, die overtollige j's te schrijven. Al die
			 -jen's -jing's en -jig's kunnen, zoo zij iets aan de
			 uitspraak zullen afdoen, met geene mogelijkheid tot iets anders leiden, dan dat
			 men de j op de gewone wijze en dus veel te duidelijk articuleert,
			 hetgeen de uitspraak noodwendig lam en slepend maakt.
		  De Regel der Gelijkvormigheid komt evenzeer tegen het inlasschen der
			 j op. Hij wil, dat men, zooveel de uitspraak toelaat. - en dat doet zij
			 hier - de deelen waaruit de woorden bestaan, onveranderd late. Hoe zou hij
			 kunnen goedkeuren, dat men bij achtervoeging van -en, -ing en -ig
			 geheel noodeloos, onverschillig hoe men het nemen wil, òf de stammen
			 hooi, lei, moei en bui in hooij, leij, moeij en
			 buij, òf de uitgangen -en, -ing, -ig in -jen, jing
			 en -jig zal veranderen?
		  De spelling baaijen met eene j is onregelmatig, druist
			 noodeloos aan tegen de analogie; terwijl de alleszins betamelijke zin voor orde
			 en regelmaat verbiedt, zonder volstrekte noodzakelijkheid, uitzonderingen te
			 scheppen of te laten bestaan in iets dat, gelijk de spelling eener taal, op den
			 naam van stelsel aanspraak moet kunnen maken.
		  De regel, tegen welken gezondigd wordt, luidt aldus: ‘De
			 onverbogen vormen der verbuigbare woorden eindigen op, d.i. worden geschreven
			 met den medeklinker, die in de verbogen vormen gehoord wordt, b.v. kwaad
			 eindigt met eene d, omdat men kwade zegt.’ Die regel
			 eischt dus, dat men baaij, (aard)beij, boeij, buij zal
			 schrijven, wanneer de verbogen vormen baaijen, beijen enz. eene j
			 moeten hebben; doch dit willen de voorstanders der j niet. De spelling
			 baaijen enz. wijkt derhalve van een algemeenen en algemeen erkenden
			 regel af, en dat wel noodeloos en lichtelijk tot schade van de uitspraak. Zij
			 is bovendien ook in zich zelve onregelmatig, dewijl zij, zelve eene
			 uitzondering zijnde, op hare beurt eene uitzondering moet toelaten, ten aanzien
			 van de woorden op ij, welke evengoed als ei en aai een
			 tweeklank op i is en in de beschaafde uitspraak volkomen met ei
			 gelijkstaat. Wie beijen, breijen spelt, zou, om zich gelijk te blijven
			 ook bijjen,
{==88==} {>>pagina-aanduiding<<}
brijjig moeten schrijven; doch hier houdt
			 men zich aan den algemeenen regel en schrijft bijen, brijig. Er moge
			 voor deze laatste onregelmatigheid eene reden bestaan in ‘het
			 onbevallige’ der vormen bijjen, brijjig, het is en blijft eene
			 dubbele onregelmatigheid, eene uitzondering op eene noodelooze uitzondering,
			 die door niets goed gemaakt wordt, ook niet door hetgeen Recensent op blz. 9 en
			 10 in de alinea's, gemerkt ‘Ad 2’ en ‘Ad 3’ aanvoert.
			 Er zijn deugdelijke regels met uitzonderingen, die niet weggenomen kunnen
			 worden; maar niemand houdt er voor zijn pleizier uitzonderingen op na. Bedenkt
			 men daarbij dat alle onregelmatigheid ophoudt, als men baaien enz.
			 zonder j schrijft, dan kan de keus tusschen baaien en
			 baaijen, voor iemand, die orde boven wanorde stelt, niet twijfelachtig
			 zijn
			  1).
		  De spelling met j levert in vele gevallen een vorm op
			 strijdig met de afleiding. De j zou misschien als etymologisch gewettigd
			 kunnen beschouwd worden - straks zal blijken, dat het niet eens waarschijnlijk
			 is - in boei (lat. boja), bui (ital. bujo),
			 meijer (lat. major), en in de werkwoorden die oorspronkelijk op
			 -jen (goth. en oudhd. -jan) eindigden; dus in maaien, naaien,
			 waaien, zaaien, strooien, tooien, bloeien, moeien, misschien ook in
			 dooien, groeien en andere. Doch wilde men hier den ouderen vorm meer dan
			 den hedendaagschen laten gelden, dan zou men niet alleen majen, stroojen,
			 bloejen, maar ook maajt, hij maajt, gemaajd enz., en niet alleen
			 boej, dat nog gaan zou, maar ook buj, mejer en Mejmaand
			 (van lat. Majus) moeten schrijven. Wie zou dat goedkeuren! In vele
			 woorden echter is de j eene geheel vreemde letter, die dus door de
			 etymologie ten stelligste verworpen wordt; b.v. in kraai (onrd.
			 kraka), kraaien (ohd. krahan), taai (ohd.
			 zahi), breien (ags, bregdan), eieren (ags.
			 aeg), keien (uit keg, leien) (uit laag),
			 reien (uit rege), looien (van loog), dooier
			 (uit mnl.
{==89==} {>>pagina-aanduiding<<}
doder, hd. dotter), ooievaar (uit
			 oodevaar), rooien (uit roden), roeien (van
			 roede), bruien, (mnl. bruden) en vele andere, waarin de
			 j voor een keelklank of eene d in de plaats zou komen. Evenmin
			 heeft zij etymologisch recht van bestaan in baaien (golf); fr. baies;
			 baaien (stoffelijk bijv. nw.), fr. baie, baiette; fraaie, fr.
			 vrai; (Vlaamsche) gaaien, fr. geais; kaaien, fr. quais;
			 paaien, fr. payer; papegaaien, ofr. papegais; saai, fr.
			 saie; beien, fr, baies; hooien, van hooi, goth. hawi;
			 kooien, van lat. caveae; koeien, van koe enz. De Regel der
			 Afleiding kan derhalve het schrijven met j niet eischen, en bij vele
			 woorden verbiedt zij het stellig. Van andere, waarin de j misschien te
			 dulden zou wezen, zou zij eene geheel ongewone spelling vorderen, die
			 buitendien toch de spelling niet zou zijn, die Recensent voorstaat; en hoe zou
			 het meerendeel der schrijvenden, die immers niet allen taalkundigen zijn,
			 kunnen weten, in welke woorden de j toe te laten is, in welke niet?
		  Ik zeide zoo even, dat het lang niet zeker is, dat ons taaleigen
			 zelfs de etymologisch wettige j nu nog zou dulden. Er bestaat namelijk
			 nog een argument dat op zich zelf wel weinig zou afdoen, doch dat in verband
			 beschouwd met het laatst aangevoerde eenig gewicht erlangt. Wanneer men de
			 analogie raadpleegt, dan wordt het meer dan waarschijnlijk, dat de
			 etymologische j der werkwoorden sinds lang uit onze taal, evenzeer als
			 uit het Hoogduitsch, verbannen is. Immers terwijl het Friesch nog tallooze
			 werkwoorden op -je (-jen) bezit, als boerkjr, briefkje,
			 forsierje, forsykje, forklomje, foroarje, freegje, genietje, gyselje, grymje,
			 harkje, heisterje, hingje, kibje, libje, sykje, tarskje, woskje, wrakselje
			 enz. enz., waaronder vele, die de j ten onrechte hebben aangenomen,
			 heeft het Hollandsch die j achter een medeklinker zonder uitzondering
			 uitgestooten. Wij zeggen niet meer bidjen, hefjen, skapjen, zitjen,
			 drankjen, valjen, zoogjen enz., maar bidden, heffen, scheppen, zitten,
			 drenken, vellen, zoogen enz. Heeft de taal de j der werkwoorden
			 achter een medeklinker stellig verworpen; waarom zou zij ze achter een klinker
			 behouden hebben? Dit wordt te minder waarschijnlijk, als men bedenkt,
{==90==} {>>pagina-aanduiding<<}
dat de uitstooting juist achter de klinkers begonnen is, blijkens het
			 Grothisch, dat reeds voor veertien eeuwen, lai-an, sai-an, wai-an, in de
			 plaats van lajan, sajan, wajan schreef. Ook de Hoogduitsche spelling
			 mähen, nähen, sähen, wehen, streuen, en de Deensche
			 meie, saae, waie, ströe, töe, bewijzen het verlies der
			 j. Opmerking verdient het, dat de j, hoewel zij zelve verdwenen
			 is, toch duidelijke sporen van haar vroeger aanwezen heeft achtergelaten, te
			 weten in de verdubbeling van den medeklinker in bidden,
			 heffen, scheppen, zitten enz. Dat die verdubbeling
			 door de j veroorzaakt is, lijdt geen twijfel. Immers in de verled,
			 deelw. gebeden, geheven, geschapen, gezeten, waar de medeklinker niet
			 verdubbeld is, kwam de j oorspronkelijk niet voor; zij luidden in het
			 Gothisch bidans (niet bidjans), hafans, skapans, sitans.
			 Wij hebben hier dus een verrassend parallelismus: de j gaat weg, maar
			 wijzigt de voorgaande letters; zij verdubbelt de medeklinkers en doet de
			 klinkers in tweeklanken overgaan.
		  Een argument, dat Recensent ons als het vierde en laatste
			 toeschrijft, zou hierin bestaan, dat de spelling baaien, beien enz.,
			 zonder j sinds lang bij goede schrijvers in gebruik is. Dat is niet goed
			 gezien; het is door ons in geenen deele beschouwd noch aangevoerd als
			 reden om de meest gebruikelijke spelling te laten varen; maar
			 slechts als iets, dat ons zulks toeliet, als eene omstandigheid,
			 die de verandering geoorloofd maakte. Wij herinnerden eenvoudig
			 aan die waarheid, om te doen opmerken, dat er ten aanzien van de spelling der
			 woorden in quaestie geen eenparig gebruik bestond, hetgeen ons anders van de
			 verandering zou hebben moeten terughouden.
		  Als we nu onze geheele rekening opmaken, dan is ons gebleken, dat de
			 ware uitspraak der woorden als baaien enz. uit gebrek aan een geschikt
			 letterteeken in schrift niet volkomen juist kan voorgesteld worden, maar dat
			 zulks ook niet behoeft; dat baaijen te veel, en baaien te weinig
			 geeft, maar dat het tekort noodwendig van zelf wordt aangevuld, en dus geene
			 opzettelijke herinnering noodig heeft, in de
{==91==} {>>pagina-aanduiding<<}
bedoelde woorden
			 evenweinig als in zoovele andere gevallen, waar niemand er aan denkt om een
			 klank of klankwijziging te vertegenwoordigen, die van zelf ontstaat. Verder,
			 dat de spelling baaijen dubbel onregelmatig is en tegen al de algemeene
			 spelregels aandruist; dat die van baaien daarentegen geheel regelmatig
			 is en met alle regels strookt; en dat het aannemen dier schrijfwijze, welke bij
			 goede schrijvers reeds gebruikelijk is, eene ergerlijke onregelmatigheid uit
			 onze spelling wegneemt.
		  De schrijver der Bezwaren enz. schijnt niet
		  juist aan al het aangevoerde gedacht, althans niet alles behoorlijk overwogen
		  te hebben. Anders zou ZZGel. voor het minst hebben ingezien, dat de spelling
		  baaien niet zóó slecht is, dat ze onze taal zal bederven;
		  zoodat hij voor de toekomst niet bekommerd behoefde te zijn en angstig uit te
		  roepen: ‘Wat staat ons te wachten, als de bilderdijksche spelling
		  algemeen wordt?’ Recensent zou alsdan de overtuiging hebben erlangd, dat
		  de Redactie van het 
		  Wdb. d. N. T. niet volstrekt roekeloos is te werk
		  gegaan; dat zij, van haar standpunt en uitgaande van de door haar aangenomen
		  grondbeginselen, bij geene mogelijkheid eene andere keus doen kòn; en
		  dat ZZGel. zelf, om consequent te zijn, zich tot de afschuwelijke
		  ‘bilderdijksche spelling’ zal moeten bekeeren. Immers, wie onze
		  beginselen goedkeurt, moet ook de spelling baaien, die er noodwendig uit
		  voortvloeit, goedkeuren. Dr. 
		  de Jager is, naar zijne eigene verklaring op blz.
		  6, met die beginselen zelfs ‘ingenomen;’ daarom heb ik ook alle
		  hoop, dat ZZGel., die te verstandig is om uit principe inconsequent te wezen,
		  na de gegevene ophelderingen met de ‘bilderdijksche spelling’
		  verzoend, ja ingenomen zal worden. - In elk geval, Recensent zou bij eene
		  bedaarde overweging niet wrevelig geworden zijn, zich niet boos gemaakt hebben.
		  Dit is nooit sterk aan te raden, maar vooral niet als men disputeeren wil. Het
		  geheugen en het verstand laten ons dan soms in den steek, en wij loopen groot
		  gevaar om niet alleen ons zelven bespottelijk te maken - wat waarlijk al erg
		  genoeg
{==92==} {>>pagina-aanduiding<<}
is - maar ook om jegens anderen onbillijk te worden.
		  Tegenwoordig weet ieder boer, die lid is van een gemeenteraad, wat
		  stemmen en stemopneming beteekent. Dr. 
		  de Jager, die van zijn leven zoo veel
		  vergaderingen heeft bijgewoond, weet het ook zeer goed, en toch was hij het,
		  toen hij zijn bezwaard gemoed lucht gaf, glad vergeten. Nadat de Redactie in de
		  Grondbeginselen enz. hare argumenten kortelijk had opgegeven, schreef
		  zij: ‘daarom is hare geheele weglating - de weglating der j - en
		  derhalve de spelling baaien, beien enz. bij vele onzer beste schrijvers
		  in gebruik gekomen;’ en eenige regels verder: ‘wij aarzelen dus [om
		  de genoemde redenen] niet, de reeds bij velen gebruikelijke spelling met de
		  gewone i aan te nemen.’ Dr. de Jager zag hier eene
		  stemming in optima forma. Wat nog eenigszins een zweem kan hebben van bij
		  stemming beslist te zijn, is niet datgene waartegen R. opkomt, maar het laatst
		  bedoelde, de keus tusschen de gewone i en y , tusschen
		  baaien en baayen. Dat de j verworpen moest worden, stond
		  om de bovenvermelde redenen bij ons vast. Wij weifelden slechts in de keus
		  tusschen i en y. Doch sedert de uitgaaf van het Ontwerp
		  enz. hadden wij in de toepassing der spelling baayen, beyen enz. bij
		  het zetten en drukken moeielijkheden ondervonden, die wij bij het bloote
		  schrijven niet hadden voorzien. Het was ons daarom zeer welkom, dat de y
		  algemeen afkeuring ondervond, zoodat wij, voor ons zelven gerust, de spelling
		  baaien konden aannemen, waartoe wij buitendien toch zouden hebben moeten
		  besluiten. Er heeft dus inderdaad geene stemming plaats gehad; bij stemming is
		  niets beslist. Recensent meende zulks evenwel en schreef daarom, blz. 10:
		  ‘Blijkt tot hiertoe het gewigt der gronden, waarop de verwerping der
		  gewone spelling steunt, niet zeer zwaar te zijn: de Redactie is van hetzelfde
		  oordeel. Zij gaat tot eene stemopneming over, en belijdt alzoo, naar hare
		  eigene uitspraak, dat ‘de evidentie der waarheid niet groot is.’
		  Zij beweert ‘de spelling baaien enz. is sedert lang bij vele onzer
		  beste ‘schrijvers in gebruik.’ ‘Bij vele onzer
		  beste schrijvers.’
{==93==} {>>pagina-aanduiding<<}
'k Weet niet of de bedoeling is, al
		  de volgelingen der bilderdijksche schrijfwijze tot ‘de beste
		  schrijvers’ te rekenen. Maar al zij dit zoo, zelfs dan meen ik, dat er
		  nog veel meerder ‘beste schrijvers’ zijn aan te wijzen, die de
		  genoemde spelling niet volgen.’
		  Ik begrijp niet recht op welke ‘waarheid’ Recensent het
			 oog heeft: ‘evidentie der doelmatigheid’ of ‘der
			 gepastheid’ zou mijns inziens eene juister en verstandiger uitdrukking
			 geweest zijn. Doch zulks is onverschillig, nu ZZGel. zich over eene loutere
			 hersenschim moeielijk maakt. Jammer maar, dat de aanhangers van 
			 Bilderdijk het moeten misgelden: het scheelt
			 niet veel of de namen 
			 Da Costa, 
			 Wiselius, 
			 Van der Hoop en 
			 Van Lennep zijn van de lijst onzer goede
			 schrijvers geschrapt; en dat nog wel, omdat zij Bilderdijks leelijken
			 regel bij de woorden op -ing niet altijd even getrouw opvolgden, en wel
			 eens verfoejing, overvloejing, glooijing en gloojing, verstrojing,
			 bemoejing, verfrajing schreven. ‘Zoo doen nu onze ‘beste’
			 schrijvers!’ roept Dr. 
			 de Jager verontwaardigd uit.
		  De naaste aanleiding tot die iet of wat wrevelige aanmerking, was
			 het vermoeden, dat het ‘der aandacht van de Redactie ontsnapt was, dat in
			 de toepassing van den hier bedoelden regel bij de aanhangers van
			 Bilderdijk eene verwarring plaats heeft, als men bij ‘beste
			 schrijvers’ niet zou verwachten, en die het gezag van den regel, dien zij
			 zich beijveren te volgen, wel wat ondermijnt.’ - Dit behoeft opheldering.
			 Wie Recensent niet kent, zou die woorden allicht heel verkeerd uitleggen;
			 misschien zelfs vreemd en zonderling vinden, wat zij evenwel volstrekt niet
			 zijn. Men zou b.v. kunnen oordeelen, dat het voor Recensents oogmerk ruim zoo
			 doelmatig ware geweest, indien hij had kunnen besluiten om liever misslagen aan
			 te wijzen, door ons zelven tegen onzen regel begaan; daar wij toch bezwaarlijk
			 aansprakelijk kunnen gesteld worden voor spelfouten van anderen, vooral niet
			 van schrijvers, die lang dood en begraven waren, toen het Ontwerp in het
		  	licht verscheen. Men zou er ook lich-
{==94==} {>>pagina-aanduiding<<}
telijk toe kunnen komen om
			 ‘het gezag van den regel,’ als eene mislukte uitdrukking op te
			 vatten voor ‘deugdelijkheid van den regel,’ en dan de aanmerking
			 kunnen maken, dat de deugdelijkheid van een regel in niets benadeeld wordt door
			 de fouten die anderen er tegen begaan. Wie zóó zou willen
			 redeneeren, ware de plank geheel mis en deed Recensent onrecht aan. Men
			 ondermijnt immers geene deugdelijkheid, maar wel een
			 gezag. ZZGel. bedoelde dan ook wel degelijk gezag in de
			 gewone opvatting van het woord; en zijn ongenoegen jegens genoemde Heeren kwam
			 voor een goed gedeelte daaruit voort, dat zij inbreuk op een gezag maakten. Dr.
			 
			 de Jager, moet men weten, schrijft alles aan
			 gezag, en gezag aan alles toe; niet alleen aan personen, maar ook aan
			 spelregels, aan ‘woordekens’ (als echel en echo) en
			 aan een ‘voorgang;’ - aan dit laatste zelfs een gezag van eene
			 bijzondere soort, dat een ‘belangrijke knak’ kan krijgen,
			 terwijl andere soorten er niet zelden slechter afkomen en het met duchtige,
			 gevoelige of zelfs met leelijke knakken doen moeten. ZZGel. heeft,
			 ten gevolge van eene zeer bijzondere zienswijze in wetenschappelijke zaken,
			 altijd moeite om zich voor te stellen dat iemand een eigen gevoelen heeft, een
			 gevoelen dat niet steunt op het eene of andere achtbare ‘gezag,’ en
			 vindt alles wat tegen eenig gezag aandruist hoogst ongepast, eene soort van
			 impiëteit, die hem ergert. Hij kan het dan ook aan Prof. 
			 de Vries slechts ter nauwernood vergeven, dat
			 hij durft verschillen van het gevoelen, door zijn hooggeschatten vader 60 jaar
			 geleden geüit. De gemoedelijke toon, dien ZZGel. bij de - vermelding van
			 het feit aanslaat, bewijst, dat het hem in ernst ‘leed doet.’ Hij
			 schijnt dus ook niet te weten, dat de voor slechts weinige jaren overleden Heer
			 A. de Vries steeds de vorderingen der wetenschap belangstellend bleef
			 volgen, zoodat mijn geachte mederedacteur de volkomenste overtuiging heeft, dat
			 zijn waardige vader in 1865 heel anders zou geoordeeld hebben dan in 1805. -
			 Recensent zelf heeft zelden eene opinie, die niet haar luister van het een of
		  	ander achtbaar gezag ont-
{==95==} {>>pagina-aanduiding<<}
leent; bij de woorden op -aard en
			 -erd was het dat van 
			 Bilderdijk, hier zijn het de hoogleeraren 
			 Siegenbeek, 
			 Kinker en 
			 Bormans, en de ‘geleerde 
			 Dr. Kern.’Het kan dus wel niet
			 verwonderen, dat Recensent meent, dat ook wij louter op gezag van
			 Bilderdijk zijn te werk gegaan, en dat hij er uit dien hoofde een
			 duchtig argument in ziet, dat de Heeren 
			 Da Costa, 
			 Wiselius, 
			 van der Hoop en 
			 van Lennep genoemd gezag hebben durven
			 trotseeren.
		  Toen Recensent zich eenmaal in het hoofd had gezet, dat wij tot eene
			 stemming gekomen waren, moest hij ons van zelf noodzakelijk van partijdigheid
			 beschuldigen; wij hadden het gevoelen der minderheid omhelsd. Ongetwijfeld toch
			 is het aantal dergenen, die aan baaien de voorkeur geven, oneindig
			 geringer dan dat der rechtzinnigen, die baaijen schrijven, vooral
			 wanneer men de ‘lagere-schoolknaapjes’ medetelt, die dagelijks twee
			 of drie exempels kopieeren, en die toch al eens bij een veel ernstiger zaak dan
			 eene spelling-quaestie, bij de toetsing van een wijsgeerig taalkundig begrip
			 geadsisteerd hebben. Ik kan daarom Recensent zijne beschuldiging gemakkelijk
			 vergeven, te eer omdat partijdig te zijn in zijn oog niet zóó erg
			 is, dat hij zich altijd de moeite geeft om er den schijn van te vermijden. B.
			 v. niet, wanneer hij, blz. 8, aan de Hoogleeraren Kinker en
			 Bormans, die het geheel met ZZGel. eens zijn, ter
			 belooning het diploma van ‘uitstekende bevoegdheid om in dit gedeelte der
			 taalleer een oordeel te vellen’ welwillend uitreikt, met voorbijgang van
			 Bilderdijk en 
			 Mr. v.d. Kemp, ofschoon dezen toch evenzeer
			 erkenden hetgeen Recensent daar beweerde. In de gevolgtrekking echter stemden
			 zij niet met hem overeen; daarom konden zij zonder vereerend getuigschrift naar
			 huis gaan; de eer van als getuigen gehoord te zijn was voor hen meer dan
			 voldoende.
		  Iets anders heeft aanleiding gegeven tot eene scherpere afkeuring
			 dan het verdiende. Op blz. 8 der 
		  Bezwaren leest men: ‘Wat de Redactie wil
		  zeggen met de opmerking, dat de j niet sterker gehoord wordt, dan de
		  overgang van zelf
{==96==} {>>pagina-aanduiding<<}
medebrengt, is niet duidelijk. Mij dunkt, de
		  j voldoet dan juist aan hare bestemming, iets wat te wenschen ware dat
		  van alle, ook door de Redactie toegelatene, letters kon gezegd worden. Maar zou
		  dan het behoud der j in hare oogen aannemelijker zijn, indien deze
		  letter wèl sterker gehoord werd, dan de overgang medebrengt? Ik twijfel
		  niet of in dat geval zou de Redactie - en dan met eenig regt - daarop gewezen
		  hebben, als een grond, om ter bevordering van eene fijn beschaafde uitspraak
		  die letter hoe eer hoe beter uit te drijven.’ - Een mijner vrienden, 
		  Dr. Skarp, die onze bedoeling beter gevat had, en
		  begreep dat het de bestemming van een letterteeken is eenen klank aan te
		  duiden, die niet van zelf ontstaat, maar dien men, zal hij niet achterwege
		  blijven, opzettelijk uitspreken moet, meende in die redeneering van Recensent
		  eene tour d'adresse te zien met het doel om een argument van ons
		  behendig weg te moffelen. Ik was dat volstrekt niet met mijn vriend eens. Die
		  manoeuvre toch zou niet eerlijk zijn, en ook veel te onhandig voor een
		  goochelstuk. Zijn oordeel deed mij zeer, omdat wij zelven de oorzaken dier
		  onlogische redeneering van Recensent geweest zijn. Zij is kennelijk het gevolg
		  van zijn verkeerd begrip van eene overgangsletter; en wij hadden voor een goed
		  begrip moeten zorgen. Wij hadden wel is waar de meening, dat een critisch werk
		  over de spelling geene grammatica behoefde te wezen; en dat wij in onze lezers,
		  en, het spreekt van zelf, a fortiori in de recensenten - die natuurlijk alles
		  beter weten dan de schrijvers - eene taalkennis mochten onderstellen,
		  toereikend om ons te begrijpen. Nu ziet de heele wereld, hoe leelijk wij ons
		  tot onze beschaming bedrogen hebben.
		  De aangehaalde bewijsreden is een van die onbeleefde en onhandelbare
			 argumenten, die niet aan hunne bestemming beantwoorden willen en waarvan ik
			 boven, blz. 82 sprak. Ook de gissing is geheel ongegrond; wij schrijven
			 lei-jonker enz., omdat de j daarin sterker gehoord
			 wordt, dan de overgang medebrengt. Het kan echter een billijk beoordeelaar
			 der
{==97==} {>>pagina-aanduiding<<}
Bezwaren niet bevreemden, dat de schrijver
			 zijne argumenten niet verstandiger koos; hoe zou hij het bij mogelijkheid beter
			 hebben kunnen doen? Hij moest de dierbare j, die dreigt te ontsnappen,
			 volstrekt in het oog houden, en kon dus moeilijk iets anders goed bekijken. En
			 dan vergeet men de gewichtige vraag, of er wel betere argumenten te bekomen
			 waren; men moet zich soms wel behelpen met hetgeen men heeft. Daarom moet men
			 ook op het volgende argument niet te laag neerzien noch het als niets afdoende
			 beschouwen: ‘De geleerde 
			 Dr. Kern heeft nog onlangs [1860] betoogd, dat,
			 uit een theoretisch oogpunt, de ware spelling zou zijn bloejen,
			 wajen’ Dat die spelling niet precies dezelfde is als die van
			 bloeijen en waaijen, doet er niet toe; er is eene j
			 in.
		  Men zou evenzeer ongelijk hebben, als men zich verwonderde, dat
			 Recensent de woorden op de tweeklanken au, eeu, ou en ieu
			 gelijkstelt met die op aai, ei, ooi enz. Zij verschillen er wel is waar
			 heel veel van, en hebben er geene andere overeenkomst mede dan dat de w
			 als sluitletter wat flauw gehoord wordt; maar dit was juist het misleidende,
			 dat Recensent, die zich den tijd niet mocht gunnen om eerst een omslachtig
			 onderzoek te doen, arglistig van den weg bracht. Nu heeft Recensent het niet
			 zóó van eieren gemaakt, of ik, die dat onderzoek achter den rug
			 heb, wil hem de resultaten wel mededeelen. Men is in de wereld om elkander bij
			 te staan: en welk schrijver vindt het niet prettig iemand te recht te helpen,
			 die zijn geschrift de eer eener recensie waardig heeft gekeurd? De lezer
			 beschouwe het, bid ik, niet als eene onbeleefdheid, indien ik mijn geachten
			 Recensent voor een oogenblik als tegenwoordig zijnde beschouw, en het woord
			 meer direct tot ZZGel, richt.
		  ‘Gij hebt volkomen gelijk, mijn waarde Heer, als Ge op blz. 9
			 zegt: ‘Voorheen spelde men bij ons vrou, leeu, meervoud
			 vrouwen, leeuwen; het enkelvoud had de w niet.’ Ik stem dat
			 gereedelijk toe; doch dat zulks ‘te regt’ zou geschied zijn, en dat
			 die letter alleen strekte tot ‘het maken van den overgang van den
			 tweeklank op den uitgang en’, kan ik
{==98==} {>>pagina-aanduiding<<}
zonder nader
			 bewijs niet zoo terstond aannemen. Ge zult mijn ongeloof niet als onheuschheid
			 aanmerken, als ik U verzeker, dat ik bij mijne onderzoekingen betreffende het
			 punt in quaestie, het een en ander heb opgemerkt, dat uw gevoelen niet direct
			 bevestigt, en dat misschien de strekking zou kunnen hebben het eenigermate te
			 wijzigen, mogelijk zelfs onverhoopt geheel om te keeren. Bij eene vergelijking
			 der oudere verwante talen, welke, zooals U bekend is, de oorspronkelijke vormen
			 geheel ongeschonden, of althans minder geschonden bewaard hebben, blijkt het
			 ten duidelijkste, dat de w achter de tweeklanken au, eeu enz. van
			 een anderen aard is dan uwe j in baaijen, maaijen enz. In
			 baaijen en alle dergelijke woorden is die j eene bloote
			 overgangsletter die na het wegvallen eener g of d van zelve
			 ontstaat; in de werkwoorden als maaijen, waarin zij vroeger werkelijk
			 gewettigd was en toen ongetwijfeld even sterk en duidelijk als eene echte
			 j gehoord werd, gelijk in het Friesch nog, in die werkwoorden, zeg ik,
			 behoorde zij niet tot den stam, niet tot de zooge naamde wortellettergreep. Zij
			 was een invoegsel tusschen den stam en den uitgang, waarmede men van
			 zelfstandige en bijvoeglijke naamw., en ook van sterke werkw., afgeleide werkw.
			 vormde; eene soort van suffix, dat soms schijnbaar verdween, regelmatig met
			 i afwisselde, en in bepaalde gevallen met de i van den
			 persoonsuitgang tot den tweeklank ei ineensmolt. In de werkw., welke met
			 de skr. verba der 4de klasse overeenstemmen, was het een bloote
			 buigingsuitgang, die alleen in den tegenwoordigen tijd werd aangetroffen. Het
			 geheele in- of achtervoegsel is, zooals U bekend moet zijn, thans
			 vergeten; van vel (oudt. fill), plat en zuigen
			 (zoog) maken we nu villen, pletten, zoogen, en niet meer
			 viljen, pletjen, zoogjen. Met de door U bedoelde w is de zaak,
			 mijns inziens, niet volkomen zóó, ik zou haast durven zeggen
			 geheel anders gelegen. Zij behoorde in den regel tot de stamlettergreep en was
			 dan natuurlijk geene overgangsletter. Zoo vind ik, dat ons nauw, eeuw,
			 reeuw, sneeuw, Zeeuw (eigenlijk hetzelfde woord als zee) en
			 gouw (graafschap) reeds in
{==99==} {>>pagina-aanduiding<<}
het Grothisch de w hadden,
			 niet slechts in de verbogene, maar ook in de onverbogene naamvallen:
			 nêhws, aiws, hraiw, snaiws, saiws, gawi. Dat die w tot den
			 stam behoorde, blijkt genoeg uit lat. aevum (lees: aewum), eeuw,
			 en (s)nix, gen. (s)nivis, sneeuw. Voor de w
			 in kouw (kooi) en pauw spreken lat. cavea en pavo;
			 voor die in nieuw lat. novus en skr. nawa. Dat ook de
			 w in weduwe geen overgangsletter is, gelijk lat. vidua zou
			 kunnen doen vermoeden, blijkt uit skr. widhawâ, uit wi, een
			 voorvoegsel dat ontkenning of scheiding aanduidt, en dhawas, man,
			 echtgenoot.
		  In vele gevallen echter is de w ontstaan uit den klinker
			 u (oe) van den wortel des woords, die, wanneer hij door een anderen
			 klinker werd voorafgegaan, regelmatig in w overging, zoodra er een
			 andere klinker volgde. Zoo is U bekend, dat goth. thius, knecht of slaaf
			 (waarvan ons dienen gevormd is, hetwelk letterlijk zich tot knecht
			 maken beteekent) aldus verbogen werd: thius, thiwis, thiwa, thiu
			 enz. Die w is dus geen ingevoegde overgangsletter, maar een integreerend
			 deel van het woord. Duidelijk zien we zulks ook bij ons
			 (wenk)-brauw, ohd. prawa. De wortelklinker is u,
			 blijkens skr. bhru en gr.
		  	(ὀ)φρύς. Hij onderging in het
			 Germaansch wriddhi, dat is, werd door a versterkt, waardoor de
			 wortel brau ontstond, die het achtervoegsel -a aannemende, nu
			 volgens den genoemden regel in nederd. brawa, ohd. prawa
			 overging. Een ander voorbeeld levert flauw op, ohd. flaw, in
			 flaw(jan) verflauwen, wegvloeien. Ook hier is u de
			 wortelklinker, blijkens skr. plu, lat. plu(ere) en
			 flu(ere). Men treft die w dan ook in de oudere talen aan,
			 in de onverbogen vormen, zoowel als in de verbogene; b.v. in ohd. plaw
			 (blauw), graw (grauw), law (lauw), in ags. deaw (dauw); -
			 in ons erwt, ohd. arweiz, nhd. erbse, staat zij tusschen
			 twee medeklinkers. Ook de verandering der w in b in het
			 Hoogduitsch bewijst, dunkt mij, dat zij tot den woordstam behoort; b.v.
			 gelb, voorheen bij ons geluw, lat. gilvus, nu Geel;
			 in falb, ohd. falaw, voorheen bij ons valuw, nu
			 vaal; in schwalbe, ohd. swalawa, nnl. zwaluw. Die
			 w is wel is waar dikwijls afgevallen, niet
{==100==} {>>pagina-aanduiding<<}
alleen van
			 Geel en vaal, maar ook van kaal) voorheen caluw,
			 lat. calvus; doch wegvallen houd ik nog voor iets anders dan ingevoegd
			 worden, wat bij overgangsletters noodwendig ondersteld wordt. Dat wegvallen had
			 alleen plaats aan het einde van een woord. Volgde er een klinker, dan bleef de
			 w. zooals men onder andere zien kan bij eeuw en
			 zee(uw), goth. aiws en saiws. In het Mnl. zei men
			 ee en see, maar in de verbuiging: eewe, seewes. Zoodoende
			 kreeg de w inderdaad den schijn van eene overgangsletter.
			 Aan diezelfde weglating meen ik ook te moeten toeschrijven, dat men wel
			 vrou, ohd. frawa, zonder w geschreven vindt; en ook
			 u voor uw. Het onderscheid toch tusschen u, persoonl., en
			 uw, bezitt. voornw., is wel degelijk in de etymologie gegrond. Het
			 eerste, u, luidde oorspronkelijk ju, zooals men in het Mnl. niet
			 zelden aantreft; ons jou is er eene versterking van. Het bezittelijke
			 vnw. nam de w aan en werd uw, ohd. iuwar en iwar,
			 ags. eower. Dat de w hier geen bloote overgangsletter is, bewijst
			 het goth. izwar, waar de w niet tusschen twee klinkers staat, en
			 dat evengoed izar had kunnen zijn. Voor zooverre ik weet, zijn
			 leeuw, lat. leo, en spouwen en vouwen, uit
			 spaldan en faldan, hd. spalten en falten, de eenige
			 woorden, waarin de w niet behoort, maar als eene overgangsletter moet
			 beschouwd worden. De ware spelling zou dus leeu, spouen en vouen
			 zijn; in alle overige woorden wordt de w met het volste recht zoowel
			 achter aan den onverbogen, als midden in den verbogen vorm geschreven.
		  Gij ziet dus, mijn waarde Heer, dat mijn ongeloof eenigen grond
			 heeft, zoodat ik vooralsnog niet tot uw gevoelen aangaande j en w
			 komen kan. Ik begrijp dan ook niet recht, waarom door U van die schijnbare
			 overeenkomst melding is gemaakt. Onder ons gezegd en gebleven, ik vind het
			 volstrekt niet slim van U. Op het standpunt dat gij u hebt gekozen, op het
			 standpunt van autoriteitsgeloof, komt het volstrekt niet in uwe kraam te pas;
			 het is een vuist in een zeer oog, zooals Ridder 
			 Huygens zeggen zou. Alle mogelijke
		  	autoriteiten, waarop ge U naar gelang der omstandig-
{==101==} {>>pagina-aanduiding<<}
heden gewoon
			 zijt te beroepen, handelen met de w anders dan met uwe j. Allen,
			 zoowel zij, die het met U eens zijn, als zij, die van U verschillen, gaan bij
			 de w regelmatig te werk, en schrijven: eeuw - eeuwen,
			 trouw - trouwe, geheel naar de analogie van staat -
			 staten, kwaad - kwade. Zij doen zulks misschien wel
			 niet allen op taalkundige gronden, maar waarschijnlijk om de uitspraak. Ik
			 althans hoor eenig onderscheid tusschen u en uw, nu en
			 ruw, tusschen kou en zou (verkortingen van koude en
			 zoude) en kouw (kooi) en houw (slag); tusschen kout
			 en (hij) trouwt. De eenige gevolgtrekking, die uit uwe
			 vergelijking te maken is, zou mijns inziens deze zijn: ‘De j en
			 w zijn beide overgangsletters en moeten derhalve op dezelfde wijze
			 behandeld worden. Nu schrijft men leeuw en vrouw, om
			 leeu-wen, vrou-wten; ergo moet men baaij,
			 eij, boeij, mooij enz. schrijven, om baai-jen,
			 ei-jeren enz. Doch dit is, geloof ik, uwe bedoeling niet
			 precies.’
		  Ik keer tot den lezer terug. Deze zal misschien denken, dat ik onze
			 spelling voor volmaakt goed wil doen doorgaan; dit is volstrekt het geval niet.
			 De taal en de spelling zijn menschelijke zaken, en niets menschelijks is
			 volmaakt. Ook aan de spelling baaien zonder j, ik beken het,
			 kleeft een gebrek, een leelijk zelfs, dat voor iemands verstand en rust
			 gevaarlijk kan worden en op onkosten, ja op het leven kan te staan komen; te
			 weten, als men met slordige menschen te doen heeft. Recensent heeft dan ook te
			 recht niet verzuimd te wijzen op het ongerief, dat ontstaat wanneer men vergeet
			 op de i's in woorden als bemoeiing, buiig, de punten te zetten.
			 Verbeeld u, dat iemand aan een vriend schrijft: Wij hebben hier sedert
			 eenige dagen erg ‘buug weêr’; ik ga daarom niet uit. Ik
			 bid u, wat moet de vriend dan aanvangen? In een woordenboek zoeken, wat voor
			 eene ziekte buug weêr is, baat niet; het is er niet in te vinden.
			 Hij wordt nu natuurlijk doodelijk ongerust en martelt zich vergeefs af om te
			 bedenken welke vreemde kwaal zijn vriend in huis mag houden; hij wil naar hem
			 toe ijlen, zet zich in een sneltrein die uit het
{==102==} {>>pagina-aanduiding<<}
spoor loopt en
			 omvalt, en komt jammerlijk om. Het is om van te ijzen! Het gevaar van te leeren
			 ‘stotteren’ is er niets bij. - Ik weet er echter, helaas! geen
			 anderen raad op, dan dat men zich aanwent, om de punten nooit te vergeten, als
			 men van buiig weêr schrijft. Dit, en oplettendheid in 't algemeen,
			 is toch in elk geval aan te raden, ook wanneer men de ‘siegenbeeksche
			 spelling’ aankleeft. Men kan dan ook al in disperate omstandigheden
			 geraken, indien men de punten op de i's en ij's vergeet, geene
			 oogjes aan de e's maakt, en de letters niet behoorlijk verbindt. Wie zou
			 niet misselijk worden, als hij meent, dat een kundig geneesheer hem dringend
			 aanraadt om veel beer (voor bier) te gebruiken! En wanneer een
			 landman, wiens bijen nog altijd meer honing maken, dan zij voor dagelijksch
			 voedsel noodig hebben, schrijft: De byen bly ven al tyd aan de winnende
			 hand, dan meent men terstond Deensch te lezen. En welken onzin dan nog!:
			 Gij de stad lood vriend heidezand duid dertig schooven graan zij, - en
			 van winnende hand is dan niets te maken. Ik vraag U: wie zou daarbij nog
			 zijn verstand kunnen behouden? Daarom raad ik Recensent ten ernstigste aan,
			 voortaan ook in de woorden op ij eene j te schrijven: bijjen,
			 brijjig enz. Men ziet dan oogenblikkelijk, dat men met geen Deensch te doen
			 heeft; iets dat ook lebensgefährlich worden kan. B. v. als men in
			 plaats van op rijen schrijft: op ryen (naar boven den ruwen
			 kerel!), hetgeen licht gehouden kan worden voor een bevel om iemand op te
			 hangen. Wie zou zóó iets op zijn geweten willen hebben! Schrijft
			 men op rijjen, dan doet men wat men kan en is verantwoord.
			
		  L.A. te Winkel.
		
		
{==103==} {>>pagina-aanduiding<<}

		  De afleiding van de woorden zwezerik, zuster en
			 zwager.

		  
		  
		  In mijne beschouwing van de verschillende vroegere en latere
			 afleidingen van het woord God. (Taalg. VII, blz. 12) gaf ik het
			 vermoeden te kennen, dat het overoude woord, dat in het Sanskrit onder den vorm
			 (swa-s, swâ, swa-m) en in het Latijn onder dien van su-us,
			 su-a, su-um eene zoo aanzienlijke rol speelt, bij ons nog leeft in de
			 benaming eener bekende lekkernij, te weten in zwezerik, bij 
			 Kiliaan en 
			 Cats (in 
		  Galathee) sweser. Ik had ook zuster
		  en zwager moeten vermelden. Daar 
		  Bilderdijk eene geheel andere verklaring van
		  ‘zweezerik’ gegeven heeft, acht ik mij verplicht op het
		  woord terug te komen en de gronden voor mijne meening bloot te leggen. Ook zal
		  wel niet iedereen het verband tusschen zusters en zwezeriken en
		  van beide woorden met lat. suus zoo terstond inzien. Ik verbeeld mij
		  zelfs een glimlach van ongeloof op het gelaat van den lezer, die mijn beweren
		  vooral niet waarschijnlijker zal rekenen dan de bekende afleiding: lucus a
		  non lucendo, en dergelijke. Ik kan intusschen niets anders doen, dan hem
		  beleefdelijk verzoeken zijn oordeel eenige oogenblikken op te schorten, mijn
		  vertoog onbevooroordeeld te volgen en eerst dan uitspraak te doen. Ik begin met
		  zwezerik.
		  Volgens Bilderdijk, die zweezerik met ee
			 schrijft, is dit woord afgeleid van zweeten, dat eene scherpe e
			 heeft, hetgeen wel de reden zal zijn, waarom hij aan ons woord -
{==104==} {>>pagina-aanduiding<<}
ten onrechte - de scherpe e toekent. In het 3de deel
			 zijner Verklar. geslachtlijst, blz. 309, leest men:
		  ‘Zweezerik, de glandula Thymus, bij de Romeinen
			 lactes agninae, als 't ware kalfshom (zie Nonius Marcellus), V.
			 om de vorming, die het adjectief bewijst, 't Is zweezerig, en beteekende
			 eerst en eigenlijk den Coleus, testiculus, zoo als glandula,
			 verkleining van glans, ook eerst van dat zelfde gebruikt werd, en
			 naderhand op allerhande klier toegepast. Het woord is samenhangend met
			 zweeten d.i. doorzijgen, als als de aart der klieren
			 medebrengt.’
		  Wat 
			 B. aangaande de vroegere beteekenis van het woord zegt,
			 wordt door 
			 Kiliaan bevestigd. Bij dezen toch beteekent
			 ‘Sweserick coleus, testis’, en Sweserkens
			 colei, testiculi.’ Al het overige is deels onjuist, deels uit de
			 lucht gegrepen en onwaar. De afleiding, hoe aannemelijk misschien in schijn,
			 kan onmogelijk de ware zijn; dit blijkt, zoodra men het woord op de keper
			 beschouwt. De overgang der verouderde beteekenis tot de hedendaagsche, ofschoon
			 niet zoo dwaas als men wellicht denkt, is niet waarschijnlijk, dewijl de
			 afleiding toelaat te onderstellen, dat het woord de beide beteekenissen
			 onafhankelijk van elkander gekregen heeft. Dat zwezerik eigenlijk
			 zweezerig zou moeten luiden, is ook misgezien. Daarvan echter
			 straks.
		  Het is duidelijk, dat het vóór alles aankomt op de
			 wortellettergreep zwees, eigenlijk zweez, zwez(erik); wat
			 kan zij beteekenen? Bilderdijk zegt, dat zij samenhangt met
			 ‘zweeten d.i. doorzijgen.’ - Dit is onaannemelijk. Die
			 samenhang toch noodzaakt tot ééne van twee onderstellingen, die
			 door de werkelijkheid weersproken worden: de t van zweeten zit in
			 beide gevallen in den weg. In het eene moet men onderstellen, dat de scherpe
			 t in de zachte z is overgegaan, iets dat strijdig is met de
			 natuur dier letters en met de ervaring; t gaat wel over in de scherpe
			 s, b.v. in spies, dat uit spiets, en dit uit mnl.
			 spiet ontstaan is, maar nooit in z. Men zou dus moeten aannemen,
			 dat zweeten een afgeleid woord is, zwee met het achtervoegsel
			 t: zwee-t-en;
{==105==} {>>pagina-aanduiding<<}
zoodat de wortel zwee in
			 zweeten eene t en in zwezerik eene z had
			 aangenomen. Doch ook dit strijdt tegen de ervaring. De tongletter, in de oude
			 verwante talen d, in het Nederduitsch t, in het Hoogduitsch
			 tz, wordt aangetroffen in alle vormen van het woord, dat in het Skr.
			 swid, in het Nl. zweet-en, in het Hd. schwitz-en luidt.
			 Ook het Latijn en Grieksch vertoonen de d in sud or (uit
			 swid-or, gelijk sop-or uit swap-or, skr.
		  	swap), en ἱδρός,
		  		ἱδρώς, waarin de spiritus asper op het vroegere
			 bestaan der digamma wijst.
		  Zweeten kan dus geen woord zijn, dat in den boezem onzer
			 eigene taal van eenen wortel zwee is gevormd; het bestond reeds, toen
			 onze voorouders nog in Azië woonden en met de Hindoes, Latijnen en Grieken
			 nog één volk uitmaakten; het kan geen woord zweez hebben
			 opgeleverd. Er ligt echter eene andere afleiding voor de hand, die niet slechts
			 zonder haperen den vorm van het woord, maar ook de beide beteekenissen van
			 zwezerik, als testiculus en als spijs, ongedwongen
			 verklaart.
		  In alle Germaansche talen komt, naar gelang der tongvallen onder
			 verschillende vormen, een bijvoeglijk naamwoord swas (swês,
			 swaes, enz.) voor met de grondbeteekenis eigen, toebehoorende,
			 hetwelk echter ook afgeleide beteekenissen heeft. De eerste dier afgeleide
			 beteekenissen is die van aanverwant, nabestaande, tot de familie,
			 huisgenooten of gemeenzame vrienden behoorende. Het Goth. swês
			 beteekent nog eigen en wordt soms ter versterking bij bezittelijke
			 voornaamwoorden gevoegd. Als zelfst. naamw. gebezigd, beteekent het in het
			 enkelvoud bezitting, in het meervoud huisgenooten. - In het
			 Oudsaksisch is swas zooveel als nabestaande of
			 bloedverwant; b. v, swas man beteekent hetzelfde als
			 broeder. - In diezelfde opvatting komt swês voor in het
			 Oudfriesch; swêsbed is daar vleeschelijke gemeenschap tusschen
			 twee personen, die elkander te na bestaan om een huwelijk te kunnen aangaan;
			 swêsdêl een deel, een goed, dat aan een bloedverwant
			 toebehoort. - 
			 Kiliaan vermeldt twee woorden, kennelijk van
			 swas gevormd, te weten ‘swaselinck j.
			 swaegher’ en
{==106==} {>>pagina-aanduiding<<}
swasenede j. swagherinne
			  1), die
			 bewijzen, dat het woord ook in onze taal bestond.
		  In het Angelsaksch werd swæs (eigen) anders opgevat.
			 Wat iemand eigen is, wat hem toebehoort of na bestaat, is hem dierbaar;
			 hij draagt er zorg voor en heeft het lief. Uit dien hoofde kreeg
			 swæs de beteekenis van dierbaar en lief, die
			 vervolgens overging tot welgevallig, aangenaam, liefelijk in 't
			 algemeen; hetgeen, op spijzen toegepast, den zin heeft van lekker.
			 Zoodoende kon het Ags. een woord swaesend vormen, dat de beteekenis had
			 van lekkere spijs, lekkernij en gastmaal; waarvan de
			 samenstelling swaesendagas, ook swæsingdagas voor smuldagen
			 (feasting days). - De overgang van eigen tot aangenaam,
			 welgevallig kan bij den eersten aanblik onwaarschijnlijk en gezocht
			 schijnen. De bevreemding zal ophouden, als men denkt aan ons proper en
			 het Fransch propre. Dit laatste heeft, als genoeg bekend is, twee
			 beteekenissen: die van eigen, de grondbeteekenis (die van lat.
			 proprius), en die van net, netjes, zindelijk en
			 welvoeglijk. Bij ons is proper, dat wij uit het Fransch
			 overgenomen hebben, alleen in de tweede beteekenis, voor net en
			 zindelijk, in gebruik. In sommige uitdrukkingen als een proper
			 mondje, propere voetjes staat het zelfs gelijk met bevallig. Reeds
			 het Lat. proprius had een enkelen keer de beteekenis van geschikt,
			 gepast, en kwam dus overeen met hd. geeignet (gepast) dat van
			 eigen gevormd is. - Onze bezittel. voorn. woorden mijn en
			 ons krijgen soms nagenoeg de kracht van lief en dierbaar,
			 namelijk in de uitdrukkingen van ouders als: Je bent mijn kind, Je bent onze
			 jongen, wanneer de nadruk op mijn en ons gelegd wordt. - In
			 het Grieksch is een dergelijke overgang bekend, doch in omgekeerde richting.
		  	Bij Homerus komt φίλος (lief)
			 voor als uitdrukking van bezit,
{==107==} {>>pagina-aanduiding<<}
zoodat het niet zelden door een
			 bezitt. voornw. of door eigen kan vertaald worden.
		  In het Oudhoogd. werd swâs (eigen) veelal opgevat in
			 eenen zin, dien eigen ook bij ons heeft, namelijk in dien van
			 gemeenzaam, familiaar, tot de bekenden of gemeenzame vrienden
			 behoorende; b.v. wanneer men van iemand zegt, dat hij in een huis, bij eene
			 familie zeer eigen is. Doch swâs werd ook genomen in den
			 zin van privaat, eigen of behoorende aan een bijzonderen persoon, in
			 tegenstelling van publiek, algemeen, openbaar. Langs dezen weg kreeg het
			 ook de beteekenis van geheim, verborgen: geswasene stette zijn
			 verborgen plaatsen, gaswasi is geheim gemak, dat ook wel
			 privaat genoemd wordt, giswasgenge zijn riolen, kiswastuom
			 is een geheim.
		  Thans weten wij genoeg om zwezerik te verstaan. Dat
			 swas in onze taal bekend is geweest in den zin van aanverwant,
			 blijkt uit de reeds genoemde woorden swaseling (zwager) en
			 swasenede bij 
			 Kiliaan en er bestaat geene enkele reden om te
			 denken, dat het niet ook de beteekenissen van lekker en geheim of
			 verborgen zou gehad hebben, die zoo natuurlijk uit het grondbegrip eigen
			 voortvloeien. Niets verbiedt ons dus om aan swas of zwees (in
			 zwezerik) in het eene geval den zin van lekker, in het andere
			 dien van verborgen toe te schrijven.
		  Zien wij verder, wat het tweede gedeelte van ons woord is, wat
			 rik beteekent. Dat wij hier met den adjectivalen uitgang -erig,
			 in bloederig, kleverig, zweeterig enz. zouden te doen hebben, zal wel
			 door niemand, die eenig begrip van klankwijziging heeft, meer beweerd worden,
			 misschien nog door een enkele, die, niet gewoon uit eigen oogen te zien, steeds
			 op het gezag, van anderen afgaat. Het bewijs van het tegendeel acht ik daarom
			 thans geheel overbodig. Het tweede lid is kennelijk het woord rijk, dat,
			 als achtervoegsel gebezigd, gelijk andere woorden in dergelijke gevallen, b.v.
			 -lijk en -doem, kort wordt uitgesproken. Vroeger vormde het
			 eigennamen, als Diederijk (Dirk), Frederijk, Heimrijk
{==108==} {>>pagina-aanduiding<<}
(Hendrik),
			 Uadalrijk (Ulrik). Het ging met dit rijk als met
			 hard. Als achtervoegsel in gemeene persoonsnamen gebezigd, vormde het
			 schimpnamen, als botterik, dommerik, dooverick
			 (Kil.), geeuwerik (Bild.),
			 looserick (Kil.), stommerik, viezerik. Voorts diende het
			 ter vorming van diernamen, bepaaldelijk om het mannetje eener diersoort aan te
			 duiden, als duyverick (doffer), endtrick (mannetjes-eend, woerd),
			 ganserick (mannetjes-gans), stierick (jonge stier). Ook bezitten
			 we eenige plantennamen op rik, als bolderik, draverik, ganzerik,
			 hederik, murik, wederik; en, waar het hier vooral op aankomt, behalve
			 zwezerik, nog eene benaming van een lichaamsdeel: pezerik,
			 bullepees. Het Ohd. kende ook puterih voor uier. - Uit alles
			 blijkt, dat men -rik bezigde om woorden te vormen, waarbij
			 persoonlijkheid of stoffelijkheid op den voorgrond staat; abstracte
			 substantieven op -rik zijn mij niet bekend. Als voorwerpsnaam, als naam
			 van een individu (een groote zwezerik, twee zwezeriken enz.) zal het
			 woord voor mannelijk, als stofnaam (een stukje zwezerik, hij houdt veel van
			 zwezerik) voor vrouwelijk moeten gehouden worden.
		  Passen wij nu de beide beteekenissen van zwees op ons woord
			 toe, dan krijgen we in het eene geval: stoffelijk voorwerp dat lekker is,
			 lekkernij, in het andere: voorwerp dat men verbergt, dat men bedekt
			 houdt; vergel, lat. pudenda.
			
		  Zuster is insgelijks een samengesteld woord, waarvan het
			 bovenvermelde swa (hier met verzwakking der a tot i swi)
			 het eerste lid uitmaakt. Om dit in te zien moet men zich herinneren, dat ons
			 woord in de verwante Germaansche talen eene w heeft: goth.
			 swistar, ags. sweostor en suster, ofriesch swester
			 en suster. De w is hier met den volgenden klinker ineengesmolten,
			 hetgeen steeds een o-, oe- of u-klank oplevert, b.v.
			 dolen, en zoo uit dwalen en swa; zoet uit skr.
			 swad, fri. swiet, eng. sweet; tusschen uit twisken
			 enz.
		  Dat swi in zuster hetzelfde swa (eigen) is, blijkt uit
			 skr. swasri, in sommige naamvallen swasâr,
			 hetwelk waarschijnlijk
{==109==} {>>pagina-aanduiding<<}
voor swastri,
			 swastâr staat. Omtrent de beteekenis van swa kan men niet in
			 twijfel staan. Zij blijkt uit een ander compositum swadzjana,
			 bloedverwant, cognatus, dat kennelijk uit swa, eigen, en dzjana,
			 man bestaat. Het tweede gedeelte van swasri of
			 swasâr, sri of sâr, schijnt eene
			 verbastering van strî, vrouw, en dus swasri van
			 swastri. Mag men dit aannemen, waartoe de Germaansche uitgang
			 in swistar, sweostor, alleszins recht geeft, dan beteekenen
			 swasri, swistar, zuster enz. zooveel als
			 eigene, d.i. nabestaande vrouw; en dan komen deze woorden
			 volkomen overeen met het bovenvermelde oudsaks. swas man voor
			 broeder.
		  Herkent men swa in uitdrukkingen als suster,
			 swaselinck en swaesnede, die verwantschap aanduiden, dan zal men ook
			 geene zwarigheid maken om hetzelfde woord ook in zwager en het
			 verouderde sweer (zwager) bij 
			 Kil. te erkennen. Beide woorden zijn slechts
			 twee verschillende vormen van hetzelfde woord, goth. swaihra, mann. en
			 swaihrô, vrouw., ohd. swehur. Uit zweer is de
			 h (ch) verdwenen, in zwager is zij tot g verzwakt,
			 op dezelfde wijs als in zie-n en zag, goth. saihwan, sahw. -
			 Zwager beteekent dus ook verwante man.
			
		  L.A.t.W.
		
		
		  Brills Nederlandsche spraakleer en de onderwijzers.

		  
			 (Vervolg.)

			 
			 
			 Bij het lezen van hetgeen ik in mijne vorige opstelletjes, naar
				aanleiding van de twee eerste boeken van Brills spraakleer heb gezegd,
				zal wellicht deze of gene mijner jeugdige ambtgenooten zich hebben afgevraagd:
				heeft onze taal dan uitsluitend voortreffelijke eigenschappen?
			 Zulk eene twijfeling is zeer rechtmatig geweest, en de
{==110==} {>>pagina-aanduiding<<}
billijkheid eischt dan ook dat wij, na het opsommen van zooveel
				schoons en voortreffelijks, alvorens over te gaan tot het derde boek, de zwakke
				zijden onzer taal niet voorbijzien.
			 Terwijl onze letterkunde rijk is aan voortbrengselen in deftigen,
				ernstigen, verheven en helaas! ook platten stijl, kan zij, in vergelijking
				daarmede, niet bogen op veel stukken, die in een bevalligen, ongedwongen,
				lossen toon zijn geschreven. Dit is gedeeltelijk toe te schrijven aan onzen
				volksaard, die over het geheel ernstig en bedaard is, maar bij eenige
				opgewondenheid licht tot het platte en gemeene overslaat. Voor een ander
				gedeelte ligt de oorzaak in de bijzondere ontwikkeling van onze taal, die zich
				tot zekere hoogte is gaan splitsen in eene spreek- en eene schrijftaal. In
				Frankrijk, Engeland, Duitschland, Italië enz. schrijft de de beschaafde,
				zooals hij spreekt (niet te verwarren met den regel: spel een woord, gelijk gij
				het uitspreekt!). Maar bij ons zou men plat zijn, als men de beschaafde
				spreektaal, geheel zoo als zij is, ging schrijven, en schoolmeesterachtig als
				men boekentaal sprak. Het verschil is zoo groot, dat men eene lange lijst zou
				kunnen maken van woorden, die men gewoon is alleen bij 't schrijven en niet bij
				't spreken te gebruiken, en omgekeerd, ofschoon in mindere mate. Zoo zal men,
				sprekende, niet zeggen: 1. zeer fraai weder; 2. hij heeft heden veel vermaak;
				3. zij waren onlangs gehuwd; 4. zij waren spoedig aan 't spreken; 5. verhaal
				mij thans eens; 6. zij stond te weenen; 7. zie eens, enz. Men bezigt dan de
				uitdrukkingen: 1. heel mooi weêr; 2. hij heeft van daag veel pleizier; 3.
				zij waren pas getrouwd, 4. zij waren gauw aan 't praten; 5. vertel mij nu eens;
				6. zij stond te huilen; 7. kijk eens, enz.
			 Dit verschil is daaraan toe te schrijven, dat de spreektaal
				uitsluitend ontwikkeld is bij den burgerstand, omdat de aanzienlijken gewoon
				waren eene andere taal, hoofdzakelijk Fransch te spreken, en daar dezen hunnen
				beschavenden invloed op de taal niet deden gelden, werd zij eenigszins
				plat.
			 De schrijftaal, en wel bepaald het proza, ontwikkelde
{==111==} {>>pagina-aanduiding<<}
zich op den kansel, - want voor de balie en in staatszaken werd een
				mengelmoes gebruikt, dat van Fransche barbarismen krioelde - en zoo kreeg zij
				eene bijzondere deftigheid. Het is dus voor onze taal te wenschen, dat er eene
				toenadering kome tusschen schrijf- en spreektaal, en gelukkig is men daarmede
				goed op weg, 
				Sternes sentimenteele reis door 
				Geel, de 
				Camera obscura van 
				Beets, 
				de Studententypen en 
				het Studentenleven van 
				Kneppelhout zijn in een lossen, ongedwongen
				stijl geschreven, zonder in het minst plat te zijn, terwijl de hoogere standen,
				aangedreven door een rechtmatig gevoel van eigenwaarde, en voortgeholpen door
				degelijker kennis van onze schoone taal, meer en meer Nederlandsch beginnen te
				spreken, en zich minder dan vroeger schuldig maken aan de ergerlijke gewoonte
				van onze taal te doorspekken met allerlei vreemde woorden.
			 Het is in onze menschelijke zaken een niet ongewoon verschijnsel,
				dat uit iets, dat wij kwaad noemen, het goede geboren wordt, en zoo kan de
				groote afstand, die langzamerhand tusschen spreek- en schrijftaal is gerezen,
				bij de voortdurende zorg, welke men aan onze taal is gaan wijden, den
				schrijvers gelegenheid geven tot eene groote schakeering van hunnen stijl. Dit
				echter is volstrekt niet ieders werk, daar men bij ons zoo licht tot
				schoolmeesterachtigheid of tot platheid vervalt; alleen door aanhoudende studie
				en het veredelen van den smaak en het schoonheidsgevoel kan men het zoover
				brengen.
			 Als een aanvulsel tot hetgeen ik vroeger over de
				oorspronkelijkheid onzer taal opmerkte, moet thans nog de invloed vermeld
				worden, die andere talen op haar hebben gehad. Menigeen toch, die onze taal
				nooit met een door de wetenschap gewapend oordeel beschouwde, ziet sommige
				woorden voor echt Nederlandsche aan, die toch aan eene vreemde taal zijn
				ontleend.
			 In de eerste plaats komt in aanmerking de invloed van het Latijn,
				dat op drie verschillende wijzen heeft gewerkt, namelijk in de vroegste tijden,
				toen onze voorvaderen met
{==112==} {>>pagina-aanduiding<<}
de Romeinen in aanraking kwamen, en van
				dezen vele zaken leerden kennen, die hun onbekend waren, en met welke zij
				tegelijk den naam van hen overnamen, b.v. wijn, vinum; pauw,
				pavo; poort, porta; vork, furca; kaart, charta
				enz.
			 In de tweede plaats heeft het Latijn op onze taal invloed
				uitgeoefend, toen het de taal der kerk was geworden. Daardoor schonk het ons de
				woorden: deken, decanus; monnik, monachus; kastijden,
				castigare; preêken, praedicare; vieren, feriare
				enz.
			 In de derde plaats werkte het Latijn op onze taal in door de
				geleerden, die zich met de studie der classieken bezig hielden, en Latijnsche
				woorden navolgden d.i. de deelen eener Latijnsche samenstelling of afleiding
				vertaalden, en die, op dezelfde wijze als in 't Latijn, tot een nieuw woord
				aaneenvoegden, b.v. omstandigheid, circumstantia; ondernemen,
				suscipere; barmhartig, misericors enz.
			 Na het Latijn komt het Fransch in aanmerking, dat in drie
				verschillende tijdperken invloed op onze taal heeft uitgeoefend, namelijk in de
				middeleeuwen, toen onze letterkunde voornamelijk in Vlaanderen bloeide, dat een
				Fransch leen was, en er veel werken uit het Fransch werden vertaald; vervolgens
				toen de Bourgondische vorsten, die aanzienlijke Fransche leenmannen, over de
				meeste Nederlandsche gewesten regeerden, en het Fransch dus de hoftaal werd, en
				eindelijk onder en na Lodewijk XIV, die de Fransche modes, zeden, taal en
				letterkunde over geheel Europa trachtte te verspreiden, en wien het gelukte het
				Latijn (waarin de Nederlanders het verst gevorderd waren), als taal der
				diplomatie door het Fransch te verdringen.
			 De invloed van het Fransch heeft zich op de volgende wijzen in
				onze taal geopenbaard.
			 1o. Door het gebruiken van Fransche woorden in het
				spreken en schrijven. Gelukkig begint dit te verminderen, daar men er vrij
				algemeen het dwaze en vernederende van gaat inzien.
			 2o. Door woorden, die een Nederlandsch voorkomen
			 	heb-
{==113==} {>>pagina-aanduiding<<}
ben, doch inderdaad Fransch zijn b.v. baai, baie;
				beschuit, biscuit; blaam, blâme; duvekater, deux fois
				quatre; feit, fait; fier, fier; fruit, fruit; fatsoen,
				façon; fout, faute; golf, golfe; grot,
				grotte; groep, groupe; harp, harpe; juist, juste;
				kortegaard, corps de garde; kaap, cap; kans, chance;
				kantoor, comptoir; kleur, couleur; krant, courant;
				ledekant, lit de camp; malie, maille; rivier,
				rivière; soort, sorte; taart, tourte; enz.
			 Bij de hier opgegeven woorden, die met f beginnen, verraadt
				deze letter terstond hunne Fransche afkomst. In den regel toch zijn de woorden,
				die in onze taal met f aanvangen, vreemde, slechts enkele echt
				Nederlandsche woorden, die nu met f beginnen, hadden vroeger v tot
				aanvangsletter b.v. flauw, vlauw; flets, vlets; fluks, vluks. Ook treft men wel
				eene prothetische f aan b.v. in fladderen en fniezen.
			 Sommige woorden, door ons uit het Fransch overgenomen, hadden de
				Franschen reeds aan 't Germaansch ontleend. Van 't oude muizen (nadenken,
				peinzen), nog overig in muizenissen (verloopen tot muizennesten), maakten de
				Franschen muser, en daarvan, met de a privativum, amuser, zonder
				nadenken, dus zooveel als zich ontspannen, vermaken, en dit laatste namen wij
				weêr over als amuseeren. Op dezelfde wijze ging het met het woord banket,
				van het Fransche banquet, en dit van het oude banken; garnizoen, het Fr.
				garnison, van het oude wahren, enz.
			 3o. Door nagevolgde woorden b.v. vroedvrouw,
				sage-femme; schoonzoon, beau-fils; grondwet, loi
				fondamentale. Dit woord grondwet is wel letterlijk, maar niet gelukkig uit
				het Fransch vertaald, want eigenlijk beteekent het eene wet, die de grond is,
				of het beginsel bevat van alle andere wetten, en toch regelt zij niet meer dan
				het verband tusschen volk en vorst. Eigenlijk zou zij moeten heeten:
				staatswet.
			 4o. Door het veranderen der uitspraak van u en
				eu, die vroeger als oe en ui luidden, zooals nu nog in 't
				Hoogduitsch, en het verzachten van de uitspraak der v en z, die
				insgelijks in 't Hoogduitsch nog veel scherper worden uitgesproken, dan bij
				ons.
{==114==} {>>pagina-aanduiding<<}

			 5o. Door het overnemen van eenige uitgangen b.v. age in
				bosschage, stellage; eel, houweel; et, klinket; eeren, halveeren; ier,
				koetsier; ist, bloemist; oen, kaproen; ij, waardij; ment, dreigement; uur,
				schriftuur. De uitgang es in meesteres, voogdes enz. was vroeger se of sche en
				men sprak van meestersche enz. Later kreeg die uitgang een Franschen klemtoon,
				en veranderde daardoor in es.
			 6o. Door voorzetsels in plaats van verbuigingsuitgangen
				te gebruiken. De derde naamval is bijna geheel in onbruik geraakt, en de tweede
				komt nog slechts in den deftigen stijl voor. Hierdoor werd vaak het geslacht
				der woorden onzeker, en onderging het dientengevolge wel eens verandering. In
				den Bourgondischen tijd veranderde men wel eens het geslacht van een woord, in
				navolging van het Fransch
			 7o. Door het verdwijnen van de voornaamwoorden du en
				dijn. Want ofschoon reeds in het Ondl. ghi, deftigheidshalve, gebruikt werd
				nevens du, is het toch aan den invloed van 't Fransch, dat de beschaafden
				spraken, te wijten, dat het laatste geheel in onbruik geraakte.
			 8o. Door de woordschikking van onze taal aan te tasten
				en wel hoofdzakelijk in het gebruik van deelwoorden. Zoo kunnen wij zeer
				geschikt zeggen: ‘Hierop terugziende’ enz. hetgeen het Hoogduitsch
				moet uitdrukken b.v. met: ‘Als men hierop terugziet.’
			 Andere talen hebben op de onze slechts weinig invloed gehad. Van
				sommige hebben wij enkele woorden overgenomen. Van 't Engelsch club, budget,
				rails en andere op het gebied der nijverheid; het woord punch is over Engeland
				uit Indië tot ons gekomen, waar het van een telwoord, dat vijf beteekent
				is afgeleid, omdat de drank, dien wij punch noemen, in Indië bereid wordt
				van de vijf bestanddeelen water, arak, citroensap, suiker en thee. Van het
				Deensch hebben wij grenen- en vurenhout, van Gran (denneboom) en Fyr
				(pijnboom). Van het Russisch, knoet; van het Kozaksch, kapot; van het Poolsch,
				koets; van het Spaansch, sigaar en kwispedoor en van het Maleisch, rotting,
				amper, bakkeleien, kras, krap, prauw, oorlam enz.
{==115==} {>>pagina-aanduiding<<}

			 Daarentegen heeft onze taal wederom invloed gehad op andere talen,
				voornamelijk wel op het Maleisch, vermoedelijk ook op het Japansch, daar de
				Japaneezen veel wetenschappen uit Nederlandsche boeken bestudeeren; in woorden,
				die het zeewezen betreffen, op verscheidene talen van Europa, vooral op het
				Fransch, dat bovendien nog andere woorden heeft overgenomen b.v.
				bivouac, bijwacht; mannequin, manneken; cabestan,
				kaapstander enz.
		  	
			 Aan hetgeen ik vroeger omtrent de welluidendheid opmerkte, heb ik
				nog iets toe te voegen, dat echter geheel op zich zelf staat, en dat ik daarom
				onder een afzonderlijken titel wil behandelen, namelijk,
		  
		  
			 De Nederlandsche taal bij den zang.

			 Ik zal mij niet ophouden bij de vraag in hoeverre onze taal voor
				den zang geschikt is, maar eenvoudig opmerken, dat zij gezongen wordt, en
				daarna stilstaan bij de wijze waarop dit geschieden moet.
			 Vooraf moet ik mededeelen, dat ik tot het schrijven van het
				volgende in staat ben gesteld door gesprekken, met den Heer 
				G.J. van Eyken (een leerling van het
				conservatoire te Leipzig) over dit onderwerp gehouden. Sedert eenigen tijd is
				te Amersfoort door genoemden Heer eene zangschool opgericht voor
				jongelieden uit den aanzienlijken stand, en heb ik de gelegenheid gehad bij
				zijn onderwijs aan die inrichting steeds tegenwoordig te zijn.
			 Dat ons volk recht muzikaal is, wordt overtuigend bewezen door de
				omstandigheid, dat het nooit feest viert, zich nooit vroolijk maakt, of het
				moet zingen, en dat het, behalve als het door den jenever dol is gemaakt, ook
				met een, wel niet beschaafd, maar toch schoon timbre zingt. Het is dus
				eene behoefte van het volk onze taal te zingen, al hoort men, in vele salons en
				niet zelden op concerten, nagenoeg uitsluitend geradbraakt Fransch, dito
				Hoogduitsch en geheel
{==116==} {>>pagina-aanduiding<<}
verknoeid Italiaansch zingen; al trekt menig
				schoon zangeresje en gerokt zangertje den fijnen neus op voor zijne eigene
				taal, die voor den zang toch vooral niet minder geschikt is dan Duitsch en
				althans dan Fransch
				 1).
			 Bovendien moet de zang onderwezen worden op onze openbare lagere
				scholen. De wet schrijft het voor. En waarlijk de zang is een der uitstekendste
				hulpmiddelen, die de school bezit, om den smaak en het schoonheidsgevoel des
				kinds te vormen. Maar het is met dien smaak en dat schoonheidsgevoel soms nog
				wonderlijk gesteld. Eens verhaalde mij een hulponderwijzer, lid eener
				onderwijzerszangvereeniging, dat er toch zulk een mooi stuk werd ingestudeerd!
				en om mij daarvan eenig denkbeeld te geven, deelde hij mij mede, dat er in
				voorkwam - en nu werd vrij natuurlijk de klepperman nagebootst -: ‘tien
				uren heit de klok!’ Zijn er meer zoo?
			 Men heeft er in den laatsten tijd veel werk van gemaakt voor
				schoolliederen goede gedichten en aangename wijzen te krijgen. Jammer maar, dat
				de dichter zoo weinig voldoening smaakt van zijne moeite. Want waar is de
				school, van wier leerlingen men de woorden kan verstaan, die zij zingen? En dit
				is toch noodig, anders konden zij wel weggelaten worden. Bij den zang mag de
				muziek slechts opluistering van de woorden zijn, verduidelijking van de
				gewaarwordingen, die in het gedicht zijn uitgedrukt.
			 Gewoonlijk maken zangers en zangeressen alleen werk van de muziek,
				en laten zij de woorden als noodzakelijken ballast medegaan. Velen konden even
				goed op onzamenhangende lettergrepen zingen, zoo weinig wordt er van verstaan
				en zoo weinig acht geven zij er zelven op. En toch,
{==117==} {>>pagina-aanduiding<<}
dat het
				mogelijk is, niet slechts voor solozangers, maar zelfs voor een koor, de
				woorden te doen verstaan, heb ik met eigen ooren gehoord. Hoe dit mogelijk is,
				wil ik in de volgende regelen mededeelen.
			 In de eerste plaats is op te merken, dat velen het Nederlandsch
				niet zingen, zoo als een beschaafd mensch het leest en spreekt. De meeste
				zangers spreken de toonlooze ij b.v. als ei uit, en zingen dus
				vrooleik, waardoor dat woord moeilijk te verstaan wordt. Van de ng hoort men in
				den zang gewoonlijk de g uitspreken als in goed. Als er gezongen moet worden:
				‘Zing een lied’, dan krijgt men te hooren: ‘Zing geen
				lied.’
			 In de tweede plaats is eene zeer voorname reden van de
				onverstaanbaarheid, het verbinden van slotmedeklinkers aan het volgende woord,
				een natuurlijk gevolg van zeurig en lijmerig, in plaats van flink en
				gedetacheerd zingen. Zoo hoort men b.v. gewoonlijk in No. 2 van Het
				Lijstertje, De Sneeuwman, het onbegrijpelijke: ‘Hè phoo ften lij
				vè nar me nan,’ waaruit men maar moet trachten te verstaan:
				‘Hebt hoofd en lijf en armen an.’ Om zich bij het zingen te doen
				verstaan, is het noodig de woorden goed gescheiden te doen hooren, en die,
				welke met eenen klinker aanvangen met een spiritus lenis uit te spreken
				d.i. zooals men ze bij het lezen zou uitspreken, indien zij aan 't begin van
				eenen volzin stonden.
			 In de derde plaats moet er op gelet worden de slotmedeklinkers
				alle goed uit te spreken. In ‘Hebt hoofd’ enz. wordt de t
				gewoonlijk achterwege gelaten. Het weglaten van slotmedeklinkers komt veel
				voor, wanneer een woord, dat op een paar hunner eindigt, door een ander wordt
				gevolgd, met een of meer medeklinkers aanvangende, of ook wanneer de
				slotmedeklinker van een woord gevolgd wordt door een ander, dat met een
				daarmede verwantschapten of wel met denzelfden medeklinker aanvangt. Zoo hoort
				men in No. 4 van het Lijstertje gewoonlijk zingen: ‘In den
				Hemel toefden moede,’ in plaats van; ‘In den Hemel toeft den
				moede.’
{==118==} {>>pagina-aanduiding<<}
En wanneer op eene lettergreep, die gesloten is, eene
				noot wat lang wordt aangehouden en daarop eene rust volgt, dan komt er nooit
				iets te hooren van dien slotmedeklinker. Zoo verneemt men in het pasgenoemde
				lied van: ‘Reine vreugde zonder ma’, voor ‘zonder
				maat’.
			 In de vierde plaats is een zeer gewoon gebrek het inlasschen eener
				h, wanneer op een zelfden klinker twee of drie noten worden gezongen.
				Zoo wordt b.v. jaar veranderd in ja-ha-haar.
			 Dat er tusschen de lettergrepen van een zelfde woord, tusschen een
				lidwoord en een zelfst. nw., ja zelfs tusschen bij elkander behoorende lidw.,
				bijv. nw. en zelfst. nw. geen adem kan gehaald worden, zonder de
				verstaanbaarheid en den zin der woorden te verduisteren, spreekt wel van
				zelf.
			 Eindelijk hebben wij nog te spreken over klinkers en tweeklanken.
				Van de eerste merk ik alleen op, dat men zorge ze duidelijk uit te spreken,
				omdat ik hier alleen te handelen heb over het uitspreken van woorden bij den
				zang
				 1).
			 Over de tweeklanken is voor mijn tegenwoordig doel meer te
				zeggen.
			 Met het oog op den zang hebben wij twee hoofdsoorten te
				onderscheiden, waarvan wij eerst de zoogenaamde verlengde tweeklanken zullen
				behandelen: aai, ooi, oei en aau, eeu, ieu.
			 Als men deze uitspreekt houdt men bij het eerste drietal een
				oogenblik de heldere klinkers a, o en oe aan, waarna men de mondbuis den stand
				doet aannemen, die vereischt wordt om de heldere i voort te brengen. Bij het
				tweede drietal houdt men eerst de heldere a, e of i aan, en maakt daarna den
				overgang tot de oe. Men zie echter niet voorbij, dat bij eeu en ieu, de oe niet
				zoo helder klinkt als bij
{==119==} {>>pagina-aanduiding<<}
aau, maar meer de w nadert. Wanneer nu op
				eene van die tweeklanken eene noot aangehouden, of twee of meer noten gezongen
				moeten worden, dan doe men dit op den eersten klinker, en als de noot of de
				noten moeten eindigen, make men tevens vlug den overgang tot de i of de oe.
				Heeft men b.v. twee noten op het woord zwaai te zingen, dan zinge men beide op
				den klinker a, en make daarna den overgang tot i, vooral zorgdragende, dat zich
				tusschen de a's en de i geen spiritus lenis doe hooren, maar dat de
				klinkers aan elkander gelijmd worden.
			 De eenige drieklank, die onze taal heeft, komt ook in den zang
				voor, en wel in het woord miaauw, in het bekende Kattenduet. Dit woord levert
				den zanger geen moeilijkheden meer op, als hij aauw maar behandelt gelijk is
				aangewezen; de componist geeft aan, welke noten op mi, en welke op aauw worden
				gezongen.
			 Grooter moeilijkheden heeft de zanger met onze tweeklanken ai, ei
				of ij, ui, au en ou. Wanneer men in een gesprek de ei uitspreekt, hoort men
				niet, zooals bij de verlengde tweeklanken, den eersten klinker eenigen tijd
				aanhouden, maar een spraakgeluid, dat eene voortdurende wijziging ondergaat,
				door de mondbuis van den stand, die noodig is om de è (uitgesproken als
				in veld) uit te spreken, te doen overgaan tot dien, welke de heldere i
				veroorzaakt. Eveneens geschiedt het met de overige. Nu is het bij den zang niet
				wel mogelijk deze tweeklanken altijd op die wijze uit te spreken. Ten eerste
				grenst het aan het onmogelijke de verandering van den stand der mondbuis
				regelmatig te doen plaats hebben gedurende een vooraf bepaald tijdsverloop van
				drie, vier of meer seconden, hetgeen toch in den zang vaak zou gevorderd
				worden, wanneer men eene noot op zulk eenen tweeklank lang aanhouden, of er
				verschillende noten op zingen moest. Ten andere is het voor eenen zanger hoogst
				moeilijk de mondbuis van stand te doen veranderen bij het aanhouden van een
				zelfden toon, te meer daar het hem niet onverschillig is, op welke klinkers hij
				deze of gene tonen
{==120==} {>>pagina-aanduiding<<}
zingt. Het is b.v. veel gemakkelijker hooge
				noten op de klinkers e en i te zingen, dan op a en oe
				 1).
			 Wat staat den zanger in dit geval te doen?
			 Hetzelfde, wat er geschiedt, wanneer men bij het spreken iemand
				verzoekt een eenlettergrepig woord, waarin zulk een tweeklank voorkomt, lang
				aan te houden. Hij zal dan de mondbuis eenigen tijd in den stand laten,
				waardoor de klinker wordt voortgebracht, met welken de tweeklank aanvangt, en
				eerst aan het einde den overgang tot de i of de oe maken.
			 Het is dus voor ieder, die Nederlandsch zingt, van het hoogste
				belang deze tweeklanken te kennen en te kunnen oplossen. Onze goede
				spraakkunsten vermelden daarvan genoeg, en ik zou kunnen volstaan met daarnaar
				te verwijzen. Maar sedert er in de laatste dagen op het gebied van de taalkunde
				misdrukmakers zijn opgestaan, die zich volgelingen van Dr. 
				te Winkel noemen, en ie, oe en
				eu onder de tweeklanken scharen
				 2), kan het geen kwaad,
				het zoo vaak herhaalde nog eens te herhalen. Mijn schetsje wordt er tevens
				vollediger door.
			 De overige dezer tweeklanken worden aldus gevormd:
			 ai door de mondbuis den overgang te doen maken van à
				(uitgesproken als in dag) tot de heldere i.
			 ui van grepig ö (uitgesproken als in het Hoogduitsche
				Hölle) tot de heldere i.
			 au van à tot oe.
			 ou van ö (uitgesproken als in mol) tot oe.
			 De zangers gelieven dus de noot of noten, die zij op die
				tweeklanken te zingen hebben, op den eersten klinker der tweeklank aan te
				houden of te zingen, en eerst bij het rustteeken, of het overgaan tot eene
				volgende lettergreep, den overgang tot den tweeden klinker van den tweeklank te
				doen hooren.
{==121==} {>>pagina-aanduiding<<}

			 Wanneer men nu het hier aangemerkte getrouw opvolgt, kan men nog
				zeer leelijk en onduidelijk zingen, door in het andere uiterste te vervallen
				dan het gewone. Het is klaar, dat in de toepassing van mijne opmerkingen, die
				inderdaad uit het leven zijn gegrepen, goede smaak weder het voorzitterschap
				moet hebben, en men zich voor overdrijving moet wachten. Dat het echter, door
				ze na te komen, mogelijk is, dat een geheel koor zich doet verstaan, daarvan
				kan in Amersfoort, op de zangschool van den Heer 
				G.J. van Eyken, iedere week het bewijs aan
				belangstellenden worden geleverd.
		  	
			 A.M. Kollewijn, Nz.
		  	
			 (Wordt vervolgd).
		  
		
		
		  Veil en veilig.

		  
		  
		  Antwoord aan Prof. 
			 W.G. Brill.
			
		  (Zie bl. 33 hiervoren.)
			
		  Reeds een geruimen tijd geleden hadden we in dit Tijdschrift (gelijk
			 de belangstellende lezer zich wel zal herinneren) als ons gevoelen opgegeven,
			 dat het adjektief veil, veile, door 
			 Vondel en zijne dichterlijke tijdgenooten in
			 den zin van veilig, veilige, gebruikt, aan eene poëtische licentie,
			 eene afkapping of uitlating van den uitgang IG, zijn oorsprong te danken had.
			 Eene uitwerping der G, met eene, zich daaraan parende, zamentrekking, was in
			 onze oude taal iets, dat meer plaats greep; en, zocht men naar het ontstaan van
			 veilig, dan had men het oud Scandinavische felig, hetwelk niet
			 slechts in uiterlijken vorm er zeer naar geleek, maar daarenboven in beteekenis
			 er volkomen mede overeenkwam.
{==122==} {>>pagina-aanduiding<<}

		  Wel is waar, had 
			 Dr. van Vloten volgehouden, dat veil, in
			 den zin van veilig, een oud Nederlandsch adjektief was; maar toen hem
			 daarop door ons (zie Taalgids VII. bl. 13) beleefdelijk was verzocht, om in het
			 Oud-Nederlandsch dat adjektief dan eens aan te wijzen, hadden wij het
			 troostelooze antwoord bekomen (D. VI. bl. 105), dat hij zijn kostelijken tijd
			 met het opscharrelen van zulke voorbeelden niet wilde verbeuzelen.
		  Zoo stond nu de zaak, toen 
			 Prof. Brill dit Tijdschrift (D. VI. bl. 122)
			 met een opstel verrijkte, dat door onze vroegere aanmerkingen over de afkapping
			 van den uitgang IG was uitgelokt.
		  Veel kwam er voor in dit stuk, dat we niet beamen konden en ook
			 wedersproken hebben; maar wat ons vooral toescheen niet door den beugel te
			 kunnen, was, dat, ondanks al het openlijk voorafgegane, Dr. Brill toch
			 maar, kortaf en zonder eenig bewijs aan te voeren, vaststelde, dat het
			 besproken veil (veilig), even als het bnw. vocht, tot
			 onze primitieve adjektieven behoorde.
		  Tegen deze, thans nog maar alleen op den zetel der onfeilbaarheid
			 gehuldigde, manier van redetwisten zijn wij in dit Tijdschrift (D. VI. bl. 271)
			 ernstig opgekomen. Wij hebben niet slechts doen gevoelen, dat, als de
			 hoogleeraar iets stelde, hij het ook wel diende te bewijzen; maar daarenboven,
			 ondanks onze ongehoudenheid, zijn we zelfs verder gegaan en hebben we de
			 redenen uiteengezet, die zijne onbewezen stelling, onzes inziens, onhoudbaar
			 maakten.
		  Dit ons schrijven is nu laatstelijk door onzen kundigen
			 tegenpartijder met een antwoord (zie D. VII. bl. 33), bejegend, en het is
			 daarover, dat we thans te handelen hebben.
		  Met deze opmerkelijke woorden vangt dit stuk aan:
		  ‘Ik heb - beweerd, dat veil (in den zin van
			 veilig) primitief een adjektief is, maar van dit beweren geen bewijs
			 aangevoerd.
		  ‘Wanneer degeen, met wien men over een gevoelen redetwist, van
			 eenig beweren geen bewijs aanvoert, en men in
{==123==} {>>pagina-aanduiding<<}
hem met een mensch te
			 doen heeft, die noch oneerlijk noch zoo dwaas is, dat hij zich niet ontziet
			 beschaamd gemaakt te worden, dan houdt men het er voor, dat hij deswege
			 geen bewijs heeft aangevoerd, omdat hij bewijs onnoodig achtte.’
		  Laat ons hierbij een oogenblik stilstaan!
		  De hoogleeraar, men merkt het, geeft een les, die tevens min of meer
			 eene berisping is. Behooren wij die in ootmoed aan te nemen?
		  Wat dunkt er u van, onpartijdige lezer?
		  Gij herinnert u, dat we openlijk in dit Tijdschrift verklaard
			 hadden, veil, in den zin van veilig, niet voor een oorspronkelijk
			 Neêrlandsch adjektief te houden, maar te meenen, dat het reeds in een
			 afgeleiden vorm uit eene andere taal tot ons overgekomen was. Gij weet, dat we
			 aan een geleerde, die het tegendeel volhield, met nadruk (maar zonder gewenscht
			 gevolg) verzocht hadden ons in het oude Nederlandsch voorbeelden aan te wijzen
			 van dat voorgewende primitieve veil (veilig).
		  En zie! daar komt nu 
			 Dr. Brill tusschen beiden, en zegt kortaf, dat,
			 even als vocht, volgens 
			 Kiliaen, een primitief adjektief is, zoo ook
			 veil het is in den zin van veilig.
		  Hadden we thans met deze ongestaafde uitspraak ons maar vergenoegen,
			 en denken moeten: de hoogleeraar is een eerlijk en verstandig man; al geeft hij
			 het bewijs niet, hij zal het wel in zijn zak hebben: we moeten er maar niet om
			 vragen: laat ons er stillekens in berusten!
		  Wat dunkt er u van, lezer? Had de hoogleeraar regt om dit van ons te
			 verwachten?
		  Gij grimlacht. Wij verstaan dien grimlach, en gelooven, dat Dr.
			 Brill bij nader inzien zelf lagchen zal om de zeker niet wel
			 overwogene zinsneden, die wij hierboven hebben aangehaald.
		  Nu, ondertusschen, heeft hij de bewijzen, die hij meende te
			 bezitten, wel willen leveren.
		  Zijne stelling is, dat veil, in den zin van veilig
			 gebruikt,
{==124==} {>>pagina-aanduiding<<}
hetzelfde woord is, als het oorspronkelijke veil,
			 venalis, voor geld te koop.
		  Om dit goed te maken, geeft hij eerst redeneringen, en dan
			 (gelijk hij ze noemt) bewijzen.
		  Wij gaan ze beide toetsen.
		  Vooraf echter zij ons vergund deze twee kleine opmerkingen te maken,
			 die we den lezer vriendelijk verzoeken bij de verdere beschouwing dezer
			 quaestie wel in het oog te willen blijven houden.
		  Dr. Brill, die zelf in zijne verdienstelijke 
		  Spraakleer verscheiden voorbeelden, uit het
		  Oud-Neêrduitsch, van de uitwerping der g aangehaald heeft
		   1), is het met ons eens (z. Taalgids VI. bl.
		  122. r. 5 v.o.), dat 
		  Vondel en zijne tijdgenooten den adjektievalen
		  uitgang IG bij wijlen afgekapt of uitgelaten hebben: En daarenboven
		  weêrspreekt hij ook niet (hetgeen trouwens ook niet te weêrspreken
		  is), dat in het Oud-Scandinavisch het bnw. felig met ons veilig
		  overeenstemt, en fela daar dekken, bedekken, beteekent.
		  Wij hebben dus regt om het er voor te houden, dat hij hier niets
			 tegen in te brengen heeft, ofschoon het toch zijne stelling aanmerkelijk
			 verzwakt.
		  Doch dit een en ander laten we nu rusten en bevelen het slechts aan
			 's lezers geheugen. De redeneringen des hoogleeraars liggen thans eerst
			 aan de beurt.
		  Ze luiden als volgt:
{==125==} {>>pagina-aanduiding<<}

		  ‘De gemeenschappelijke beteekenis (van veil en
			 veilig) is, mijns bedunkens, onbekommerd. Onbekommerd ten gevolge
			 van, verzekering tegen gevaar van in beslagneming is de opvatting, waar
			 veil in den zin van veilig voorkomt: veilig is vrij
			 (salvus, sauf) gemaakt. Onbekommerd, daarentegen, als de qualificatie
			 van eenig goed, waarop geen beslag gelegd is, dat onder geen verband staat,
			 waarover men als vrij eigendom beschikken en dat men bijgevolg
			 vervreemden mag, in de opvatting van veil in den zin van te
			 koop. En opdat men dien overgang van vrij tot eigen en te
			 koop niet te stout vinde, het adjektief vrij is, etymologisch, het
			 Lat. privus d.i. eigen, en beteekent te koop in: vrij
			 wijn, dat is, hier is wijn te koop. Nog kan ik hier bijvoegen, dat
			 het Angelsaks: fäle de beide beteekenissen te koop en
			 eigen vereenigt, en dat de beteekenis liber, exemptus, immunis,
			 bij 
			 Kiliaen aan veilig gegeven, even juist
			 op veil (te koop) als op veilig toepasselijk is. Is nu
			 veilig eigenlijk vrijgemaakt, en veil eigenlijk
			 vrij, en zijn de beteekenissen vrij en eigen onderling
			 één en gezamenlijk het grondbegrip van veil, te koop, dan
			 valt er toch waarlijk aan de identiteit van veil (te koop),
			 hetwelk onmiskenbaar een adjektief is, en veil (veilig) niet te
			 twijfelen.’
		  Wanneer men nu al dit geredeneerde aandachtig gadeslaat, dan ziet
			 men terstond. dat, van begin tot eind, datgene, waarop men zich voornamelijk
			 grondt, geheel verstoken is van bewijs.
		  Veilig zou eigenlijk vrijgemaakt, veil onbekommerd en
			 vrij beteekenen; goed, dat niet in beslag genomen is, zou
			 veil wezen; vrij in vrij wijn zou beduiden veile, te
			 koop sijnde wijn: dit, en wat er bijgevoegd is, het zijn altemaal
			 beweringen, die op onbewezen beweringen rusten; het zijn stellingen, die
			 van Dr. Brill's vindingrijkheid en scherpzinnigheid mogen getuigen;
			 maar, wel bekeken, staan ze daar ongestaafd.
		  Uit dien hoofde alleen zouden wij ons ongehouden mogen achten om er
			 ons verder mede bezig te houden; doch ten allen overvloede merken wij aan, dat
			 ze, bij het onbewezene,
{==126==} {>>pagina-aanduiding<<}
ook nog het gebrek hebben van
			 onjuist en onwaarschijnlijk te zijn.
		  Wie heeft het ooit gehoord, dat goederen, welke niet in beslag
			 genomen waren, daarom gelijk gesteld werden met de zoodanigen, welke men
			 te koop veilde, of dat b.v. omgekeerd, een slaaf, die te koop
			 geveild werd, vrij mogt heten? Wie heeft ooit een
			 onbekommerde vrouw een veile vrouw genoemd? en, wat vrij
			 wijn betreft; indien in deze uitdrukking vrij niet met oude
			 impostverordeningen in verband stond, maar veil of te koop
			 beduidde, waarom leest of las men dan ook niet op de uithangborden: vrij
			 melk, vrij brood, vrij water en vuur enz.?
		  Maar genoeg hiervan! 
			 Dr. Brill zegt zelf: ‘dit zijn alle
			 slechts redeneringen:’ en hoewel hij er vervolgens (onder een zoete
			 begoocheling) bijvoegt: ‘redeneringen met onloochenbare
			 bewijskracht:’ zoo oordeelt hij toch noodig, bewijzen of voorbeelden bij
			 te brengen van het feit, dat in onze oude taal een oorspronkelijk adjektief
			 veil, in den zin van veilig, gebezigd werd.
		  Toen we, op pag. 35 onder aan, lazen, dat de hoogleeraar hier toe
			 overging, rees in onze gedachte de vraag op: heeft de kundige taalvorscher dan
			 waarlijk in middeleeuwsche legenden, getijdeboeken, Evangeliën,
			 geestelijke vertogen, kronijken, keuren, of wat dies meer zij, dat primitieve
			 veil (veilig) nu gevonden? Of was het misschien reeds vroeger in
			 zijn bezit, en werd hij daarom een beetje boos, toen we het onbescheiden
			 vermoeden aan den dag legden, dat hij het niet zou kunnen vertoonen?
		  Wij sloegen snel de bladzijde om; maar, ziet! wat zagen wij daar?
			 Niets, niets, dan eene enkele zinsnede uit een ongedrukt verbaal van NB. 1628,
			 waarin onveil voor onveilig gebruikt was.
		  Dit moest nu bewijzen, dat in onze oude taal, in ons
			 middelnederlandsch, een primitief adjectief veil voorhanden was, dat
			 veilig beduidde!
		  Ter loops beriep Dr. Brill zich ook op de plaatsen uit 
			 Vondel, door ons vroeger aangehaald, waar deze
		  	(bij af-
{==127==} {>>pagina-aanduiding<<}
knotting)veil voor veilig gebruikt had: maar
			 dit beroep kon bij hem geen ernst wezen, daar hij zelf had erkend (zie D. VI.
			 bl. 122), dat deze dichter en zijn tijdgenooten, bij wijze van poëtische
			 licentie, de afkapping van ig bezigden: trouwens hij had dan ook
			 naauwlijks dit wankele argument geuit, of hij liet het dadelijk varen. 's
			 Hoogleeraars enkel voorbeeld of bewijs is dus (bittere armoede!) dat eenige
			 onveil van 1628, één geïsoleerd dichterlijk woord, in
			 een, betrekkelijk laat, prozastuk ingeslopen!
		  Tegenover hetzelve stellen we de navolgende onloochenbare
			 feiten:
		  Dr. Brill heeft zich in zijn opstel beroepen
			 op 
			 Kiliaen. Wij hebben er niets tegen om met hem
			 het geschil voor dezen kundigen lexicograaf te brengen.
		  Slaan wij dezes werk (uitg. van 1599) open, dan vinden we op bl.
			 579: Veyl, Venalis, venditioni expositus. germ. feil. - Veyligh, Tutus,
			 pervius: en Tutus, liber: Securus: en Absolutus, exemptus,
			 immunis.
		  Dit is alles. - Van een oorspronkelijk veyl, tutus, geen
			 enkel woord!
		  Is het nu te denken, dat een man, zoo ervaren in het Nederduitsch
			 als Kiliaen, een oorspronkelijk adjektief veyl, (tutus,)
			 hetwelk dan zelfs in zijn tijd (gelijk Dr. Brill stelt) nog leefde,
			 geheel over het hoofd gezien en achterwege gelaten zoude hebben?
		  Nogtans de bekwaamsten en naauwkeurigsten kunnen falen: - maar,
			 letwel! 
			 Plantijn, wiens Woordenboek in 1572 uitkwam,
			 heeft, ja, ook veyl, venalis; en veylich reysen, iter tutum: maar
			 veyl voor veylich is insgelijks bij hem niet te vinden.
		  En net eender staat het met de zaak bij 
			 Van der Schueren, in zijn 
		  Teuthonista, die in 1472 het eerst 't licht zag:
		  een veyl, venalis kent hij wel; maar een veyl, tutus, zult ge
		  vruchteloos bij hem zoeken.
		  Als dan dat gewaande primitieve adjektief veil
			 (veilig) in geen onzer oude woordenboeken voorkomt; als het in niet
{==128==} {>>pagina-aanduiding<<}
één
			 middelnederlandsch Schrijver aan te wijzen is; als onze bekwaamste taalkenners
			 van vroeger tijd er nooit van gerept hebben; als 
			 Dr. Brill de eerste is, die het (maar toch
			 slechts in een vizioen) gezien heeft; - mogen en moeten we dan niet aannemen,
			 dat werkelijk zoodanig woord in het Oud-Neêrlandsch niet aanwezig is?
		  Maar waar komt ons veilig dan van daan? Tusschen dit woord,
			 en veil, dat voor geld te koop beduidt, is er een zeer groot
			 verschil van beteekenis. De afstand gaapt zoo wijd, dat, om van het een tot het
			 ander te geraken, de gewaagdste luchtsprongen te kort schieten: doch, indien
			 wij in het Oud-Scandinavisch (men veroorlove ons het hier ten slotte nog eens
			 te herhalen) een bnw. felig aantreffen, dat veilig beteekent, en
			 een ww. fela, dat dekken, bedekken beduidt; dan is er zulk een
			 naauw zinsverband tusschen bedekken en beveiligen, dat, wanneer
			 we deze afleiding aannemen, we gezegd kunnen worden een gebaanden weg te
			 bewandelen. De eenvoudigheid, die het kenmerk der waarheid draagt, lacht er ons
			 op toe, en alle spitsvindigheden kunnen we, als onnoodige ballast, in 't water
			 werpen.
		  Hier meenen wij te mogen eindigen. Wij danken den Heer
			 Brill, dat, al vond hij (gelijk hij zeide) zijne bewering onnoozel
			 van eenvoudigheid, zoodat hij het onnoodig achtte er bewijs voor aan te
			 voeren, hij er echter wel toe is willen overgaan om aan onze ongeloovigheid
			 een weinig te gemoet te komen en datgene te leveren, dat, in zijn oog, als
			 bewijs mogt gelden. Daardoor zijn wij in de gelegenheid geraakt om het, in 't
			 belang der waarheid, te toetsen.
		  Of het dien toets zegevierend heeft doorgestaan, mogen de
			 deskundigen nu beslissen. Onzes bedunkens, is zulks het geval niet geweest. Ter
			 goeder trouw komt hij ons voor, zoowel in zijn 
		  Spraakleer als in dit Tijdschrift, zich vergist te
		  hebben; daardoor op nieuw toonende, dat zelfs de kundigsten dwalen kunnen, en
		  men daarom (al trekt men hun eerlijkheid en verstand niet het minst in twijfel)
		  toch steeds voorzigtig doet, wanneer men zich niet, al te
{==129==} {>>pagina-aanduiding<<}
gedwee en
		  goedgeloovig, bij hun onbewezen stellingen, hoe peremptorisch dan ook
		  uitgesproken, nederlegt.
			
		  Om den draad onzer redenering niet af te breken, hebben we het een
			 en ander, dat ons niet onmisbaar voorkwam, hiervoren achterwege gelaten. Thans
			 echter zij het ons geoorloofd nog kortelijk aan te stippen, dat in de aan 't
			 Neêrduitsch verwante talen het woord, dat daar veil, venalis,
			 beduidt, evenmin als bij ons, voor veilig, tutus, securus gebruikt
			 wordt.
		  In het oud Scandinavisch luidt het fal. Ihre in zijn
			 Glossarium Suiogothicum, fol. 416, teekent er bij aan. ‘Al.
			 val. Germ. feil. Probabile putat Wachterus, vocem
			 indigenam non esse, quum Veteres Germani, Tacito teste, pecunia
			 caruerint, adeoque nonnisi permutatione commercia exercuerint. Dubius vero
			 haeret, utrum Lazio accedere debeat, qui feil contractum putat a
			 venalis, an vero Graecae originis id esse, credere praestet, a
			 	πολέω vendo.’
		  Er is dus geen de minste quaestie van bij Ihre, om
			 fal, dat alleen venalis beteekent, tot felig, veilig, te
			 willen brengen, Hij houdt fal voor een geheel ander woord en wijst op
			 een anderen oorsprong.
		  Thans nog in het Zweedsch is het datzelfde fal, dat er
			 veil, te koop aanduidt, maar nooit in den zin van veilig wordt
			 gebezigd.
		  Dit ook valt er te zeggen van feil, zoowel in het oud- als
			 tegenwoordig Hoogduitsch:
		  en wat het Angelsax. fäle (venalis) betreft,
			 waarop zich 
			 Dr. Brill beroepen heeft; zoo is het wel zeker,
			 dat dit niet tevens in den zin van veilig gebezigd werd.
			 Fäle moge ook eigen beteekend hebben, gelijk 
			 Grimm zegt, hoewel 
			 Bosworth zulks niet opgeeft; dit is geheel iets
			 anders. Er bestaat zulk een naauw verband tusschen hetgeen we kunnen te koop
			 veilen en hetgeen ons eigendom is, dat ligtelijk het woord, hetwelk
			 te koop aanduidde ook de beteekenis van eigen kon krijgen. Voor
			 onze stelling is het genoeg, dat daar (evenmin als in de andere opgenoemde
			 talen) het woord, dat venalis uitdrukte, niet tevens in den zin van
			 tutus, veilig, tegen gevaar of onheil gedekt, gebruikt werd.
		  Wij achten het onnoodig hier langer over uit te weiden. Eer we
			 sluiten zij ons echter nog ééne aanmerking vergund. Zij geldt de
			 noot van Dr. Brill op bl. 34 hiervoren te vinden. De hoogleeraar laat
			 het daar voorkomen alsof hij, ten opzigte van zijne stelling reeds
			 genoeg gezegd had in zijne Spraakleer. 3de
			 uitg. bl. 191 en 192. Omdat genoeg wel te doen uitkomen,
			 kunnen we, dunkt ons, niet beter doen, dan alles wat daar dienaangaande
			 voorkomt, hier uit te schrijven. Het luidt: ‘Veilig komt van
			 veil (voor geld te krijgen) en beteekent eigenlijk
			 onbekommerd, onbelemmerd, vrij.’ Anders leest men er niet. Wie
			 wil, houde dit voor bewijs; wij hebben er, met de beste gezindheid, niets dan
			 een magtspreuk in kunnen vinden.
			
		  Rotterdam,
		  den 10den Julij 1865.
		  A. Bogaers.
		
		
{==130==} {>>pagina-aanduiding<<}

		  Rigghe.

		  
		  
		  Reeds voor vier jaren werd door mij in dit tijdschrift gevraagd naar
			 de beteekenis van het Middelnederlandsche ric, ricghe, en heb ik, daar
			 mijne vraag onbeantwoord bleef, later zelf getracht (Taalgids, III, 304
			 en 5), naar aanleiding van eene aanteekening in eene Sluische Stadsrekening,
			 die beteekenis min of meer aan te wijzen. Voor zoover mij bekend is, is dit
			 woord sedert in den Taalgids niet meer ter sprake gekomen. Ik neem
			 derhalve de vrijheid er op terug te komen, met opgave van een viertal
			 aanteekeningen, waarin het woord voorkomt, in de hoop, dat we daardoor een
			 stapje nader zullen komen tot de kennis van zijne beteekenis. Ik trof het woord
			 meermalen aan in de twee oudste Boeken en Registers van Weezen,
			 berustende onder de aan mijne zorg toevertrouwde archieven, loopende van 1447
			 tot 1473, en van 1485 tot 1537. Daarin luidt het o.a.:
		  5 Februari 1451. Item, zo es den vorn. kindren ghebuert eenen brunen
			 roseyden vrauwenkeerel, ghevoedert met grauwen rigghen of daer
			 vooren drie ponden groten torn.
		  19 Dec. 1470. Item, eenen graeuwen vrauwekerle, ghevoedert met
			 graeuwen rigghen.
		  10 Maart 1494. Item, eenen vrauwen moreydenkaerle, ghevoert met
			 graeuwen rigghen.
		  1505. Eenen vrauwen zwartenkeerle met graeuwen
			 rigghen.
		  Het treft al dadelijk de aandacht dat in alle vier de door
{==131==} {>>pagina-aanduiding<<}
ons meêgedeelde plaatsen rigghen onmiddellijk wordt
			 voorafgegaan door grauwen, hetgeen het o.i. zeer waarschijnlijk maakt,
			 dat, waar deze stof gebruikt werd tot het voederen der kerels (een zeer
			 bekend en gewoon kleedingstuk, zoo voor mannen als vrouwen) grauw hare
			 gewone, eigenaardige kleur was, of, ten minste, dat deze kleur met den naam van
			 grauw bestempeld werd. Verder weten wij, dat de kerels, en vooral zulke
			 die zoo kostbaar waren, dat men er bij verweezingen bijzondere melding van
			 maakt en niet zelden de erflater er bij zijn testament over beschikte
			  1), gevoerd waren met kostbaar bont, dat den naam droeg van
			 voederse. De pels- en bontwerkers nu heetten in het algemeen
			 grauwwerkers, terwijl men door grauwwerk eene bijzondere soort
			 van pelswerk verstond: vair et gris, wit en grijs pelswerk
			 (appelgrauw zegt 
			 Kramers in zijn bekend woordenboek), afkomstig
			 van een eekhorentje uit het noorden. Vandaar, dat wij ook vermeld vinden:
			 ‘ongewrocht grauwwerk of wilde pelterij, komende uit het noorden.’
			 (Zie Bijdragen tot de oudheidk. en Gesch. inzonderheid van
				Zeeuwsch-Vlaanderen, door 
			 Janssen en 
			 Van Dale, vijfde deel, eerste en tweede
			 stuk).
		  Uit het bovenstaande meenen wij met eenigen grond te mogen afleiden
			 dat men door grauwe rigghen grauwwerk, grauw pelswerk, vair et
			 gris te verstaan hebbe, en dat rigghe ook hier de beteekenis heeft
			 van huid, hetzij eene bereide huid, eene pelshuid, of iets dergelijks.
			 Intusschen bevelen wij het woord in de aandacht van alle taalkundigen aan, en
			 in 't bijzonder in die van de geëerde Redactie van den Taalgids en
			 den kundigen uitgever van het Middelnederlandsch Woordenboek.
			
		  Sluis, 18 Juli 1865.
		  J.H. van Dale,
		  Archivaris.
		
		
{==132==} {>>pagina-aanduiding<<}

		  Aflaat, misbedienen, ouwel, abt.

		  
		  
		  Er zijn schrijvers, die, bij voorkeur onderwerpen uit katholieke
			 tijdperken, vooral priesters en kloosterlingen betreffende, schijnen te
			 behandelen. Men zou hieruit zeggen dat er aan het katholieke leven nog al
			 poëtische kanten zijn. Die echter aan dergelijke onderwerpen zijnen zang-
			 of schrijflust wil bot vieren, hij wapene zich, in de eerste plaats, met de
			 noodige dogmatische en liturgische kennis. En dit geldt vooral, wanneer er iets
			 hatelijks in een poëtisch kleed moet worden gestoken.
		  Had de Heer 
			 Potgieter een en ander bedacht, hij zou in,
			 ‘Lief en leed in het Gooi’ (1835-1847) den krijgsman, die veinzende
			 te sterven, een Nonnekijn om eenen biechtvader smeekt, opdat hij de Absolutie,
			 d.i. de vergiffenis zijner zonden, zou kunnen ontvangen, de woorden niet in den
			 mond gelegd hebben.
		  
			 ‘Zorg dat ik, eer ik sterf 
			 Aflaat verwerv!’ 
		  

		  Een aflaat zou men een afslag van tijdelijke straffen, door
			 de zonden verdiend, kunnen noemen; doch hem voor een ontslag der zonden aan te
			 zien, is even ongerijmd, als de uitlegging van ‘'t Magnificat’
			  1) door denzelfden schrijver: welke, uit de
			 Evangeliën getrokken ontboezeming der H. Moedermaagd, hij ‘een der
			 sieraden van de vesper der R. C. kerk’ noemt.
		  Maar is dan een aflaat geene vergiffenis der zonden, en
{==133==} {>>pagina-aanduiding<<}
een aflaat van een maand of jaar, geen vrijbrief om er maar op aan te
			 leven? Zoo ik in ‘de Taalgids’ een oogenblik theologiseeren mag,
			 dan zullen wij, tot eene geheel andere beteekenis geraken, Het woord
			 aflaat, dat in den grond bijna hetzelfde is als afslag, zal zeker
			 zijn naam te danken hebben, aan den afslag, der primitieve kerkelijke boete, en
			 der tijdelijke straffen, om welke uit te wisschen men die boete pleegde, dien
			 de Bisschop soms op voorspraak der martelaren verleende. Die openbare
			 kerkelijke boete heeft opgehouden te bestaan, doch niet de plicht om aan God
			 zekere voldoening te geven, voor hetgene zijne strenge rechtvaardigheid, ook na
			 de vergeving der zonden, om de onvolmaaktheid onzer bekeering nog vaak van ons
			 kan eischen; eene voldoening, die, zoo wij ze Hem niet geven, door Hem zal
			 worden genomen hier op aarde, of hierna in het vagevuur. Vandaar de verklaring
			 van het Concilie van Trente
			  1) dat zoo de schuld der zondaars
			 al wordt weggenomen, hij daarom nog niet van alle straf ontheven is. De
			 straffen die dikwerf na de vergeving der zonde overblijven, noemt men
			 tijdelijke straffen, in tegenstelling der eeuwige helsche, welke
			 door de biecht worden weggenomen. Wijl de kerk heden het brengen der aan God
			 verschuldigde voldoende boete, voor de overblijfselen der zonde, aan ieders
			 godsvrucht overlaat, zoo ontslaat zij niet meer expresselijk van het plegen van
			 een of ander bepaald boetvaardig werk, gelijk weleer; steunende echter op hare
			 sleutelmacht, de oneindige verdiensten van Christus, en de overvloedige
			 verdiensten der Heiligen, geeft zij nu nog als vroeger, aflaat van de
			 zoogenoemde tijdelijke straffen. Aflaat beteekent dus: eene
			 kwijtschelding der tijdelijke straffen om de oneindige verdiensten van
			 Christus, en de overvloedige verdiensten der heiligen.
		  Een aflaat is dus geene kwijtschelding van zonde, en nog
{==134==} {>>pagina-aanduiding<<}
veel grooter onzin is het, er een vooruitwerkende kracht, die de
			 vergiffenis van nog te bedrijven zonden verleent, aan toe te kennen.
		  Maar wat beduidt dan volle aflaat, een aflaat van een
			 maand, een jaar enz.? De geschiedenis van den aflaat zal ons deze
			 bijvoegelijke naamw. evenzeer ophelderen. In de eerste eeuwen der kerk boden de
			 martelaren hunne opofferingen en het lijden, dat zij meer ondergingen
			 dan voor de voldoening hunner eigenschulden bij God, noodig was, met andere
			 woorden, hunne overvloedige verdiensten (die echter al hun voldoende
			 kracht weer aan de verdiensten des Heeren ontleenden) aan, ter vervanging der
			 boete die de boetelingen nog aan Gods gerechtigheid waren verschuldigd. Op
			 hunne voorspraak gaf dan de kerk afslag, geheel of gedeeltelijk. Ontving men
			 geheelen afslag, dan was dit een volle aflaat. Die afslag kregen voor
			 een maand of jaar, hadden een aflaat van een maand of jaar, d.i.
			 der boete en der straffen die zij in zulk een tijdsverloop door die boete bij
			 God konden uitwisschen. Deze terminologie nu heeft de kerk overgehouden ter
			 bepaling der mate van de straffe die zij kwijt scheldt. Bepaalde weleer, de
			 hoeveelheid der boete waarvan men ontheven werd, ook de hoeveelheid der
			 straffen, waarvan men ontslagen werd door God; thans dient de boetetijd van
			 vroeger enkel tot maatstaf, om aan te geven van hoeveel tijdelijke straffen men
			 afslag, d.i. aflaat krijgt. Verleent de Paus b.v. een aflaat van 100 dagen, dan
			 ontvangt men ook bij God, de kwijtschelding van zooveel tijdelijke straffen,
			 als men, in de eerste eeuwen, door eene kerkelijke boete van 100 dagen, kon
			 verwerven. Zoo is een aflaat van een jaar of maand, enz. een afslag van zoo
			 veel tijdelijke straffen als men vroeger door de kerkelijke boete van een jaar
			 of maand kon uitwisschen. Een volle aflaat zal derhalve eene kwijtschelding van
			 alle tijdelijke straffen zijn.
		  Men spreekt van een aflaat verleenen, toestaan, vragen, schenken,
		  	er aan deelachtig worden, verdienen. Men wordt ge-
{==135==} {>>pagina-aanduiding<<}
zegd eenen
			 aflaat te verdienen wijl men, zonder eene berouwvolle stemming des
			 gemoeds over alles wat men misdaan heeft, en het verrichten van een godvruchtig
			 werk b.v. kerkbezoeken, of eenige penningen te geven tot een godsdienstig doel,
			 geene kwijtschelding van tijdelijke straffen, dus geenen aflaat kan verwerven.
			 Niemand kan aflaten verleenen dan de Paus (of hij moest iemand delegeeren),
			 slechts in een enkel geval de Bisschop, wiens macht daaromtrent zeer beperkt
			 is. Ook kan de geloovige soms zeer goed zonder den priester een aflaat
			 verdienen, wanneer hij slechts in vriendschap met God is, en de door den Paus
			 gestelde voorwaarde vervult. Die dus den Priester in den biechtstoel voorstelt
			 als aflaten verleenende, stelt eene onwaarheid voor.
		  
		  Ook moet zich elke katholiek soms ergeren, als hij ziet, hoe
			 onhandig zijne andersdenkende broeders met het woord Mis, en de daarbij
			 gebruikelijke termen kunnen omspringen. Zoo vind ik zelfs in ‘de
			 Taalgids’ in eene recensie van 
			 Dr. Du Rieu op eene vertaling van ‘de
			 Jood van Verona,’ - eene recensie, wier bittere ironie eerder te vergeven
			 ware, zoo 's mans gewone onverdraagzaamheid in het godsdienstige ook daarbij
			 niet had doorgestraald - de uitdrukking Misbedienen, aanbevolen, en dat
			 wel ten koste van het overal gebruikelijke Mis doen. Terwijl Recensent
			 zijne Romeinsche reis in herinnering brengt, zegt hij: dat hij in Italië
			 (waarmede kan een nietkatholiek reiziger zich al niet amuseeren!) Missen liet
			 bedienen of lezen, nooit doen.
		  Tusschen bedienen en iets zelf doen is een machtig
			 groot verschil. De priester doet de Mis, doch het bedienen der
			 Mis behoort tot den werkkring der Acolieten of Misdienaren, die de
			 benoodigdheden tot het H. offer aan den offeraar toereiken. Aan God een offer
			 opdragen, wordt geacht eene daad bij uitnemendheid te zijn, van daar spreekt
			 men van Mis doen. Wijl de Mis ook tevens voor een hulde- en dienstbetoon
			 aan God bij uitnemendheid wordt aangezien, wordt
{==136==} {>>pagina-aanduiding<<}
zij ook de
			 Dienst genoemd, en spreekt men van de Dienst doen, verrichten, en
			 vraagt men: is de Dienst uit? Wie heeft de Dienst gedaan? Wijl de Mis eene
			 onbloedige voortzetting van het kruisoffer, en daarom eene offerhande is, zijn
			 vele woorden die bij dit laatste voegen, ook bij het eerste ge bruikelijk, en
			 gelijk men een offer opdraagt, en opoffert, zoo ook de Mis. Om
			 dezelfde reden zegt men ook voor, de Mis doen, het H. offer opdragen, onder
			 de onbloedige offerhande enz. De uitdrukking Mis lezen schijnt zijn
			 ontstaan verschuldigd te zijn, aan de gebeden die bij het H. offer geschieden,
			 omdat bidden en lezen vroeger, en ook nu nog enkel, synoniem
			 waren. Zoo 
			 Beatrys vb. 210:
		  
			 Ick hebbe ghevast ende ghelesen. 
		  

		  Is het algemeen gebruik in beschaafde kringen de maatstaf of een
			 woord ter rechter wijze wordt aangewend, dan zijn de uitdrukkingen: Mis
			 vieren en houden, die men bijna altijd bij nietkatholieke schrijvers
			 aantreft, niet sterk aan te prijzen, veeleer af te keuren.
		  Wijl het gebruik van houden nog al veelvuldig, en dat wel,
			 met groote verscheidenheid van beteekenis, plaats grijpt, en het dikwerf
			 gebezigd wordt voor: iets doen op groote schaal, met veel plechtigen omhaal
			 en samenwerking van anderen, b.v. een feest, optocht, harddraverij houden
			 d.i. doen plaats grijpen; zoo huiver ik om de uitdrukkingen: een plechtige
			 dienst, of lijkdienst houden, als bepaald verkeerd te brandmerken;
			 hoewel men zeker veel algemeener zegt: eene plechtige dienst doen,
			 verrichten, of wel een plechtige lijkmis opdragen. Dienst doet meer
			 aan eene plechtigheid met grooteren omslag denken, vandaar dat houden er
			 nooit zoo vreemd bij zal klinken, als bij het woord Mis. Dit is de
			 reden, dat men den katholiek nimmer zal hooren zeggen: de Pastoor heeft de mis
			 gehouden. Of: Ik moet de mis nog houden, d.i. lezen, doen. Of hooren vragen: Is
			 de mis al gehouden d.i. gedaan? Wie heeft de zielmis gehouden d.i. gedaan,
			 opgedragen?
		  Neemt men de grondbeteekenis van vieren feriari, fiar d.i.
{==137==} {>>pagina-aanduiding<<}
rust, v. d. rusten, zich ontspannen, zich aan genietingen
			 overgeven, in aanmerking, dan zal dit woord nog minder bij de Mis te
			 pas komen, en in de samenleving der katholieken hoort men het nimmer; en, of
			 men het bij goede katholieke schrijvers zal aantreffen, durf ik niet vast
			 verzekeren. Geen priester zal zeggen: ik heb om acht uur de mis gevierd, d.i.
			 gedaan, opgedragen. Geen koster vragen: Of UEerw. ook de Mis belieft te vieren?
			 of wel: wie de late Mis viert? Niemand zal zijnen pastoor verzoeken om eens een
			 Mis voor hem te vieren. Wij vieren wel feesten, doch geene zielmissen, deze
			 doen wij.
		  Neemt men echter de H. Dienst als eene plechtigheid van grooten
			 omvang, zooals op groote feesten, of bij bijzondere gelegenheden geschiedt, dan
			 treedt, indien ik zoo spreken mag, meer de feestelijke en plechtige omhaal op
			 den voorgrond en het H. offer, waarom zich dat alles samenschaart, meer op den
			 achtergrond; en gelijk men gewaagt van eene plechtige dienst houden, zoo
			 mag men wellicht spreken, van eene plechtige Dienst vieren; gelijk men
			 hoort: eene plech-tigheid vieren. Doch deze laatste uitdrukkingen, heeft
			 men geen recht, om onder de gebruikelijke te rangschikken.
		  
		  Hoe eerbiedwaardig ook de oorsprong van het woord ouwel is,
			 de beschaafde, en zijnen godsdienst kennende katholiek, gebruikt het niet meer
			 om datgene aan te duiden, waarvoor het in den beginne werd gebezigd, namelijk
			 voor Mis- of Offerbrood of hostiën. Toen het woord oblië in
			 den volksmond tot ouwel was geworden, om er een alledaagsch voorwerp
			 mede aan te duiden, was het, dunkt mij, natuurlijk dat men in de Kerk, dit, om
			 zoo te zeggen, geprofaneerde woord, niet meer aanwendde Immers zijne
			 grondbeteekenis was onkenbaar geworden; oblië bestond, als 't ware niet
			 meer. En den schijn te hebben, alsof men voor de Mis geheel dezelfde dingen
			 bezigde, - niet alleen in vorm maar ook in naam, - waarmede men brieven
			 toemaakt, of medicinale poeiers inneemt, dit moet men getracht hebben te
		  	ver-
{==138==} {>>pagina-aanduiding<<}
mijden. Want wie onderscheidde nog dat ouwel eigenlijk
			 offerbrood beteekende? Het behouden van dat woord was daarom nergens toe
			 dienstig, en zijn gebruik voor Misbrood moest stuiten, wijl er tevens een
			 profaan, in zekeren zin, verachtelijk voorwerp mede werd aangeduid.
		  Tegenwoordig zal dan ook geen bakker zich komen aanbevelen, tot het
			 leveren van groote en kleine ouwels voor de Mis. Is er gebrek aan Misbrood, de
			 Pastoor zal niet schrijven om ouwels; de koster niet vragen hoeveel kleine
			 ouwels er moeten geconsacreerd worden, kleine hostiën bedoelende. Vraag in
			 de Sacristiën ook niet naar de ouweldoos, want zij zullen haar niet weten
			 te vinden, of er moest bij toeval een doosje met ouweltjes staan, om het een of
			 ander aan elkaar te plakken. Bij het onderricht der kinderen wordt dat woord
			 nooit gebruikt, zij zouden het ook verkeerd verstaan; en mocht er soms een, in
			 zijne onnoozelheid, eene hostie een ouwel noemen, dan wordt hem onder
			 het oog gebracht, dat men, het brood tot zulk een verheven doeleinde bestemd,
			 niet met zulk eenen naam mag noemen. Zoo verre mijne ondervinding strekt, heb
			 ik het dan ook slechts eens, uit een katholieken mond, vernomen, doch men neme
			 hierbij in aanmerking, dat het iemand was, die van alles wist, behalve van zijn
			 geloof. Wij gruwen er natuurlijk nog meer van, om dit woord voor de H.
			 geconsacreerde hostie te gebruiken, al zet men er zelfs ‘Heilig’
			 voor. Wij hebben hiervoor een overvloed van andere termen, als: het
			 Allerheiligste, het H. Sacrament, de Eucharistie, het Hoogwaardig, de H.
			 Communie.
		  Ik heb ook nog nooit een katholieken schrijver gelezen, waarin ik
			 het woord ouwel voor hostie aantrof. En of onze ouden, voor de
			 Reformatie, ouwel in dien zin bezigden, zou ik zeer betwijfelen. Doch ik
			 durf dit laatste niet te hard roepen, omdat ik mij niet mag beroemen, eene
			 uitgebreide studie van die lieden gemaakt te hebben. Wat ik van Vondel
			 niet gelezen heb, heb ik aandachtig doorgebladerd, doch nergens kwam mij het
			 woord ouwel voor, hoewel er anders
{==139==} {>>pagina-aanduiding<<}
gelegenheid genoeg voor
			 bestond om het te gebruiken. Hij haalt het alleen aan, als scheldnaam der
			 antikatholieken. Zien wij echter hoe oblië, ouwel werd, en wat dit woord
			 oorspronkelijk beteekende.
		  In de eerste christentijden brachten de geloovigen de benoodigdheden
			 voor de H. Dienst zelven mede. Zoo offerden zij ook brood. Dat geofferde brood
			 noemde men oblaten, naar het latijnsche offerre d.i. aanbieden,
			 offeren. Toen later de priesters zelven voor het offerbrood moesten zorgen,
			 gaven zij aan het brood voor de Mis bestemd, eenen schooneren, den ronden vorm,
			 het symbool der volmaaktheid; zij brachten er ook andere symbolische
			 versieringen op aan, hetzij een lam, hetzij een zegevaan, hetzij een
			 kruisbeeld. Ook werd de naam meer Hollandsch door het dagelijksch gebruik,
			 zoodat men voor oblaten, obliën zeide; ook noemde men ze als
			 bestemd voor de offerhande, hostiën van het latijnsche
			 hostiä, slachtoffer, of geheel Hollandsch: misbrood.
		  De naam van oblië ging langzamerhand op andere rond
			 gevormde meelspijzen over, men denke slechts aan onze oblietjes; vooral
			 echter werden aldus betiteld, de platte ronde dunne koekjes van ongedeesemd
			 brood, waarmede men brieven dicht maakt enz. In andere talen heeten zij nog
			 zoo. Dit heeft zeker zijn oorzaak gehad in hunne overeenkomst met het voor de
			 Mis gebruikelijke brood. Het woord oblië vond men zeker voor een
			 woord van alledaagsch gebruik wat lang, en men knotte den uitgang ie af,
			 zoodat men obl. kreeg. De bl was echter niet uit te spreken, en men
			 voegde er daarom eene diaeretische e tusschen, en vormde obel, gelijk
			 het Gothische vêpn, fadrs, gistra, ons wapen, vader, gister werd. Waar
			 men eenmaal obel had, lag, de overgang van b in v van v in w, voor de
			 hand. Dit toch is een gewoon verschijnsel in onze taal. Liban werd
			 leven, en de verwantschap tusschen, hebben, heven, have, is overbekend.
			 De v is eigenlijk dezelfde letter als w, en obel werd
			 owel. Nu weet iedereen dat het een der eigenaardigheden onzer taal is,
		  	de w waar zij tusschenletter is, eene u toe te voe-
{==140==} {>>pagina-aanduiding<<}
gen. Knagen, in knawen overgaande, werd knauwen, zoo ook vormde zich van
			 owel, ouwel.
		  Dat men echter ook vroeger het woord ouwel niet voor
			 hostie gebruikte, zou men ook zeggen, uit de strijdschriften der
			 16e en 17e eeuw, waarin men dikwerf het woord
			 ouwel als iets verachtelijks, voor de hostie, of het Allerheiligste
			 gebezigd vindt. In die veel bewogen tijden, waarin elkeen, als om strijd, zijn
			 best deed, om, de overtuiging zijner tegenpartij, zoo verachtelijk mogelijk te
			 maken, hoorde men vaak van ouwelaanbidder, enz. gewagen. Waar onze 
			 Vondel de grieven der nietkatholieken tegen de
			 Eucharistie opsomt, zegt hij ook:
		  
			 De Mis is louter kerrekroof, waaraan zich 't volk vergaapt; 
			 Hetwelk zoo dik men opheff kelk en ouwel 
			 Zich buigt voor 't hoofd van aller grouwel grouwel.
				(Altaargeh.) 
		  

		  Westerbaen verwijt onzen dichter:
		  
			 Of, heeft zijn ziel aan die verwoesting grouwel 
			 Hoe neemt hij dan met zulke lui den ouwel. 
		  

		  En verder:
		  
			 Is dit de grond van offereer, en 't vouwen 
			 Van hand en knie voor 't ouwel in de Missen. 
		  

		  Men zou hieruit zeggen, dat de katholieken dit woord voor hun
			 misbrood liever niet gebruikten, en het niet gaarne hoorden, en mocht het
			 vóór de Hervorming in zwang zijn geweest in dien zin, het zeker
			 uit de kerk hadden gebannen. Ook thans beschouwen zij dat woord, als een
			 smaadwoord voor de hostie en de Eucharistie, al zet men er zelfs het woord
			 Heilig voor, gelijk
			  1) Dr. 
			 van Vloten, in zijne aanteekeningen op
			 Vondel. Die er daarom prijs op stelt, bij de behandeling van een
			 onderwerp op de Eucharistie betrekking hebbende, de gebruikelijke termen aan te
			 wenden, en voor
{==141==} {>>pagina-aanduiding<<}
zijne katholieke landgenooten verstaanbaar, en
			 zonder hinderlijk te zijn, te schrijven, hij late de ouwel in de
			 Apotheek en bij zijn schrijflessenaar.
		  
		  En wat nu het woord abt betreft, de deftige titel waarmede
			 men bijna dagelijksch in de kranten gewone geestelijken ziet begiftigen, dit is
			 eene verkeerde vertaling van het woord Abbée. Abten noemt men de
			 kloosteroversten van Abdijen, waarvan er, zoo ik mij niet vergis, slechts twee
			 in ons vaderland worden aangetroffen. De overige verblijven van geestelijken
			 zijn geene Abdijen, en hunne bewoners noch minder Abten.
		  
		  Hilversum, Juli 1865.
		  W. Wessels. Pr.
		  
		  In het door mij geleverde Artikel der vorige aflevering bleef
			 onverbeterd bl. 56: zamen, hen, hunner, 12de eeuw: lees: samen,
			 haar, harer, 11de eeuw.
		
		
		  Losse aanmerkingen, betrekkelijk woorden, bij 
			 Vondel voorkomende,
 DOOR
 
			 Mr. A. Bogaers.

		  
			 
			 
			 Verzetten.

			 In de alleenspraak van Josephus, waarmede
				Vondels 
		  Hierusalem verwoest aanvangt, komen de navolgende
		  regels voor: (v. 67 en 68).
		  
			 ‘Zoo ben ick wel ontaerd en in den grond verzet 
			 Van d' yver, die mijn ziel verplichte aen Moses wet.’ 
		  

		  Dr. v. Vloten (I. bl. 123. Kol. 2. n. 7.)
			 teekent op het
{==142==} {>>pagina-aanduiding<<}
woord verzet aan: ‘Rijmshalve voor
			 geweken.’ Dit rijmshalve past hier even weinig, als op andere
			 plaatsen, waarover we vroeger reeds gesproken hebben. Zeker zou het den
			 hoogleeraar niet uit de pen gevloeid zijn, indien het hem ingevallen ware, dat
			 bij onze Ouden verzetten overdragtelijk gebruikt wordt in de beteekenis
			 van iemand van zijn vroeger gevoelen afbrengen, van gedachte doen
			 veranderen; maar nooit in die van wijken.
		  In proza (alzoo niet rijmshalve) bezigt 
			 Vondel het woord op deze wijze, wanneer hij in
			 den Inhoud van zijn 
		  Koning Davidherstelt (uitg. v.
		  1660), bl. 1. reg. 7. v.o. zich uitdrukt als volgt: ‘De vader
		  (David), van des zoons (Absolon) ‘nederlaege
		  verwittight, borst uit in onmaetigen rouwe, maer wert verzet door
		  Joab, die hem riedt ergernis en gevaer te schuwen, zich vrolijck voor
		  zijn volck te toonen, enz.’
		  In den 
		  Joseph in Egypten luidt vers 654:
		  
			 ‘Wie kan dit landt verzetten?’ 
		  

		  beteekenende, ‘Wie kan dit volk van zin doen
			 veranderen?’
		  In 
		  Ovidius Herschepp. B. IX. v. 865, zegt
		  Biblis, te kennen willende geven, dat, indien hare pogingen om het
		  hart van Kaunus tot andere gevoelens te brengen, ieder afzonderlijk,
		  niet hadden mogen baten, zij alle, bijeen gevoegd, dit doel wel bereikt zouden
		  hebben:
		  
			 ‘Zij hadden alle te gelijk zijn hart
				verzet.’ 
		  

		  In v. 154 van de 
		  Maeghden geeft Vondel door een verzet
		  gemoed te kennen, ‘een gemoed, dat van gezindheid veranderd
		  was.’ (Dr. v. Vloten verklaart daar verzet
		  door hersteld!); terwijl nog in datzelfde treurspel v. 342 dus
		  luidt:
		  
			 ‘Zoo won ick tijd, of tijd zijn' zin verzetten
				moght.’ 
		  

		  Bij 
			 Six van Chandelier, 
		  Poesy bl. 494; leest men:
		  
			 ‘Hij, door het vroom gebed, 
			 Meelijdende verset, 
			 Zal Englands krygh en wee 
			 Verwisselen in vree.’ 
		  

		  en bij 
			 Anslo, 
		  Poëzy. bl. 389. v. 12:
		  
			 De schrik heeft mijn gemoedt ontzet, maar niet
				verzet.’ 
		  

{==143==} {>>pagina-aanduiding<<}

		  We zouden het getal der voorbeelden nog kunnen vermeerderen, maar
			 voor ons oogmerk zijn er hier genoeg.
		  
		  
			 De haan zingt.

			 In 
				Vondels 
		  Heerlijckheyd van Salomon (uitg. v. 1620) wordt
		  op bl. 29 een geschilderde haan beschreven, van wien hij (reg. 3) zegt:
		  
			 ‘Hy zinght, zoo 't schijnt: -’ 
		  

		  Gelijk 
			 Dr. v. Vloten zich bijzonder dikwijls verbeeldt
			 bij onzen hoofddichter Germanismen te vinden, waar die, van nabij
			 beschouwd, blijken inderdaad niet aanwezig te zijn; zoo heeft hij, alleen om
			 het tegenwoordig spraakgebruik denkende, hier vermeend hem op een
			 Gallicisme te kunnen betrappen. (Zie D. I, bl. 92, kol. 1, noot 3).
		  In dezen is hij echter even weinig gelukkig geslaagd, als bij die
			 gewaande Germanismen.
		  De oorspronkelijke beteekenis van zingen (gelijk men weet) is
			 klank uitbrengen.
		  In het oud-Nederlandsch werd het, evenzeer als kraaijen,
			 gebezigd om het geluid aan te wijzen van den haan.
		  Zoo lezen we in het 
		  Leven van Jezus, gedrukt te Delff in Holland,
		  Ao. 1488. IIde Boek; Capittel 61:
		  ‘Ende pieter dat hoorende zwoer ende seide dat hi den man
			 ihesum synen here ende meester meenende niet en kende. Ende terstont so
			 sanck of craeyde die hane.’
		  en in de 
		  Gesta Romanorum, gedrukt te Antwerpen
		  Ao. 1512; Cap. 68. ‘Daerna te middernacht so sanck die
		  anderde haen.’ en desgelijks aldaar op meer plaatsen.
		  Wij kunnen hier nog bijvoegen 
			 Meyer, 
		  het Leven van Jezus. bl. 221. r. 6 en r. 9; 
		  Vermeulen, 
		  Van den levene ons Heren. v. 2295 en v. 2302;
		  alsmede 
		  Maerlant. 
		  Der natueren bloeme. Brussel 1857. D. I. bl. 337.
		  v. 1970.
		  Bij allen vindt men hanen, die zingen. Mogen zij het thans niet meer
			 doen bij ons, in Vondels dichthof moest Dr. van Vloten hen
			 maar laten begaan en er zich niet aan ergeren.
		  
{==144==} {>>pagina-aanduiding<<}

		  
			 Smeeken.

			 Als in 
				Vondels treurspel 
		  Joseph in Egypten de Voedster den held van 't
		  stuk tracht over te halen om aan Iempsar toch een weinig liefde te betoonen,
		  daar ze anders welligt tot wanhoop overslaan, en zich van 't leven berooven
		  zal, gebruikt zij onder anderen deze woorden: (z. v. 817-819).
		  
			 ‘Moet ick u leeren, 'tgeen u harssens niet ontbreeckt, 
			 Hoe een voorzichtigh arts met al zijn wijsheit smeeckt 
			 Gebreken, die geen mensch noch kunst vermagh te heelen.’ 
		  

		  Het is vrij duidelijk, dat zij zeggen wil, dat, als de kwaal
			 ongeneeslijk is, de wijze geneesheer haar ten minste tracht te
			 lenigen.
		  Om die reden kunnen wij met 
			 Prof. v. Vloten niet instemmen, wanneer hij (I.
			 bl. 449 Kol. I. n. 6) smeekt hier verklaart door vleit, welke
			 beteekenis het wel op andere plaatsen hebben kan, maar die hier door den zin
			 gewraakt wordt.
		  Eigenlijk is smeeken, zacht strijken, streelen.
		  Zoo zegt Vondel in zijn Hippolytus:
		  v. 694:
		  
			 ‘De wolf veeleer den das zal smeecken met zijn'
				muil’ 
		  

		  De overgang van zacht strijken tot lenigen, verzachten
			 en stillen ligt voor de hand.
		  Deze beteekenis heeft het woord in de
			 Gebroeders; vs. 1396:
		  
			 ‘Een damp holp 's Konings brein aan 't woen, en uit zijn
				stel, 
			 Zoodat men 't smeecken moest met 's herders
				snaerespel.’ 
		  

		  Zie mede in 
		  Hierusalem verwoest, v. 763.
		  Ook zacht streelen is niet ver verwijderd van
			 liefkozen, in welken zin het woord voorkomt in de 
		  Vorst. Warande, bl. 5, r. 4, waar van de Simme,
		  die tweelingen gebaard had, gezegd wordt:
		  
			 ‘'t Een zij met liefde omhelsde en lieflijk heeft
				gesmeeckt.’ 
		  

		  Eindelijk bezit smeeken nog de beteekenis van vleijen,
			 zoo wel in een meer- als in een mingunstigen zin.
		  Aldus zegt Israëls Wijze Koning, in Vondels 
		  Helden Godes, bl 21:
{==145==} {>>pagina-aanduiding<<}

		  
			 ‘Mijn wysheyd blonck in 't pleyt, als 't kind, noch niet in
				stucken, 
			 De ware moeder 't hert quam uyt haer boesem rucken: 
			 In d' heyl'ge Tempelbouw: in 't brommen van mijn hof: 
			 In 't wijen van Gods Kerck: in d' uytgeborsten lof, 
			 Die voor mijn aenghezicht, om Salomon te
				smeken, 
			 De schrand're Koningin quam honichzoet uytspreken.’ 
		  

		  Terwijl in de fabel van den Vos en den Bock (zie
			 Warande. CVI.) twee regels van het slot dus luiden:
		  
			 ‘Zoo wie zijn ooren wendt nae der verleyders
				smeeken, 
			 Bij een gebaerde Bock te recht wort hij geleken.’ 
		  

		  Wie meer voorbeelden mogt verlangen van smeeken in den zin
			 van vleijen, kan er een overvloed van vinden in Ypeij's 
		  Taalk. Aanmerk. op den St. Bijbel, bl. 101, en
		  ook in de 
		  Taalk. Handleiding tot de Staten-Overzetting des
		  Bijbels van Dr. 
		  A. de Jager, bl. 100, waar buitendien melding
		  gemaakt wordt van het frequentatief smeekelen, dat met het H. D.
		  schmeicheln overeenkomt.
		  Dat uit de laatstgenoemde beteekenis van smeeken die van
			 ootmoedig bidden, waarin thans het woord gebruikt wordt, ontstaan is,
			 laat zich ligtelijk bevroeden.
		  
		  
			 Rooken.

			 Zoeken.

			 
				‘Wat, zoeckt ghy 't volck, 't welck schuwt Apollen
				  aen te bidden, 
				Te roocken voor hun beelt? hier staet 'er een in 't
				  midden, 
				Die 's afgronts offerhande en roock en stanck
				  veracht.’ 
			 

			 Deze versregels ontmoet men in Vondel's 
		  Maeghdebrieven, (uitg. v. 1642) bl. 27. r. 23 en
		  24.
		  Het woord rooken verklaart 
			 Dr. v. Vloten (in zijne uitg. I. bl. 524. k. 1.
			 n. 5) door doen wierooken. Volgens zijne meening kan dus iemand
			 rooken, beteekenen iemand doen wierooken.
		  Voor zoo verre ons bekend is, heeft rooken nooit die
			 beteekenis gehad. Het komt meermalen bij Vondel en andere oude
			 schrijvers, gelijk ook nog bij 
			 Bilderdijk, voor in den
{==146==} {>>pagina-aanduiding<<}
hier
			 voegenden zin van offeren, hetzij daar dan het branden van wierook en
			 specerij, of eenig ander brandoffer mede bedoeld worde.
		  Zoo leest men in de 
		  Helden Godes, (uitg. 1727), bl. 3. r. 11.
		  
			 ‘Heeft Abel dan om zunst hem dagelycx
				geroockt.’ 
		  

		  Bij 
			 Herckmans in 
		  Der Zeevaert lof. bl. 22. v. 2.
		  
			 ‘Hier toyt sich Grieckenlant met Aethiops ghespin: 
			 En roockt sen Goden,…’ 
		  

		  Bij 
			 Six van Chandelier in den 
		  Olijfkrans der vreede (uitg. v. 1649), bl. 317.
		  v. 17. overdragtelijk:
		  
			 ‘Men zal haar rooken onze harten.’ 
		  

		  Menigmaal heeft 
			 Bilderdijk het gebezigd: de volgende drie
			 voorbeelden mogen volstaan:
		  Navonkeling. (uitg. v. 1826) I. bl. 166. v.
		  20.
		  
			 ‘Leg af dat trotsche zelfbedrog 
			 Waaraan de wijsgeer rookt.’ 
		  

		  en II. bl. 45. v. 16.
		  
			 ‘Rookt wierookoffer aan zijn macht.’ 
		  

		  's Konings Komst tot den Throon: bl. 22. v.
		  5.
		  
			 ‘Het geurig Oosten zal Hem rooken.’ 
		  

		  Blijkbaar is de hoogleeraar tot zijne onaannemelijke uitlegging
			 gekomen, door dat hij het voorafgaand woord zoeckt in den gebruikelijken
			 zin van poogt heeft opgevat. Dat dit niet kan, springt in 't oog.
		  Zoekt staat hier voor vergt.
		  Kiliaen geeft, onder de beteekenissen van
			 soecken, niet slechts quaerere (vragen); maar ook petere,
			 exigere (vorderen vergen, eischen).
		  Zoo vertaalt 
			 Vondel de woorden van 
			 Ovidius: (Metamorph. IV. v.
		  641.)
		  
			 ‘Hospitium requiemque peto: -’ 
			 ‘-'k zoek hier eenen nacht te rusten.’
				(Herschepp. B. IV. v. 873) 
		  

		  In dienzelfden of daaraan naauw verwanten zin vinden we
			 zoeken reeds in 
			 Maerlants 
		  Rijmbijbel, v. 2384. gebruikt, en bij 
		  Ruusbroec in 
		  Dat boec van den gheesteleken tabernacule, II bl.
		  2. r. 17.
		  
{==147==} {>>pagina-aanduiding<<}

		  
			 Stok.

			 In den aanvang des derden bedrijfs van
				Vondel's 
		  Gebroeders, (vers 595), zegt Rispe:
		  
			 ‘Hoe buight mijn stock? hoe beeft mijn
				hand?’ 
		  

		  Mr. v. Lennep (D. III. bl. 670) teekent hierop
			 aan:
		  ‘Myn stock, d.i. ‘mijn oud, vervallen
			 lichaam.’ Stock staat hier, en overal, waar van een afgeleefd
			 mensch sprake is, in de beteekenis van ‘romp’ truncus,
			 namel. truncus corporis. Een mensch, dat tot niets behoorlijks in staat
			 is, werd door de Lat. schrijvers dikwerf met den naam van truncus
			 bestempeld.’
		  De hoogleeraar 
			 v. Vloten heeft deze uitspraak (D. I. bl. 406.
			 kol. 2. noot 1) kortelijk overgenomen, stok door stramme lijf
			 verklarende.
		  Bij zulk eene dubbelde bevestiging zou men al ligt denken, dat in
			 het oud Nederduitsch (want met het Latijn hebben we hier niets te maken),
			 stok meer voorkwam in den zin van een oud, vervallen, stram
			 lijfen dat 
			 Plantijn, 
			 Kiliaen en andere lexicographi er die
			 beteekenis aan toekenden. Wat nu het eerste aanbelangt, zoo kunnen we niets
			 anders zeggen, dan dat ons nooit eene enkele plaats voorgekomen is, waar
			 stok die beduidenis had; terwijl we tevens gelooven, dat beide de
			 bekwame uitleggers niet ligt zulk eene plaats zullen kunnen aanwijzen; en, ten
			 opzigte van het tweede, voegen wij er bij, dat ook stok in gezegden zin
			 niet in de oude woordenboeken te vinden is.
		  Bij Plantijn leest men: ‘Stock, un baston. Fustis,
			 baculum vel baculus. Stock des booms. Un tronc d'arbre. Truncus,’
		  Kiliaen is uitvoeriger. Bij hem vindt men: ‘Stock,
			 steek, stipes, baculus, ook Truncus, caudex, alsmede compedes:
			 compes lignea; wijders stock, stam; stirps, stemma; en (om ons tot
			 het hoofdzakelijkste te bepalen) stock-man. j. stock-oud. Senex
			 decrepitus, - baculo gradum adjuvans.’
		  Van der Schueren heeft ‘stock,
			 staff; en Kerckener, gevenckniss, - stock.’
{==148==} {>>pagina-aanduiding<<}

		  Maar stok met de beteekenis van vervallen ligchaam of
			 stram lijf zou men vruchteloos bij hen zoeken. Zij is dus geheel
			 onbewezen en zal dit wel blijven.
		  Wat beduidt dan (vraagt men welligt) stock in den
			 bovenaangehaalden versregel?
		  Onzes inziens, niets anders dan staf, baculus.
		  Rispe, de ongelukkige oude moeder, in doodsangst over het
			 lot harer gevangen zonen, komt waggelend op het tooneel, en steunende op een
			 stoksken, dat onder haar wigt buigt.
		  
			 ‘Hoe buight mijn stock! (roept ze uit) hoe beeft mijn
				hand! 
			 Ick trede, als tot den hals, in 't zand.’ 
		  

		  Dat deze opvatting de ware is, wordt (naar onze meening) overtuigend
			 gestaafd door de woorden van 
			 Vondel zelven op bl. 4 der Opdragt van
			 het Treurspel, waar hij Rispe, de stockoude weduwe, zich
			 voorstelt, als ‘al bevende met de rechte hant op
			 haer stoxken, en met de slincke op de rechte schouder van hare
			 kamenier leunende.’
		  
		  
			 Vermaal.

			 In de 
		  Heerlijckheyd van Salomon luidt vers 179:
		  
			 ‘Die suf beschouwt 't vermael, medallien, beelden,
				standen,’ 
		  

		  en vers 679:
		  
			 ‘De Maeghd die op 't vermael der velden plagh te
				weyen.’ 
		  

		  Op beide plaatsen blijkt 
			 Dr. v. Vloten vermael voor een
			 basterdwoord, t. w. het Fransche vermeil te houden. D. I. bl. 85. k. 2.
			 n. 4 zegt hij verguldsel (verg. 't Fransche vermeil) en bl. 89.
			 k. 2. n. 17 schitterend, bont (eig. 't Fransche vermeil.)
		  Het Fransche znw. vermeil beduidt (zoo als men weet)
			 verguld zilver, en althans in v. 679 zou het woord vermael dan al
			 zeer slecht gekozen zijn geweest.
		  Mr. v. Lennep, wien de hoogleeraar hier
			 schijnt gevolgd te hebben
			  1) en die ook vermael voor vermeil houdt,
			 keurt
{==149==} {>>pagina-aanduiding<<}
dien ten gevolge (D. I. bl. 368) het woord af.
			 ‘Vondel (zegt hij) spreekt hier verkeerdelijk van
			 verguldsel.’
{==150==} {>>pagina-aanduiding<<}

		  Naar onze overtuiging, verdient de oude dichter deze beschuldiging
			 niet en verkeeren beide zijne uitleggers in eene dwaling.
		  Vondel heeft geen Fransch, maar een Hollandsch
			 woord willen gebruiken om weder te geven het émail, dat op beide
			 plaatsen bij 
			 du bartas wien hij navolgde, te lezen
			 staat.
		  Vermalen is schilderen, beschilderen, in welken zin
			 hij het woord meer dan eens gebruikt. Zie b.v. 
		  Poëzy (uitg. v. 1682), I. bl. 159. r. 12, 
		  Hippolytus (uitg. v. 1628), v. 61, en de 
		  Heerlyckheyd van Sal. v. 942.
		  Het zaaklijk deel van dit w.w. heeft de Dichter als znw. in den zin
			 van schildering, beschildering, gebezigd om het Fransche
			 émail, dat toch ook eene schildering met brandverw is, weder te
			 geven:
		  en dat hij de eenige niet geweest is, die het in dien zin gebruikte,
			 blijkt uit de Lijst van verouderde woorden in meijer's 
		  Woordenschat, waarin men leest vermaal,
		  geschilder.
		  
{==151==} {>>pagina-aanduiding<<}

		  
			 Pronken.

			 Als 
				Vondel, in de fabel van den Vos en de
				Kraan, (zie 
		  Vorst. Warande, VII) aan laatstgenoemde door haar
		  ondengenden gastheer de spijs laat toedienen op een platten schotel, waarvan
		  zij met haar langen puntigen snavel niets nuttigen kan, zegt hij:
		  
			 ‘Dies pronckten Juffrou Kraen, maer
				Reyntgen kreegh zijn deel.’ 
		  

		  Op pronckten teekent 
			 Dr. v. Vloten aan (I. bl. 56. k. 1. n. 6)
			 ‘prijkte, (vergelijk ons te pronk staan).’ Deze
			 uitlegging is niet de ware: de hoogleeraar had beter gedaan te schrijven:
			 ‘vertoonde een strak, ontevreden gelaat.’ Zulks komt overeen met
			 den zin, waarin prijkte volstrekt niet voegt, en laat zich buitendien
			 voldoende staven
			  1).
		  In Kiliaen's Woordenboek lezen we:
			 ‘pronck. vetus. Nubilum, nubes.’ en ‘pronck. Frons
			 nubila, supercilium nubilum, supercilii nubes, frontis nubecula.’
			 Voorts ‘Proncken. Nubilare, nubilum fieri. en ‘proncken.
			 Vultum, componere, adducere: frontem subducere, induere vultum severum,
			 contrahere supercilium: obnubilare vultum.’ eindelijk ook nog
			 ‘pronckende weder. Nubilus aer: caelum caligans.’ en
			 ‘pronckende opsicht. Frons nubila: vultus caligans.’
		  Nagenoeg hetzelfde geeft 
			 mellema in zijn schat der Duytscher
			 tale; terwijl we in tuinman's 
		  Fakkel, als een der beteekenissen van pronken,
		  pruilen vinden.
		  Men ziet dus, de eigenlijke beteekenis van het oude woord
			 pronck is wolk, nevel: van daar proncken, nevelen. In een
			 onverdragtelijken zin werd dit toegepast op het menschelijk gelaat; en,
			 evenzeer, als het weder, wanneer het er betrokken of druilig
			 uitziet, pronkend genoemd werd, zoo ook werd de mensch gezegd te
			 pronken, als er een zweem van strengheid, zwaarmoedigheid of
			 ontevredenheid zijn voorhoofd bedekte.
{==152==} {>>pagina-aanduiding<<}

		  Het pronken van Juffrou Kraen in de fabel, bij de
			 teleurstelling en de snakerij, die zij ondervond, was dus niets anders dan het
			 vertoonen van een strak, ontevreden gezigt.
		  Vondel gebruikt het woord nog op eene andere
			 plaats; t. w. in zijn 
		  Helden Godes (uitg. v. 1620), bl. 35. v. 13.
		  Dáár, na beschreven te hebben job, bedekt met
			 booze zweren en zittende op een mesthoop, laat hij deze versregels volgen:
		  
			 ‘Zo pronckende hij van verr' gesneuvelt ziet zijn
				knapen 
			 In 't ijzer der Chaldeen, en zijn gewolde schapen 
			 Van 's Hemels vlam geroost,…’ 
		  

		  Dat pronken dáár een ernstig en bedrukt
			 gelaat vertoonen, beduidt, is in het oog loopend.
		  Ook in het Vde bedrijf van den 
		  Gijsbreght van Aemstel komt het voor. De
		  hoofdpersoon dezes treurspels, het verhaal gevende van zijn vlugt en ontkomen,
		  zegt onder anderen: (zie v. 1372-1378.)
		  
			 ‘Dies gleê ick by een touw in 't kloosterschuitje
				neêr, 
			 Dat juist noch achter lagh, en 'k voer den Aemstel over. 
			 Daer klom ick op een' boom, nu dor en zonder lover,  
			 En luisterde hoe 't met Godts klooster voort verging.  
			 My dacht, dat ick 't misbaer met bey mijn ooren ving,  
			 En zagh, toen ick een poos verbaest had zitten
				proncken, 
			 Een' dicken roock en smoock,…’ 
		  

		  waar de woorden van v. 1377 beteekenen: ‘toen ik in dien boom
			 een poos, ontzet, met een strak gelaat, had zitten uitkijken.’
		  Bij deze voorbeelden, door Vondel ons aan de hand gedaan,
			 zullen wij er ten slotte nog een paar voegen uit
			 aldegonde's 
		  Bijen-Corf, (uitg. 1620). Op fol. 29 verso,
		  onderaan, lezen wij:
		  Ende tot dien eynde worden sy ernstelijck van den Paus vermaent,
			 dat sy sullen te biechten gaen, ende voorts des Woensdaeghs, Vrydaeghs ende
			 Saterdaeghs vasten, ende dan des Sondaeghs Hooch-tijdt houden, in de Processien
			 gaen proncken, ende haer Aelmissen geven: -
{==153==} {>>pagina-aanduiding<<}

		  Dat proncken hier beduidt met een ernstig en stemmig
			 gelaat zich vertoonen bij de processiën, bewijst de geheele zin.
		  In dezelfde beteekenis, maar ironicè, gebruikt hij het ook
			 fol. 16. verso. r. 12, waar hij verhaalt van een oud wijf te Venetië, dat
			 zich een grooten naam van heiligheid verworven had door soms vijf of zes dagen,
			 onder devote contemplatiën, in haar celleken te vasten. Zij nam slechts
			 (zegt hij) twee groote boeken meê ‘van eender formaet ende groote,
			 daervan het een was een Bijbel ende het ander een kistken van binnen hol,
			 gemaect, effen gelijck met sloten als een boeck, dat vulde sy met platte
			 Flesschen vol Malveseyn, ende met goede leckere Marcepeyn, die sy selve van 't
			 Spier van Capuynen ende velthoenderen, met Suyker ende Amandelen bereyt hadde,
			 als eenen Bagijnenbout: Ende daer ginc sy henen met dese twee boecken in een
			 Celleken proncken, ende bleef daer alleen in hare devote contemplatien,
			 wel somwijlen vyf of ses daghen, biddende voor hare vrome campvechters, ende
			 lesende wel devotelijck, so langhe tot dat de Bybels heel uytwaren,
			 -’
		  Ten slotte stippen wij nog aan, dat hèt zich gereedelijk laat
			 begrijpen, hoe uit de beteekenis van pronken, als met een strak en
			 streng gelaat, te voorschijn komen, de thans nog levende beduidenis
			 van dit woord, als vertooning maken, in het oogloopend opgeschikt in het
			 openbaar zich voordoen, en pralen zich ontwikkeld heeft.
		  
		  
			 Vergissen, als bedr. w.w.

			 In den 
		  Joseph in Egypten zijn v. 691-693 van den
		  volgenden inhoud:.
		  
			 ‘Laet die om Joffrenpracht zijn tijdt vry gaen
				vergissen, 
			 Die zoo veel over heeft, dat hy er van kan missen:  
			 Wat my belangt, mijn tijdt valt kort en schaers
				genoegh.’ 
		  

		  Vergissen beteekent volgens 
			 Dr. v. Vloten (I. bl. 441. k. 1. n. 2)
			 verkwisten. Dit wijkt niet ver af van hetgeen
{==154==} {>>pagina-aanduiding<<}
Mr.
				v. lennep III. bl. 834, in de noot, gezegd had; t. w.:
			 ‘Vergissen is hier voor vergiessen, vergieten,
			 weggooien.’
		  Beide heeren vergissen zich.
		  Vestigen wij eerst de aandacht op gissen!
		  Het beduidt: naar waarschijnlijkheid berekenen.
			 ‘Conjectare, conjecturam facere, aestimare conjectura:’ zegt 
			 Kiliaen.
		  Als de schipper, die er belang bij heeft te weten, wanneer het vloed
			 of eb zal zijn, het getij naar waarschijnlijkheid berekent, wordt hij gezegd:
			 het tij te gissen.
		  Nu kan het gebeuren, dat hij verkeerd gist, en dan drukt men dit uit
			 door de spreekwijs: ‘zijn tij vergissen.’ Dat het
			 voorvoegsel ver meermalen dien zin aan de w. w. bijzet, is overbekend:
			 men denke slechts aan verkijken, verzeilen, enz.
		  Bij de dichters wordt dit tij vergissen dikwijls
			 overdragtelijk gebruikt voor zijn kans verzuimen, zijn slag niet wel
			 waarnemen.
		  Zoo lezen we bij 
			 Vondel in de 
		  Maeghdebrieven. (Zie v. lennep's
		  uitgave, IV. bl. 315. v. Vloten, I. bl. 526. k. 2. reg. 2.)
		  
			 ‘De priesterlijcke tong zou licht die kladde afwissen, 
			 En caesar, dus geleert, zijn tij niet meer
				vergissen, 
			 Maer, tydigh op de been, verpletten 't godtloos zaet.’ 
		  

		  en bij 
			 anslo, 
		  Poëzy, (uitg. v. 1713) bl. 438. v. 1 en
		  2.
		  
			 ‘- - Maer gy, die 't al verquist 
			 Met sukkelen, denk vry, dat gy uw ty vergist.’ 
		  

		  Gelijk nu hij, die zijn tij vergist, zijne goede gelegenheid
			 verzuimt; zoo wordt vergissen ook in ruimer beteekenis voor
			 verzuimen en verachteloozen gebruikt. De versregel uit 
			 Vondel in den aanvang dezes aangehaald, strekt
			 er ten bewijze van. Zijn tijd vergissen is daar zijn tijd niet wel
			 waarnemen of verwaarloozen.
		  Desgelijks schrijft anslo, bl. 446. v. 2. vo.
		  
			 ‘ - Hier dient geen tijt vergist.’ d.i. geen
				tijd verzuimd. 
		  

		  en in Vondel's Altaergeheimenissen. B. II. v. 947.
			 (bij 
			 Mr. v. lennep. IV. bl. 536. en bij 
			 Dr. v. Vloten, I. bl. 582. k. 1 reg. 35) vindt
			 men:
{==155==} {>>pagina-aanduiding<<}

		  
			 ‘Dat geene ziel haer heil dan zoo
				vergisse.’ 
		  

		  waar vergisse, verachtelooze beduidt.
		  Ten slotte voegen wij hier nog bij een tweeregelig versje uit
			 de brune's 
		  Jok en Ernst, bl. 166. r. 25, luidende:
		  
			 ‘'t Nut, dat gy slof vergist 
			 Is zo, of gy 't verquist.’ 
		  

		  vergist is ook hier verachteloost, of
			 verwaarloost.
		  Dat we thans vergissen niet meer als bedrijvend, maar slechts
			 als wederkeerig w.w. gebruiken, weet ieder.
		  
		  
			 Weren, b. w.w.

			 In Vondel's dichtstuk: ‘Tot
		  lof van de kuische en Godvruchtige Martelaresse St. Agnes,’
		  treft men de navolgende zinsneden aan:
		  
			 De Rechter moe' van 't lang vertrek 
			 Des doods, verwijst haer teere nek. 
			 Sy sterft eer danse smart kan voelen, 
			 De siel vertreckt na hooger stoelen. 
			 En langs een wit en suiver pad 
			 Geswint sy reist na 's Heeren stad, 
			 En siet de maen beneen haer voeten 
			 Als d'Englen vrolijck haer ontmoeten. 
			 Die haer geleien onbesurgt, 
			 En weren hooch in 's Hemels burgt: 
		  

		  Het woord weren, in den laatstvoorgaanden regel gebruikt, is
			 door 
			 Dr. van Vloten (I. bl. 151. kol. 2. n. 3)
			 veranderd in voeren, met bijvoeging dezer aanteekening: ‘Zoo lees
			 ik voor het onzinnige weren, dat wel niet anders dan een drukfeil zijn
			 zal.’
		  In dit vermoeden deelen we niet. Weren komt ons hier alles
			 behalve onzinnig voor. Het is oorspronkelijk hetzelfde woord, als waren,
			 (zie Ten Kate's Aenl. II. 723) en beteekent niet
			 alleen verdedigen, maar ook bewaren, beschermen, beschutten.
		  Op het einde van den 
		  Ferguut lezen we:
		  
			 ‘Die rike Godt - - 
{==156==} {>>pagina-aanduiding<<}

			 ‘ - moet ons van vernoye weren,’ 
		  

		  d.i. moge ons voor leed bewaren:
		  en in het Fragment, door 
			 Prof. de Vries medegedeeld in de Verslagen
			 en berigten, uitgegeven door de vereeniging ter bevordering der oude Ned.
			 Letterkunde. IIde Jaargang, bl. 23.
		  ‘Ende wy worden gheweert op een slot gheheyten
			 Campaduck,’ d.i. bewaard.
		  In de 
		  Spelen van Sinne, van 1539 (Antw. uitg.), fol. 186,
		  verso. vindt men:
		  
			 ‘Aenveert u cleedt van innocentien, 
			 Weert dees habyten met herten clachtich.’ 
		  

		  waar weert weder bewaart beduidt.
		  Dienovereenkomstig heeft 
			 Kiliaen voor ver-weren, ver-weyren,
			 zoowel defendere (verdedigen), als tueri
			 (beschermen).
		  In den zin van bewaring, beschutting gebruikt Vondel
			 zelf (zie Pascha, vers 2087) het znw. verweyre.
		  Desgelijks was oudtijds (zie 
			 melis stoke op verschillende plaatsen) were,
			 weer, een sterkte, dienende evenzeer tot beveiliging, als tot
			 verdediging. Weergeld beduidde in de oude Friesche Wetten
			  1) het geld, tot
			 bescherming van het vee betaald, en nog gebruiken we borstweer,
			 borstwering, om den muur aan te wijzen, die de borst beschut.
		  Doorgaans echter bezigt 
			 Vondel in den bovenvermelden zin het woord
			 waren, en, zoo 
			 Dr. van Vloten, met opgave van die reden,
			 hetzelve in plaats van weren had laten drukken, er zou (ofschoon nogtans
			 door Vondel en zijn tijdgenooten de a meermalen met de e
			 verwisseld werd) iets voor die geringe verandering te zeggen geweest zijn;
			 hetgeen voor zijn voeren, naar alle regels eener goede kritiek, het
			 geval niet is.
		  Voorbeelden van wat wij daar zoo even zeiden, ontbreken er niet. Zoo
			 luidt in het Iste Boek van 
			 ovidius 
		  Herscheppinge, vers 189:
		  
			 ‘En om den naam van zulk eene afkomst van nu af 
{==157==} {>>pagina-aanduiding<<}

			 ‘Te waeren -’ (d.i. Te bewaren.) 
		  

		  en in het XIIIde Boek, vers 1185, 1186.
		  
			 ‘Een bladelooze boom staet lalijk, en een paert 
			 ‘Is lalijk, zoo de maen den hals niet dekt en
				waert.)’ 
			 (d.i. beschut.) 
		  

		  In het Treurspel 
		  Zungchin (vers 921, 922) zingt de
		  rei:
		  
			 ‘Natuur, om uw geluk te waeren, 
			 Omheinde, ô Sina, u met baeren,’ 
			 (d.i. om uw geluk te beschermen.) 
		  

		  Ware het noodig, wij zouden nog meer dergelijke plaatsen uit 
			 Vondel bij kunnen brengen, doch deze volstaan
			 voor ons oogmerk. Weren en waren hebben de beteekenis van
			 bewaren, beschutten, beveiligen, en die beteekenis beschermt hier den
			 oorspronkelijken tekst van den ouden dichter tegen alle beschuldiging van
			 onzinnigheid.
		  
		  
			 Zweveling. Zweven.

			 Zwerveling. Zwerven.

			 De woorden van 
				ovidius (Heroid. Epist.
		  XV. v. 53 et 54.)
		  
			 ‘At vos erronem tellure remittite nostrum 
			 Nisiades matres, Nisiadesque nurus,’ 
		  

		  worden aldus door 
			 Vondel (Heldinnebr. uitg.
		  v. 1716, bl. 73) in het Neêrduitsch overgebragt:
		  ‘Maer gy Siciliaensche vrouwen en dochters zent mijnen
		  
			 zweveling toch terug.’ 
		  

		  Door 
			 Mr. v. lennep is in zijne uitgave D. IV. bl.
			 229, in plaats van zweveling, zwerveling gesteld. 
			 Dr. v. Vloten (I. bl. 504 k. 1. reg. 30) heeft
			 dit stilzwijgende gevolgd. Beter ware het geweest zulks niet te doen. Zonder
			 volstrekte noodzakelijkheid moeten er geen woorden in Vondel's tekst
			 veranderd worden, en die noodzakelijkheid was hier niet aanwezig
			  1).
{==158==} {>>pagina-aanduiding<<}

		  Gelijk van zuigen, zuigeling, van afkomen, afkomeling,
			 van
{==159==} {>>pagina-aanduiding<<}
zwerven, zwerveling gevormd wordt; even regelmatig
			 ontstaat uit zweven, zweveling; en dat dit woord, niet minder juist dan
			 zwerveling, het Latijnsche erro uitdrukt, lijdt
			 dáárom geen twijfel, dewijl in onze taal zweven ook de
			 beteekenis van zwerven (bij 
			 Kiliaen, vagari) bezit.
		  In dien zin heeft 
			 Vondel in zijn 
		  Helden Godes het aan jacob in den mond
		  gelegd, als deze (zie Dr. v. Vlotens uitg. I. bl. 106. kol. 2, waar
		  dit woord, even als meermalen met oude woorden bij hem het geval is, ten
		  onregte met stilzwijgen wordt voorbijgegaan) zich dus uitlaat:
		  
			 ‘Voor broeder esaus wrock gewaerschouwt van myn
				moeder, 
			 Ick zweefde in ballinghschap by laban haren
				broeder.’ 
		  

		  en zoo ook, in de 
		  Ifigenie in Tauren v. 554, zegt orestes
		  van den omdolenden ulysses:
		  
			 ‘Hy keerde noch niet t'huis, men zeght hy zwerft en
				zweeft.’ 
		  

		  Dat bij andere dichters zweven in dien zelfden zin voorkomt,
			 kan met menig voorbeeld gestaafd worden. Zie hier er eenige:
{==160==} {>>pagina-aanduiding<<}

		  Six van chandelier, 
		  Poësy, bl. 325. v. 15.
		  
			 ‘ - kain, naa den doodslagh, gaande
				sweeven,’ 
		  

		  en dezelfde dichter in zijne 
		  Psalmen (uitg. v. 1690) Ps. CVII v.
		  20.
		  
			 ‘Hy stortte smaad, en schand, 
			 Op prinssen, trots verheeven, 
			 Als in woest, wegloos land, 
			 Dee hy die dwaalend sweeven’ 
		  

		  Cats (uitg. Amst. 1828.) D. II. bl. 218. k. 1.
			 v. 21. v.o.
		  
			 ‘Maer t' wijl dit seltsaem volck op haere wijze leefde, 
			 En sonder vaste plaets in alle landen sweefde;’ 
		  

		  Zie mede aldaar bl. 195. k. 1. v. 31. 
		  Camphuysens 
		  Sticht. Rijmen. (uitg. v. 1647) bl. 302. k. 1.
		  onderaan.
		  
			 ‘Ach! wendt het gunstich licht 
			 Van 't vaderlijck gesicht 
			 Op my, die eensaem sweeft,’ 
		  

		  en bl. 309. kol. 1. r. 5 en 6.
		  
			 ‘Sijn kind'ren moeten weesen, zijn huis-vrou weduw
				leven, 
			 En jammerlijck gaen sweven.’ 
		  

		  De decker in zijn 
		  Baptistes of Dooper. (Amst. 1656.) bl. 56. v.
		  20-22.
		  
			 ‘- maer God sal hem 't besit 
			 Eens nemen van sijn rijck, sijn kroon een' ander geven, 
			 En hem in ballingschap ellendig om doen sweven,’ 
		  

		  en in zijn 
		  Rijm-oeffeningen (uitg. v. 1726) D. II. bl. 122.
		  v. 7.
		  
			 ‘Gods oog ontloopt men niet, hoe ver men loopt en
				zweeft.’ 
		  

		  ook aldaar bl. 200, v. 8.
		  
			 ‘Ghy, die hier zwerft en zweeft langs onbekende
				stranden.’ 
		  

		  Ook bij 
			 Bilderdijk, die zijn dichterlijk regt om van
			 een oud woord, als het hem te pas kwam, gebruik te maken, nooit verzaakte, komt
			 meermalen zweven in den zin van zwerven voor, b.v.
		  Zedel. Gispingen. (uitg. v. 1820.) bl. 62. v.
		  4, v.o.
		  
			 ‘Of Hannibal, die - 
			 - - 
{==161==} {>>pagina-aanduiding<<}

			 Door Azie en Euroop als balling rond moest
				zweven.’ 
		  

		  Nieuwe Vermaking. (uitg. v. 1829) bl. 53. v.
		  13.
		  
			 ‘Schoon leeuw en tijgers om ons zweven. 
		  

		  Zie almede 
		  Afodillen. (uitg. 1814.) D. 1. bl. 3. r. 4.
		  Deze voorbeelden, die gemakkelijk vermeerderd zouden kunnen worden,
			 mogen volstaan. 
			 Vondel kon met volle regt zweveling voor
			 erro gebruiken.
		  
		
		
		  Boekaankondiging.

		  
		  
		  I. 
			 Beknopte Nederlandsche Spraakkunst, Een Leerboekje
			 voor de hoogste klassen der scholen voor gewoon en meer uitgebreid lager
			 onderwijs door 
			 J.H. van Dale, hoofdonderwijzer te Sluis,
			 Tweede verbeterde druk. Te Schoonhoven bij s.e. van nooten, 1864.
			 Prijs ƒ 0,20.
		  II. 
			 Beknopt Leerboekje der Nederlandsche Spraakkunst door 
			 J.H. van Dale, te Schoonhoven bij s.e. van
			 nooten. Prijs ƒ 0,10.
		  De beide werkjes, wier titel boven is afgeschreven, zullen op ieder,
			 die grondig onderwijs in de Nederlandsche Spraakkunst op prijs stelt, eenen
			 gunstigen indruk maken. Zij toonen duidelijk, dat wij in dit vak vooruitgaan en
			 onderscheiden zich loffelijk van de meeste hunner voorgangers. De Heer Van
			 Dale heeft getracht flinke, degelijke boekjes samen te stellen en in vele
			 opzichten heeft hij, mijns inziens, zijn doel bereikt. In vele opzichten - niet
			 in alle. Ik wensch dit nader aan te toonen. Terwijl ik dan de aandacht van
			 mijne lezers op deze boekjes vestig, wil ik den schrijver in bedenking geven of
			 het bij een gewenschten herdruk van zijne nuttige werkjes, niet raadzaam wezen
			 zal eenige punten in nadere overweging te nemen.
{==162==} {>>pagina-aanduiding<<}

		  De beknopte Nederlandsche Spraakkunst is blijkens het Voorbericht
			 vervaardigd naar de werken van 
			 Dr. Brill, 
			 Dr. Kern en 
			 Dr te Winkel; het Leerboekje is eene
			 verkorting, een uittreksel van de Beknopte Nederlandsche Spraakkunst. De vraag
			 of de boekjes goed ingericht zijn, of zij aan de vereischten van een goed
			 leerboek voldoen, kan hier niet beantwoord worden; zij behoort in een
			 paedagogisch tijdschrift te huis. Hier komt alleen de inhoud in aanmerking, en
			 omdat de schrijver de bovengenoemde werken geraadpleegd en gevolgd heeft,
			 zullen wij dus, hoewel niet rechtstreeks, tegen enkele stellingen, door de
			 schrijvers dier werken voorgedragen, eenige bedenkingen in het midden moeten
			 brengen. In zekeren zin mogen wij ook den Heer Van Dale voor hetgene
			 hij overneemt verantwoordelijk stellen; want, waar Brill en
			 Kern verschillen, mogen wij met eenig recht aannemen, dat de schrijver
			 gronden heeft om den een te volgen en den ander niet.
		  Zoo vinden wij bij hem de definitie en de verdeeling der znw. geheel
			 in overeenstemming met de Spraakleer van Dr. Brill. Eene definitie,
			 waar niets op te zeggen is, schijnt nog tot de moeilijk- misschien tot de
			 onmogelijkheden te behooren; maar dat zij beter kan wezen dan de gegevene,
			 staat bij mij vast. De bedoelde definitie luidt: ‘De zelfstandige
			 naamwoorden zijn namen, waardoor men personen en zaken van andere
			 onderscheidt.’ Daarop volgt: ‘Men verdeelt ze in twee hoofdsoorten:
			 voorwerpsnamen en begripsnamen. Deze verdeeling staat met de
			 definitie volstrekt in geen verband en blijft moeilijk, omdat het woord
			 begrip hier in den zin van iets niet-zelfstandigs schijnt genomen te
			 worden, wat tegen de gewone beteekenis van dat woord indruist. Het woord
			 koe is even goed een begripsnaam als de woorden wijsheid, deugd,
			 geluk enz. Gedachtedingen, waarvan de eer der uitvinding onlangs in
			 een officieel verslag ten onrechte aan een onhandig hulponderwijzer werd
			 toegeschreven, treft men bij den schrijver niet aan. Wij hebben geen reden om
			 ons daarover te beklagen. Ik
{==163==} {>>pagina-aanduiding<<}
voor mij betwijfel zeer of dat woord
			 ooit opgang maken zal. Denzelfden twijfel voed ik ten aanzien van eene
			 uitdrukking van den schrijver zelven, die zich laat ontvallen - en wie kan
			 altijd nauwkeurig zijn op een gebied, waar langen tijd onnauwkeurigheid regel
			 was - dat een zelfstandig naamwoord door een achtervoegsel verkleind wordt:
			 ‘De zelfstandige naamwoorden, welke op d, t, f, g, ch, k, p, s en
			 sch eindigen, worden verkleind door achtervoeging van je, als:
			 hoedje enz.’ Ja, ik geloof dat de schrijver een van de eersten zal
			 wezen, die zullen erkennen dat men hier evenmin van verkleinde voorwerpen, als
			 van verkleinde woorden kan spreken. Het is toch opmerkelijk hoe de naam
			 ‘Verkleinwoorden’ weder zijnen nadeeligen invloed laat gevoelen,
			 hij maakt dat er aan een werking ‘verkleinen’ gedacht wordt; waarop
			 die werking wordt toegepast, dat schijnt er minder op aan te komen.
		  De formule voor het gebruik van den derden naamval is is niet
			 gelukkig gekozen. ‘De derde naamval doet het voorwerp kennen ten
			 welks behoeve de werking geschiedt, als: ik geef den knaap een boek; ik
			 ontneem den leerling het mes.’ Den leerling een mes te ontnemen kan
			 zeker te zijnen behoeve geschieden, vooral wanneer ZEd. niet in staat is het
			 mes behoorlijk te hanteeren; maar dat zijn toch van die bijzonderheden, die
			 moeilijk uit den zin blijken kunnen; want die ik kan zeer goed een
			 plaagziek medeleerling wezen, die den anderen een mes ontneemt, dat deze voor
			 het een of ander nuttig doel zou gaan gebruiken. Ook moet de regel doorgaan, al
			 wordt er een minder gevaarlijk, zelfs een onmisbaar of geliefd voorwerp
			 ontnomen: de jongen ontneemt den schoenmaker zijne els, de naaister haren
			 naaldenkoker, den vogel zijne jongen. Waarlijk, de jongen die deze
			 werkingen of liever guitenstukken uitvoert, heeft de eer niet zich jegens den
			 schoenmaker, de naaister en den vogel verdienstelijk te maken, of iets te
			 hunnen behoeve te verrichten. Nu hebben wij alleen een van de werkwoorden
			 genomen door den schrijver zelven opgenoemd; bij andere ontmoet de regel even
			 groote, zoo geene
{==164==} {>>pagina-aanduiding<<}
grootere zwarigheden. Het is onmogelijk een regel
			 te geven, die alle gevallen, waarin de 3e naamval gebruikt wordt,
			 omvat; wij moeten dus tevreden wezen met zulk eenen, die op de voornaamste
			 gevallen ziet, maar dan moet hij ten opzichte van die gevallen juist zijn.
			 Minder moeilijk is dat voor de voornaamste gevallen, waarin de vierde naamval
			 gebruikt wordt; desniettegenstaande is deze regel nog wel zoo ongelukkig
			 uitgevallen: ‘de vierde naamval duidt het voorwerp aan, waarop de
			 handeling van het onderwerp overgaat; of het voortbrengsel, dat uit eene
			 werking ontstaat; als: hij bemint zijnen broeder; hij giet
			 kogels.’ Als de leerling op deze wijze er achter komt, is het
			 waarlijk ondanks den regel, door de heilzame, ik zou haast zeggen door de
			 genezende kracht van het voorbeeld. Wanneer zullen wij toch eens van die
			 ongelukkige uitdrukkingen verlost worden? Vraag aan knapen, met eenig gezond
			 verstand bedeeld, wat overgaande werkingen zijn, en zie wat gij ten antwoord
			 krijgt. Zoo zij er eenige weten, dan heel andere dan hier bedoeld worden. Met
			 kunsttermen mag men zeemanschap gebruiken, met verklaringen niet; die moeten
			 òf juist wezen òf achterwege blijven. Zoo zou het er des noods
			 bij door kunnen, dat het woord Jan eene ‘aanspreking,’
			 genoemd werd in: Jan, wat heb je daar? Aanspreking is dan wel een dwaze
			 kunstterm, maar toch een kunstterm; ik zou Jan liever ‘aangesproken
			 persoon’ noemen. En wat bezwaar kan er tegen zijn, te stellen dat het
			 woord in den eersten naamval staat? In onze taal is nu het aantal naamvallen
			 tot vier beperkt. Moet er een vijfde bij, het zij zoo, maar dan zijn er ook
			 geen vier meer. Indien de eerste naamval alleen gebruikt werd voor het
			 onderwerp van den zin, zou dit misschien een reden zijn om voor de
			 ‘aansprekingen’ een vijfden naamval te hebben, maar dan zou er een
			 zesde bij moeten komen voor het naamwoordelijk gezegde, en wie weet hoeveel
			 andere nog, als wij ook bij de overige naamvallen de overeenkomstige gevallen
			 zooveel mogelijk gingen verzamelen. Ik heb op de
{==165==} {>>pagina-aanduiding<<}
zelfstandige
			 naamwoorden nog een paar kleine aanmerkingen. Muzelman naast
			 Oranjeman, drieman enz. doet aan samenstelling met man denken,
			 dat zal toch wel de bedoeling niet wezen. Dat de wachthebbende krijgsman
			 mannelijk is, zal wel buiten kijf wezen; dat de hoofdwacht ook in gewone
			 gevallen door mannelijke wezens betrokken wordt, zal ook wel niet
			 tegengesproken worden, maar dat neemt niet weg dat toch het woord
			 wacht wel vrouwelijk kan zijn, gelijk het dan ook veelal gebruikt
			 wordt.
		  Bij de definitie van het lidwoord ‘het lidwoord dient
			 om een persoon of zaak, hetzij als een bepaald, hetzij als een onbepaald
			 voorwerp, tegenover andere van dezelfde soort te doen uitkomen,’
			 veroorloof ik mij te vragen, of het waar is, dat men de zon b.v. of
			 de natuur als bepaalde voorwerpen tegenover andere van dezelfde soort
			 doet uitkomen. Immers neen. Het lidwoord beteekent alleen dat het zelfstandig
			 naamwoord een bepaald individu beteekent, een bepaalden zin heeft. Vandaar dat
			 het zoowel in het Woordenboek als in de Grondbeginselen lidwoord van
			 bepaaldheid genoemd wordt. Men moge dezen naam meer of minder gepast of zelfs
			 geheel ongepast vinden, dit is zeker, dat de benaming ‘bepalend
			 lidwoord’ het reeds lang heeft afgelegd, omdat hij tot zeer verkeerde
			 gevolgtrekkingen aanleiding geeft.
		  In de definitie ‘het bijvoegelijk naamwoord drukt eene
			 eigenschap of hoedanigheid van een zelfstandig naamwoord uit’ is eene
			 erge fout aanwezig. Het bnw. beteekent niet de hoedanigheid van het zelfstandig
			 naamwoord, maar van de zelfstandigheid. Ik kan mij
			 best begrijpen dat de schrijver prof. 
			 Brill niet heeft willen volgen, als deze
			 spreekt van eene hoedanigheid van het begrip, maar het spijt mij dat hij zich
			 niet gewacht heeft Kerns definitie over te nemen, die
			 geheel en al onjuist is. 
			 Dr. te Winkel schijnt alleen geraadpleegd te
			 wezen, voor zooverre zijne Nederlandsche Spelling te pas kan komen; dat er van
			 hem op het gebied der Spraakkunst nog wel wat geleerd kan worden, behoef
{==166==} {>>pagina-aanduiding<<}
ik een zoo verstandig en belezen man als 
			 de Heer Van Dale is, niet te verzekeren.
			 Trouwens dit behoefde hij bij niemand te leeren; de zaak zelve is, dunkt mij,
			 zoo eenvoudig, dat wij ook hier mogen denken aan een van die vergrijpen tegen
			 de nauwkeurigheid, waaraan wij ons, helaas! nog al te veel schuldig maken.
		  De beschrijving van de persoonlijke voornaamwoorden is niet boven
			 bedenking. Dat ze dienen om den eersten, tweeden of derden persoon aan te
			 wijzen, is waar; maar de verklaring, die verder gegeven wordt en die leeren
			 moet wat men door eersten, tweeden en derden persoon te verstaan heeft, is oud
			 en .... verkeerd: ‘De eerste persoon is de persoon, die spreekt; de
			 tweede, de persoon tot wien men spreekt; de derde de persoon of het voorwerp,
			 waarover men spreekt.’ De opmerking is reeds meer gemaakt, ook in dit
			 Tijdschrift, maar zij moet nog eenmaal gemaakt worden; er zijn zaken, die men
			 niet moede mag worden te zeggen. Als ik over mij zelven of over mijnen hoorder
			 spreek, is dan het voornaamwoord, dat dient om ons een van beiden aan te wijzen
			 van den derden persoon? Volgens de gegevene verklaring ongetwijfeld; maar ook
			 hier gaat de natuur boven de leer.
		  ‘De onbepaalde voornaamwoorden wijzen de personen en zaken aan
			 zonder ze te noemen.’ Is dat waar - dan is zonder eenigen twijfel het
			 voornaamwoord ik een onbepaald voornaamwoord. Het voldoet aan de beide
			 vereischten: de spreker gebruikt het om zich zelven aan te wijzen en noemt zich
			 daarbij niet. Maar ik is een persoonlijk vnw. volgens hetgeen in §
			 45 geleerd is. Er is dus strijd tusschen het een en het ander. Ik erken dat het
			 moeilijk is eene dragelijke definitie van onbepaalde vnw. op te stellen. Ik
			 zelf heb mij moeten behelpen met een onderscheid tusschen aanwijzen en
			 aanduiden aan te nemen en het eerste in een bepaalden, het tweede in een
			 onbepaalden zin moeten nemen. De onderscheiding wordt wel door het
		  	spraakgebruik gewettigd, maar is toch niet zoo streng in acht ge-
{==167==} {>>pagina-aanduiding<<}
nomen, dat wij geene betere uitdrukking zouden mogen wenschen. Het zou
			 onbillijk wezen die van den schrijver te vorderen, maar dit mag geene reden
			 zijn om iets goed te keuren, waar het verstand tegen opkomt. Geen enkel
			 voornaamwoord wordt gebruikt om personen of zaken te noemen en alle daarentegen
			 vertegenwoordigen aanwijzingen of aanduidingen. Wat nu reeds een kenmerk
			 uitmaakt van het geslacht, kan het niet wezen van de soort.
		  Woorden op lei en hande zijn soortgetallen en te
			 gelijker tijd bvn., die niet verbogen worden. Dat gaat niet: of 't een, of 't
			 ander, of geen van beide.
		  ‘Spreekt men van personen, zoo schrijft men allen, velen,
			 weinigen.’ Dus allen kinderen zijn ziek,
			 velen boeren zijn op de markt. Kennelijk is de bedoeling
			 anders en goed, waarom mocht de regel het niet wezen?
		  De definitie vam het werkwoord is die van 
			 Dr. Kern. Het werkwoord drukt dan niet alleen
			 een handeling maar ook een toestand uit. Het zij zoo. Ik geloof echter dat het
			 noodig is hier juist aan te geven, welke werkwoorden toestanden uitdrukken; de
			 bedoeling is mij niet duidelijk.
		  Maar nu moet het werkwoord ook aanduiden wie het onderwerp van de
			 handeling of den toestand is. 't Is immers onmogelijk. Ik weet niet wat ik door
			 een onderwerp van eene handeling of een toestand verstaan moet. Ik zie een
			 handeling verrichten b.v. eene schuit trekken. Wie is 't onderwerp van die
			 werking. De jager? het paard? de schuit? Op mijn woord ik weet het niet. Ik zou
			 geen kans zien om het aan te duiden, en het werkwoord evenmin. Onderwerp en
			 gezegde - dat zijn begrippen, die bij elkander behooren, evenals werker en
			 werking. Bovendien is volgens de laatste bijvoeging de onbepaalde wijs geen
			 werkwoord. En wat dan? Een zelfstandig naamwoord, zegt de schrijver en gaat
			 daarbij een stap verder dan 
			 prof. Brill, die alleen van de naamwoordelijke
			 vormen der werkwoorden spreekt. Ik geloof dat de schrijver in dezen ongelijk
			 heeft.
		  ‘ Ik zou spreken is de verleden tijd van den
			 onvolmaakten
{==168==} {>>pagina-aanduiding<<}
toekomenden tijd ik zal spreken. Deze stelling
			 is mijns inziens volkomen in orde. Bevreemdend is het dus dat de vervoeging van
			 de werkwoorden op de oude leest geschoeid blijft en ik zoude leeren, ik
			 zoude vallen, ik zoude beloond worden tot de aanvoegende wijs gebracht
			 worden.
		  ‘Voorzetsels duiden het punt in ruimte of tijd aan, hetwelk
			 twee voorwerpen ten opzichte van elkander innemen.’ Hoe kan dat? Een
			 voorwerp kan een deel van de ruimte innemen, maar niet ten opzichte van eenig
			 ander voorwerp. Men kan het eene punt aanwijzen met betrekking tot
			 het andere, de eene ruimte met betrekking tot de andere, b.v. De pijp ligt
			 op de tafel Nu wordt de plaats van de tafel als bekend aangenomen en de
			 plaats van de pijp ten opzichte daarvan bepaald. Zoo zal, als ik mij niet
			 bedrieg, de schrijver het bedoeld hebben.
		  Ik eindig gelijk ik begon. De meeste aanmerkingen, die ik gemaakt
			 heb en die ik in de welwillende overweging van den schrijver aanbeveel, treffen
			 de werken, waaruit de stof voor de aangekondigde boekjes geput is. Ik heb met
			 vrijmoedigheid mijne aanmerkingen voorgedragen. Ik weet dat ik er den schrijver
			 genoegen mede doe. Het onderwijs in de Nederlandsche taal verbeteren, dat is
			 zijn doel, het mijne en dat van vele onzer ambtgenooten. Om dat doel te
			 bereiken moeten wij elkander den lof der onberispelijkheid, dien wij niet
			 verdienen, ook niet toekennen; maar door - kan het zijn - gegronde aanmerkingen
			 toonen, dat wij elkanders werk op den waren prijs stellen en dat wij den
			 vooruitgang oprechtelijk willen.
		  
		  J.A. van Dijk.
		
		
{==169==} {>>pagina-aanduiding<<}

		  Max Mullers voorlezingen over de taalkunde.

		  
		  
		  Bij de beschouwing van het derde Boek van Brills 
		  Spraakleer, had ik mij voorgenomen een ruim gebruik te
		  maken van max mullers ‘Lectures on the Science of
		  Language.’ Bij nader inzien kwam het mij echter beter voor,
		  een uitvoerig uittreksel van het geheele werk te geven. Het doel toch van mijn
		  schrijven in den Taalgids (zie jaarg. '64, bl. 140) is eenvoudig bij beginners
		  het denkbeeld weg te nemen, dat taalstudie eene droge studie is, en er hun
		  zooveel mogelijk lust en liefde voor in te boezemen.
		  Ter bereiking van dit doel zijn weinig werken zoo dienstbaar als het
			 bovengenoemde, en daar het niet vertaald, en te hoog in prijs is, om onder de
			 boeken van iederen onderwijzerskweekeling en hulponderwijzer eene plaats in te
			 nemen, durf ik hopen, dat mijn voornemen geene afkeuring zal ondervinden.
		  Max muller, in 1823 te Dessau
			 geboren, verloor zeer vroeg zijnen vader en begaf zich, na zijne eerste
			 opvoeding in de woning zijner moeder en op de school te Dessau ontvangen te
			 hebben, naar Leipzig, waar hij eerst de Nicolaischool en
			 vervolgens de hoogeschool bezocht. Door toedoen van 
			 hermann brockhaus koos hij het Sanskrit tot
			 zijn hoofdvak, en ging in 1844 naar Berlijn om den beroemden
			 bopp te hooren. In 1846 begaf hij zich naar Parijs, en
{==170==} {>>pagina-aanduiding<<}
van daar naar Engeland, om de in Londen en
			 Oxford aanwezige Sanskritsche handschriften te raadplegen, en werd
			 weldra in laatstgenoemde plaats tot hoogleeraar aangesteld. Terwijl zijne
			 overige werken meer in den kring der taalgeleerden zijn gebleven, heeft het
			 werk, waarvan ik nu een uittreksel ga geven, door zijn populairen vorm opgang
			 gemaakt bij het beschaafde publiek van Europa.
		  
		  Het leeren van woorden, verbuigingen en vervoegingen is voor den
			 schooljongen niet minder vervelend dan het steenkloppen voor den armen
			 daglooner. Toch wekken de steenen, die de laatste vergruist, bij den geoloog
			 groote belangstelling op: hij ziet wonderen langs den openbaren weg en leest
			 eene kroniek in iedere groeve. Evenzoo heeft de taal hare eigene wonderen, die
			 zij ontsluiert voor den onderzoekenden blik van den geduldigen navorscher. Er
			 liggen kronieken onder hare oppervlakte, er liggen vertoogen in ieder
			 woord.
		  Spraak is wel eens gewijde grond genoemd, omdat zij de draagster is
			 der gedachte. Of zij een natuurvoortbrengsel, een werk der menschelijke kunst
			 of eene gave Gods is, zal later blijken. Maar wat zij ook wezen moge, zij wordt
			 door niets overtroffen, door niets zelfs geëvenaard. Is zij een
			 voortbrengsel der natuur, dan is zij haar laatste voortbrengsel, dat alles de
			 kroon opzette, en alleen voor den mensch bewaard bleef. Is zij een werk der
			 kunst, dan schijnt zij den menschelijken kunstenaar bijna tot een goddelijken
			 schepper te verheffen. Is zij eene gave Gods, dan is zij Gods grootste gave;
			 want door haar sprak God tot den mensch, en spreekt de mensch tot God in
			 eeredienst, gebed en overpeinzing.
		  De Taalkunde is eene zeer jeugdige wetenschap, zoodat men het zelfs
			 nog niet eens is geworden over haar naam.
{==171==} {>>pagina-aanduiding<<}
Wat anderen Vergelijkende
			 Taalstudie, Wetenschappelijke Etymologie, Phonologie of Linguistiek noemen,
			 wordt hier aangeduid met het eenvoudige woord Taalkunde.
		  Alvorens nader aan te geven, wat het eigenlijke onderwerp is der
			 taalkunde, zullen wij een vluchtigen blik slaan op den oorsprong, de
			 ontwikkeling en eindelijke vestiging der natuurkundige wetenschappen.
		  Er zijn drie kenmerkende tijdvakken of trappen in de geschiedenis
			 van elke dier wetenschappen, die men met de woorden empirisch, classificeerend
			 en theoretisch kan onderscheiden. De oorsprong van iedere wetenschap is te
			 vinden in het streven van half wilde volken om te voldoen aan dringende
			 behoeften. De namen van sommige der oudste gebieden van 't menschelijk weten
			 wijzen dit uit. Geometrie beteekent het meten van land. Botanie komt af van een
			 Grieksch woord, dat voederen beteekent. Niet de dichter, niet de wijsgeer zijn
			 de grondleggers der sterrenkunde, maar de landman en de zeevaarder, gelijk uit
			 vele benamingen blijkt. Maan b.v. is een zeer oud woord, dat tot het Sanskrit
			 teruggebracht kan worden en meter beteekent: een zeer gepaste naam; want lang
			 eer de ouden den tijd bij dagen, zonnen en jaren berekenden, deden zij het bij
			 nachten, manen en winters. Heeft de nieuwere poëzie van de maan een
			 minziek meisje gemaakt, voor onze voorouders was zij een man, de beheerscher
			 van dagen, weken en jaargetijden, de regelaar der getijden, de heer hunner
			 feesten, en de herout hunner volksvergaderingen. De oude Grieken meenden hunne
			 zeeën veilig te kunnen bevaren van den tijd, dat zeker gesternte
			 terugkeerde, totdat het weder verdween. Zij noemden het daarom de Pleiaden van
			 het Grieksche plein, dat varen beteekent. En zoo zijn er nog vele
			 voorbeelden aan te halen.
		  De zucht naar goud deed in de middeleeuwen de goud-maakkunst
			 beoefenen. Thans halen wij er de schouders over op, maar danken haar niettemin
			 de zoo belangrijke scheikunde.
{==172==} {>>pagina-aanduiding<<}

		  Al die wetenschappen, welke, om zoo te zeggen, aan dagelijksche
			 behoeften haar ontstaan te danken hebben, bleven steeds beantwoorden aan eenig
			 practisch doel, en hielden daardoor de algemeene belangstelling levendig. De
			 Taalkunde daarentegen heeft aan den eisch onzer eeuw om stoffelijke welvaart te
			 bevorderen slechts weinig aan te bieden. Zij strekt even weinig om het
			 aanleeren van talen te bespoedigen, als zij de hoop doet doorschemeren om ooit
			 den droom van eene algemeene taal te verwezenlijken. Zij zoekt alleen te leeren
			 wat taal is. Er zijn intusschen vraagstukken, die, ofschoon oogenschijnlijk van
			 een duisteren en bespiegelenden aard, een machtigen invloed ten goede of ten
			 kwade hebben uitgeoefend op de geschiedenis der menschheid. Ten allen tijde
			 hebben menschen gestreden voor een denkbeeld en hun leven gelaten voor een
			 woord, en vele vraagstukken, die de wereld van de vroegste tijden tot op heden
			 hebben bewogen, behooren eigenlijk tot de Taalkunde. Zoo o.a. de vraag over 's
			 menschen betrekking tot de stoffelijke en de geestelijke wereld, die in de
			 laatste tijden met zooveel voorliefde is behandeld en eene bekoorlijkheid
			 schijnt te bezitten, die nooit haren invloed zal verliezen op het hart en het
			 verstand van den mensch. Hoezeer ook de grenzen van het dierenrijk zijn
			 vooruitgeschoven, zoodat het eens scheen alsof het verschil tusschen mensch en
			 dier slechts in eene plooi der hersenen scheen te bestaan, is er een slagboom,
			 dien niemand heeft durven aanraken - de slagboom der Spraak. Allen hebben
			 erkend, dat nog geene diersoort eene taal heeft voortgebracht. 
			 Locke o.a. erkende, dat de dieren het vermogen
			 niet konden hebben om dingen in het afgetrokkene te beschouwen, of algemeene
			 begrippen te vormen, omdat zij geene woorden of andere algemeene teekenen tot
			 hunne dienst hebben. En daar nu de Taalkunde een inzicht geeft in datgene, wat,
			 met algemeene toestemming, den mensch van het dier onderscheidt, schijnt zij
			 wel de bijzondere aandacht te mogen trekken van allen, die met belangstelling
			 het nauwgezet onderzoek der natuurkundigen volgen over
{==173==} {>>pagina-aanduiding<<}
de vraag, of
			 de mensch slechts een zeer ontwikkelde aap is, of iets meer.
		  Keeren wij terug tot de geschiedenis van de natuurkundige
			 wetenschappen.
		  Wanneer iemand eene menigte planten heeft verzameld, en hare namen,
			 eigenaardigheden, geneeskracht enz. leeren kennen, is hij nog geen botanicus.
			 Hij is dan een liefhebber van planten, of op zijn Italiaansch een
			 dilettant, van dilettare, vermaken: hij staat dan nog op den trap
			 van het empirisme. Eene empirische of door waarneming verkregen
			 bekendheid met feiten wordt eene wetenschappelijke kennis, wanneer
			 het verstand onder de menigvuldigheid van op zich zelven staande
			 voortbrengselen, de eenheid van een organisch stelsel, ontdekt. Deze ontdekking
			 geschiedt door vergelijking en classificatie. Wij houden op met elke bloem om
			 haars zelfs wil te bestudeeren, en door voortdurend den kring onzer nasporingen
			 te vergrooten, trachten wij te ontdekken, wat aan velen gemeen is, en wat die
			 wezenlijke kenteekenen zijn, waarop men groepen of natuurlijke klassen mag
			 gronden. Deze klassen worden in hare meer algemeene kenteekenen weder onderling
			 vergeleken: nieuwe punten van verschil of van overeenkomst van een algemeener
			 en verhevener aard vallen in 't oog en stellen ons in staat klassen van klassen
			 of familiën te ontdekken. En wanneer het gansche gebied der planten aldus
			 overzien is, en een eenvoudig net van namen over den ganschen tuin der natuur
			 is geworpen; wanneer wij het als 't ware kunnen opnemen en in onzen geest
			 beschouwen als een geheel, als een wel bepaald en volledig stelsel, dan kunnen
			 wij spreken van plantenkunde of botanie. Wij zijn dan in een nieuwen kring van
			 kennis gekomen, waarin het individu onderworpen is aan het algemeene feit, aan
			 de wet, en wij zien gedachte, orde en doel door de gansche natuur
			 heerschen.
		  Onnauwkeurig vergelijken of bekrompen onderscheiden moge tot groote
			 vergissingen aanleiding geven: toch is ieder stelsel, hoe onvoldoende het later
			 blijke, een stap voorwaarts,
{==174==} {>>pagina-aanduiding<<}
Indien de menschelijke geest eens de
			 overtuiging heeft gekregen, dat er overal orde en wet moet zijn, rust hij niet,
			 totdat hij al wat onregelmatig is heeft verwijderd, totdat de volle schoonheid
			 en overeenstemming der natuur is ontdekt, en het oog des menschen het oog Gods
			 heeft gezien, stralende uit het midden van al zijne werken. De misgrepen van
			 het verledene bereiden de zegepralen der toekomst.
		  Als het indeelen in klassen, de voorwaarde van alle
			 wetenschappelijke kennis, behoorlijk is volbracht, voert deze trap, die bij
			 sommige wetenschappen met het woord vergelijkend wordt aangeduid,
			 natuurlijk tot den derden: den theoretischen of metaphysischen.
		  Heeft men nu leeren inzien, dat er niets in de natuur bij toeval
			 bestaat; dat elk individu tot eene soort, iedere soort tot een geslacht
			 behoort, en dat alles beheerscht wordt door onveranderlijke wetten, dan rijst
			 de vraag: wat is de oorsprong van, en wat is de bedoeling met alle dingen? En
			 de onderzoeker tracht door gevolgtrekking, of somtijds bloot door er naar te
			 raden, in gewesten door te dringen, die onbereikbaar zijn voor hem, die alleen
			 feiten verzamelt. In deze pogingen lijdt 's menschen geest dikwijls schipbreuk.
			 Zonder haar echter zou de natuurkunde nooit geworden zijn, wat zij is. 
			 Copernicus verklaart, dat hij niet door
			 waarneming of ontleding tot de ontdekking van de inrichting van het
			 zonnestelsel is gekomen, maar door te gevoelen, dat er gebrek aan
			 overeenstemming is in het stelsel van 
			 ptolemaeus. En wie had hem gezegd, dat er
			 overeenstemming moest zijn in al de bewegingen der hemellichamen, of dat
			 samengesteldheid niet verhevener was dan eenvoudigheid? Eer de waarnemer
			 overeenstemming en eenvoudigheid had ontdekt, waren zij door den wijsgeer
			 ondersteld. Voor hem, die naar waarheid zoekt, is de toorts der verbeelding
			 even noodzakelijk als de lamp der studie.
		  Keeren wij na dezen uitstap tot de Taalkunde terug. Er zijn twee
			 groote afdeelingen van menschelijk weten: de natuurkundige en de
			 geschiedkundige. De eerste houdt zich
{==175==} {>>pagina-aanduiding<<}
bezig met de werken Gods; de
			 tweede met die des menschen. Zoo behoort de gezichtkunde met de wetten van het
			 licht en van de kleuren tot de natuurkundige, de schilderkunde met de wetten
			 voor de behandeling en menging der kleuren tot de geschiedkundige
			 wetenschappen.
		  Tot welke afdeeling behoort de Taalkunde?
		  In zoo verre zij behandeld wordt als een middel - indien wij talen
			 aanleeren, omdat onze betrekking het vereischt, of om kennis te maken met de
			 schoonste letterkundige voortbrengselen van verschillende volkeren - moet zij
			 onder de geschiedkundige wetenschappen worden gerangschikt.
		  Worden echter de talen niet als middel behandeld; wordt taal zelve
			 het eenig voorwerp van wetenschappelijk onderzoek, dan behoort de taalkunde -
			 en in dit geval noemt men haar vaak vergelijkende taalstudie - bij de
			 natuurkundige wetenschappen te huis. Maar dan ook zijn tongvallen, die nooit
			 eenige letterkunde opleverden, het bargoensch van wilde volken en het geklak
			 der Hottentotten even belangrijk, ja, voor de oplossing van sommige
			 vraagstukken nog belangrijker, dan de poëzie van 
			 homerus of het proza van 
			 cicero. Wij behoeven dan geene talen te kennen
			 maar taal: wat taal is, en hoe zij een voertuig der gedachte kan zijn; dan
			 willen wij er den oorsprong, den aard en de wetten van kennen, en om tot die
			 kennis te komen verzamelen, schikken en classificeeren wij al de feiten der
			 taal, die onder ons bereik komen. Die feiten worden uit bijna negenhonderd
			 talen bijeengebracht. Men behoeft die talen echter niet te kennen op de wijze
			 als wij zeggen Fransch of Latijn te kennen. In de spraakkunst en het
			 woordenboek is genoegzaam alles te vinden, wat voor de nasporingen noodig
			 is.
		  De Taalkunde beweegt zich dus op een uitgestrekt veld, en het
			 verdient wel de aandacht, dat men er zich niet eerder dan in 't begin dezer
			 eeuw mede is gaan bezighouden. De mensch had de natuur in alle richtingen
			 bestudeerd en was daardoor tot merkwaardige uitkomsten geraakt; maar de
{==176==} {>>pagina-aanduiding<<}
taal, zonder wier hulp hij niet in staat was geweest zelfs de eerste
			 schrede in deze roemvolle loopbaan te doen, bleef onopgemerkt. En toch als men
			 in aanmerking neemt, dat, bij de verspreiding der talen, aan de
			 hoofdbestanddeelen der taal nooit iets is toegevoegd; dat al hare veranderingen
			 vormveranderingen zijn geweest; dat latere geslachten nooit een nieuwen wortel
			 hebben uitgevonden, zoo min als er ooit een nieuw element is gevoegd bij de
			 stoffelijke wereld, waarin wij leven; indien men zich voorstelt, dat men in
			 zekeren zin kan zeggen, dezelfde woorden te behandelen, die uit den mond des
			 eersten menschen voortkwamen, toen hij namen gaf aan ‘al het vee en al
			 het gevogelte des hemels en al het gedierte des velds,’ zal het duidelijk
			 worden, dat de taalkunde niet minder aandacht verdient, dan iedere andere
			 wetenschap.
		  Tegen de stelling, dat de taalkunde tot de natuurkundige
			 wetenschappen behoort, heeft men met veel schijn van recht ingebracht, dat de
			 natuur geene vorderingen maakt of verbeteringen invoert. De bloem, die de
			 botanist heden beschouwt, was van den beginne af even volmaakt als thans. De
			 zeshoekige cellen der bijen zijn in de negentiende eeuw niet regelmatiger dan
			 in eenig vroeger tijdperk, en onze nachtegaal heeft, zoo ver men weet, geen
			 schooner zangen dan de philomela der Grieken. Merkt men daarentegen op, dat het
			 Latijn is overgegaan in Italiaansch, Spaansch, Portugeesch,
			 Provençaalsch, Fransch, Wallachisch en Romaansch; dat het Latijn op
			 zijne beurt met het Grieksch, Celtisch, Teutonisch, Slavisch en met de oude
			 talen van Indië en Perzië uit eene vroegere taal, het Arisch, moet
			 zijn voortgesproten; - dat wij onze eigene taal van vóor duizend jaren
			 als eene vreemde taal moeten leeren verstaan; - dat bij wilde volken, die het
			 schrift niet kennen, de taal nog veel sneller schijnt te verloopen, daar er in
			 Siberië, Afrika en Siam stammen zijn gevonden, wier taal in den tijd van
			 twee geslachten geheel van aanzien was veranderd: - dan schijnt het, om niet
			 eens van andere talen en tongvallen te
{==177==} {>>pagina-aanduiding<<}
gewagen, alsof de wil van
			 den mensch invloed heeft gehad, zoo al niet op het wezen, dan toch op den vorm
			 der taal.
		  Van naderbij bezien kan echter de mensch evenmin de voortdurende
			 veranderingen, waaraan de taal onderhevig is, te weeg brengen of verhinderen,
			 als de wetten van den bloedsomloop wijzigen. De mensch is heer der natuur, als
			 hij hare wetten kent en er zich aan onderwerpt: de dichter en de wijsgeer
			 voeren slechts dan heerschappij over de taal, als zij hare wetten kennen en er
			 aan gehoorzamen. Een despoot kan de wetten der maatschappij, de
			 godsdienstvormen, zelfs de regelen der kunst veranderen; maar wie is in staat
			 het taalgebruik te veranderen. Wie kan b.v. in onze taal het afslijten der
			 buigingsuitgangen tegenhouden, of zelfs een woord buiten gebruik stellen of een
			 nieuw woord gangbaar maken? Dit laatste kan slechts geschieden door de
			 onwillekeurige medewerking van allen, die dezelfde taal spreken. De
			 voortdurende veranderingen eener taal kunnen dan ook niet anders zijn dan hare
			 ontwikkeling of haar groei. Die groei bestaat uit twee werkingen, die goed
			 onderscheiden moeten worden, al kunnen zij gelijktijdig plaats hebben.
		  De eerste werking is het ontaarden en wegvallen van klanken.
			 Oorspronkelijk had alles in de taal eene beteekenis, en dit is in sommige talen
			 nog het geval. Zoo behoeft men, om een voorbeeld aan te halen, in het
			 Chineesch, Tibetaansch en Burmeesch de woorden, die twee en tien
			 beteekenen, slechts achter elkander uit te spreken, en men heeft de beteekenis
			 van twintig. Bij ons drukt twee tien niets uit. Wat het in 't Chineesch
			 beteekent, vertegenwoordigen wij door het woord twintig, dat in 't Gothisch
			 tvai tigjus d.i. twee tientallen is. De Chineesche uitdrukking zegt noch
			 te veel, noch te weinig: zij behoeft geene verklaring. Ons woord twintig is
			 zonder wetenschappelijk onderzoek niet te verstaan. Hetzelfde woord luidt in 't
			 Sanskrit vins'ati, van dvi, twee, en das'ati, tiental. De
			 hoofdbestanddeelen van de samenstellende woorden zijn daaruit verloren gegaan,
		  	zoodat het volk, dat Sans-
{==178==} {>>pagina-aanduiding<<}
krit sprak, even weinig wist, dat
			 vins'ati tweemaal tien beteekent, als de Franschman in vingt de
			 overblijfselen van deux en dix ziet. Zoodra de woorden eener taal
			 beginnen te veranderen, heeft niet ieder harer deelen meer eene beteekenis. Het
			 leven der taal verstijft en dooft uit in die woorden, welke door klankbederf
			 worden aangetast. Die woorden of deelen van woorden blijven voortaan slechts
			 kunstmatig of door overlevering staande, en er komt van nu af een onderscheid
			 tusschen hetgeen hoofdbestanddeel of stam, en hetgeen bloot formeel of
			 spraakkunstig is in woorden. Een voorbeeld zal dit duidelijk maken. In 't
			 Chineesch en Tibetaansch wordt het meervoud gevormd door achter een woord, b.v.
			 dat man beteekent, een woord met de beteekenis van menigte,
			 verzameling enz. te plaatsen. Zoo is dan man menigte ons mannen. Zoo
			 lang nu deze woorden worden verstaan, bieden zij weerstand aan het klankbederf.
			 Raakt echter de ware beteekenis verloren, dan beginnen de woorden te
			 veranderen, en zij dalen af tot louter spraakkunstige uitgangen.
		  Het wegvallen van klanken is echter geen toeval, noch eene
			 willekeurige handeling des menschen, maar wordt beheerscht door vaste wetten.
			 Zoo zien wij in de ontwikkeling der Romaansche talen uit het Latijn, niet
			 alleen een streven om te vereenvoudigen, en het uitspreken van sommige
			 medeklinkers en samentreffingen van medeklinkers te vermijden; maar wij zijn in
			 staat om b.v. vooraf te bepalen, dat het Latijnsche woord patrem in 't
			 Fransch père moest worden. De slot m in 't Latijn wordt in
			 't Fransch steeds weggelaten. De t tusschen twee klinkers in woorden als
			 pater, valt in 't Fransch altijd weg. Op grond van deze wetten, die uit
			 tal van voorbeelden zijn opgemaakt, ging dus patrem over in patre
			 (uitgesproken als patere) en zoo in paere of
			 père.
		  Om de tweede werking van den groei der taal, de herleving door
			 tongvallen, te verstaan, moet eerst worden uiteengezet, wat door tongval is
		  	bedoeld. Taal heeft geen zelf-
{==179==} {>>pagina-aanduiding<<}
standig bestaan. Zij bestaat slechts
			 met den mensch. Zij leeft als zij gesproken wordt, en sterft met ieder woord,
			 dat uitgesproken is en niet meer wordt gehoord. Het is een toeval, dat eene
			 taal ooit door schrift is aangeduid. Het grootste aantal talen wordt niet
			 geschreven en heeft geene letterkunde opgeleverd. Bij de talrijke stammen van
			 Midden-Azië, Afrika, Amerika en Australië leeft de taal nog in haren
			 natuurstaat, en daarheen moeten wij ons wenden om inzicht te krijgen in den
			 groei der taal, omdat zij er nog niet vastgesteld en gewijzigd is door de
			 tusschenkomst van het schrift. Wat wij gewoon zijn Grieksche, Latijnsche,
			 Fransche, Nederlandsche taal te noemen, moet meer beschouwd worden als een
			 kunstmatige dan als een natuurlijke vorm van spreken. De taal leeft slechts
			 wezenlijk en natuurlijk in de tongvallen, en in spijt van de dwingelandij door
			 den geschreven tongval uitgeoefend, bewaren de overige tongvallen eener taal
			 haar eigen leven. Ofschoon het Friesch sedert de twaalfde eeuw geschreven is,
			 noemt men vader op Amrum aatj, op de Halligen baba of
			 babe, op Sylt foder of vaar, in vele plaatsen op het vaste
			 land täte, op het oostelijk gedeelte van Föhr oti of
			 ohitj. De bewoners van het eene eiland verstaan dan ook die van het
			 andere niet, en wat men gewoon is het Friesch te noemen, en als het Friesch in
			 spraakkunsten beschreven vindt, is niets anders dan een van de vele tongvallen,
			 ofschoon zonder twijfel de belangrijkste.
		  Het is eene dwaling te meenen, dat tongvallen overal verbasteringen
			 zijn van de schrijftaal: zij zijn er altijd meer de toevoer- dan de
			 afvoerkanalen van geweest. Wanneer de schrijftaal eene algemeene benaming heeft
			 geijkt, blijven er bij de tongvallen nog eene menigte andere, met de
			 eigenaardige schakeeringen in beteekenis, bewaard, en dit niet alleen in
			 verschillende gewesten, maar zelfs bij bijzondere klassen van menschen, zoo
			 als: herders, jagers, zeelieden, handwerkslieden enz. Indien zich nu bij den
			 vooruitgang der maatschappij nieuwe verbindingen van denkbeelden
		  	ont-
{==180==} {>>pagina-aanduiding<<}
wikkelen, kunnen de tongvallen gereedelijk de verlangde
			 benamingen opleveren. Hoe echter eene gansche taal door hare tongvallen
			 herleeft, zien wij b.v. aan het Latijn. Men noemt deze taal de moeder van het
			 Italiaansch. De namen moeder en dochter kunnen hier toegepast worden, als men
			 ze neemt in den zin van verschillende tijdperken ééner taal, want
			 het Italiaansch bevat geen nieuw levensbeginsel. Het classiek Latijn is een van
			 de vele tongvallen, door de Arische inwoners van Italië gesproken. Het was
			 de tongval van Latium; in Latium die van Rome; in Rome die van de patriciers.
			 Nadat die tongval was aangenomen als de taal der wetgeving, der godsdienst, der
			 letterkunde, en der algemeene beschaving, kon hij niet verder ontwikkelen. De
			 overige tongvallen bleven intusschen leven en werden de bronnen, waaruit het
			 Italiaansch opwelde.
		  
		  A.M. Kollewijn, nz.
		  
		  (Wordt vervolgd).
		
		
		  Over de zoogenaamde verdubbeling der ch.

		  
		  
		  De wijze, waarop de versterkte ch-klank in het midden der
			 woorden moet aangeduid worden, heeft niet minder dan de spelling baaien
			 of baaijen zoowel gemoederen als pennen in beweging gebracht. De
			 woorden, waarin zulk een klank voorkomt, mogen zich op ten minste vijfderlei
			 spelling beroemen. Men vindt vroeger en later geschreven: lachen,
{==181==} {>>pagina-aanduiding<<}
lacchen, lagchen, lachgen en lachchen
			  1), bewijs genoeg, dat men met de zaak verlegen was. Van die vijf of
			 zes schrijfwijzen, waaronder vroeger alleen lahhan en later
			 lachchen regelmatig was, zijn er nu nog twee in gebruik: lachen
			 en lagchen. De redactie van het 
			 Wdb. der Ned. Taal had dus ook hier eene keus
			 te doen. Waren er nog schrijvers geweest, die lachchen speldden, zij zou
			 volgens hare beginselen deze spelling hebben aangenomen, omdat zij de eenige
			 regelmatige is. Nu zulks het geval niet was, moest zij uit de twee gebrekkige,
			 die nog in gebruik zijn, ééne kiezen. Zij was daarbij gedachtig
			 aan de spreuk: ‘De deux maux il faut éviter le pire,’
			 en ging daarom na, welke van beide het minst tegen de door haar gestelde
			 grondbeginselen aandruiste; op die spelling moest natuurlijk hare keus vallen.
			 Bij dat onderzoek bleek het, dat de Regel der Beschaafde Uitspraak de spelling
			 lachen wel niet voorschrijft, maar toch ook niet veroordeelt, terwijl
			 zij die van lagchen, als onwaar en onjuist stellig verwerpt; dat
			 lachen overeenstemt, lagchen daarentegen strijdt met den Regel
			 der Gelijkvormigheid; dat geen der woorden in quaestie, zonder g
			 geschreven, tegen de Afleiding aandruist, doch met g bijna alle; dat de
			 Regel der Analogie beide schrijfwijzen gelijkelijk veroordeelt; en
			 eindelijk, dat de Regel der Welluidendheid buiten tegenspraak aan lachen
			 de voorkeur geeft. Men kan dus lichtelijk begrijpen, dat wij besloten
			 kachel, richel, bochel, kuchen enz. te spellen. De schrijver der
			 Bezwaren enz. was reeds in 1838 tegen die spelling
			 opgekomen, en bestrijdt ze ook nu nog op dezelfde gronden. De taalkennis is
			 echter sedert belangrijk vooruitgegaan. Vele vooroordeelen hebben plaats
			 gemaakt voor
{==182==} {>>pagina-aanduiding<<}
juistere inzichten; veel dat men voor onomstootelijk
			 waar hield, is gebleken niets dan schijn te wezen.
		  Onder de vroegere vooroordeelen behoort ook de meening, dat een
			 zoogenaamde verdubbelde, d.i. dubbel geschreven, medeklinker in onze taal
			 werkelijk ook dubbel uitgesproken wordt. Iedereen kan zich echter elk oogenblik
			 van het tegendeel overtuigen. In eene natuurlijke uitspraak luiden de woorden
			 padden, leggen enz. als pàden, lègen, niet als
			 pad-den, leg-gen; enz.; de medeklinkers d, f, g worden niet
			 dubbel, niet tweemaal, maar slechts ééns, doch iets
			 nadrukkelijker dan in páden en zégen uitgebracht.
			 Het oog bedriegt hier het oor; en de spelling padden, leggen enz. is,
			 wel beschouwd, verkeerd, evenals die van laad, leed enz. met twee
			 a's en e's verkeerd is. Beide woorden worden met vier
			 letterteekens geschreven, ofschoon in de klanken maar drie elementen voorkomen.
			 Om de ware uitspraak juist voor te stellen, zou men de medeklinkers b en
			 d slechts ééns moeten schrijven, doch voorzien van een
			 onderscheidingsteeken, een accent, een streepje of iets dergelijks, dat de
			 versterkte uitspraak aanduidde, op dezelfde wijze als men voorheen in het
			 Latijn bij verkorting de verdubbeling eener letter aanwees en b.v.
			 an̄o voor anno schreef.
		  Dat deze handelwijze de verstandigste zou wezen, behoeft wel geen
			 betoog. Maar men zal vragen, hoe men toch aan de verkeerde spelling
			 padden, leggen gekomen is. Het antwoord ligt gereed: door
			 het voorbeeld van het Latijn. Het is bekend, dat de geheele middeleeuwen door
			 en nog veel later de taal der kerk en der geleerdheid, als de modeltaal gold,
			 die men in alle taalzaken ten voorbeeld nam, niet slechts bij ons, maar ook bij
			 andere volken
			  1).
		  De Latijnen nu verdubbelden de medeklinkers, in woorden als
			 abbreviare, addere, aggredi enz.; en te recht, vermits
{==183==} {>>pagina-aanduiding<<}
zij
			 werkelijk twee b's, d's, g's enz. lieten hooren. Dit
			 blijkt overtuigend uit de hedendaagsche uitspraak der Romaansche, d.i. van het
			 Latijn afgeleide talen, uit de uitspraak van het Fransch, Italiaansch enz.,
			 waarin abbrévier, additionner, abbondare, additare als
			 ab-brevier, ad-ditionner, ab-bondare, ad-ditare worden uitgesproken.
			 Doch die Romaansche uitspraak is niet de onze, noch die van het Germaansch in
			 het algemeen. Zelfs de twee d's, k's enz. van bloed en
			 dorst, dek en kleed enz. smelten bij ons in bloeddorst en
			 dekkleed ineen; men zegt bloedorst, dèkleed, op de
			 d en k slechts iets sterker drukkende dan in bloeden en
			 bekleeden. De Hoogduitsche schrijfwijze Mann, Stall enz. is dus
			 niet zoo geheel dwaas als zij schijnt; de dubbele medeklinkers duiden ook daar
			 slechts eene versterkte uitspraak aan.
		  Is het Latijn de oorzaak geweest van de verkeerde spelling
			 hebben, bidden enz., bij de woorden als lachen
			 enz., waarin eene versterkte ch voorkomt, heeft het eene ergerlijke
			 verwarring te weeg gebracht. In Grieksche woorden schreef de modeltaal cch,
			 pph, tth, rrh, nooit chch, phph, thth, rhrh. Dit achtte men reden
			 genoeg om ook in onze taal nooit lachchen, lichchaem enz., maar op
			 Latijnsche wijze lacchen, licchaem te schrijven, ofschoon die spelling
			 volstrekt niet aan de uitspraak beantwoordde. Lachchen,
			 lichchaem scheen al te barbaarsch; de weinige verstandigen, die de
			 zaak goed inzagen en zóó schreven, vonden geene navolgers. De
			 spelling met gch, meende men, bleef nader aan de classieke, stelde den
			 Nederlandschen klank beter voor dan cch, en kwam zoodoende meer en meer
			 in gebruik. Enkelen echter schreven chg en toonden daardoor, dat
			 gch hun ook niet voldeed. - De spelling met cch, en de daaruit
			 voortgevloeide met gch berustte derhalve op louter onkunde; men begreep
			 niet, waarom de Latijnen cch, pph, tth, rrh schreven, en meende, dat
			 Bacchus in het Grieksch en Latijn, evenals bij ons, als bachchus
			 werd uitgesproken. Thans weet men, vooral door het Sanskrit geleerd, dat
			 c altijd als k luidde, en dat ch, ph, th, rh werkelijk
		  	geene ineensmeltingen waren, maar ver-
{==184==} {>>pagina-aanduiding<<}
bindingen van twee
			 afzonderlijke letters: k + h, p + h, t + h, r +
			 h, waarin de h werkelijk, ofschoon waarschijnlijk wat flauw, werd
			 uitgesproken. Onze ch, waarin noch eene c of k, noch eene
			 h gehoord wordt, stelt dus een geheel anderen klank voor, dan ch
			 in het Latijn en χ in het Grieksch oorspronkelijk aanduidden; ook de
			 uitspraak van ph als f en th als t dagteekent van
			 lateren tijd.
		  Nu wij den aard kennen van den klank, die uitgedrukt moet worden, en
			 van de middelen, die men daartoe aangewend heeft, kunnen wij overgaan tot het
			 toetsen der beide thans nog gebruikelijke spelwijzen aan onze grondbeginselen.
			 Vraagt men wat de eerste algemeene -spelregel, die der Beschaafde Uitspraak,
			 leert, dan bevindt men, dat hij desnoods wel vrede kan hebben met
			 lachen, maar niet met lagchen. Wij hebben gemeend dien regel
			 aldus te moeten formuleeren: Geef door letterteekens al de bestanddeelen op,
			 die in een woord gehoord worden, wanneer het door beschaafde lieden zuiver
			 wordt uitgesproken; en kies in gevallen, waarin de juiste uitspraak niet kan
			 worden voorgesteld, het naast bijkomende letterteeken. De laatste zinsnede
			 ziet op keus tusschen twee letters, b. v, tusschen a en
			 e in kerel en wereld, waarin de klank, door de eerste
			 e voorgesteld, noch e noch a is, maar tusschen beide in
			 ligt. Die klank komt nu het naast bij de e; daarom schrijven wij
			 kerel en wereld, niet karel en wareld. En om
			 dezelfde reden heir, niet heer, ofschoon men niet voluit
			 heir of hijr uitspreekt; en zoo ook blauw, pauw enz.,
			 omdat au nader bij de gewone uitspraak komt dan aau en ou.
			 Aan den eisch van dien regel is door de spelling lachen voldaan; al de
			 bestanddeelen van het woord zijn er vertegenwoordigd, alleen het
			 onderscheidingsteeken der versterking ontbreekt. De spelling lachen is
			 derhalve, wel beschouwd, vooral niet slechter dan die van bidden,
			 lachchen, welke volgens de strenge opvatting van den Regel der Uitspraak
			 ook niet deugt, omdat zij twee medeklinkers en dus éénen te veel
			 geeft. Dat men ten gevolge der spelling lachen noodwendig laachen
			 zou moeten uitspreken, is bijna geene
{==185==} {>>pagina-aanduiding<<}
wederlegging waardig. Men zou
			 dan immers ook even noodwendig engelen en bewandelen als
			 engeelen en beewandeelen moeten uitspreken. - De g in
			 lagchen daarentegen is een bestanddeel, dat niet in den woordklank
			 gehoord wordt, dat er niet in behoort, en dus ook niet door den regel geeischt
			 wordt, noch kan worden. Het zooeven genoemde slot van den regel is hier niet
			 toepasselijk. Het geldt hier niet de vertegenwoordiging van een klank die niet
			 kan worden voorgesteld, maar slechts een onderscheidingsteeken van een reeds
			 door de ch vertegenwoordigden klank, en dat wel in een geval hetwelk
			 exceptioneel en eenig in zijne soort is en waarin een algemeene regel dus niet
			 voorzien kan. - De spelling lagchen, met gch, zou slechts dan
			 bestaanbaar wezen met den Regel der Beschaafde Uitspraak, indien men met
			 samenstellingen te doen had, wier eerste lid op g eindigde, en wier
			 tweede lid met ch begon, evenals het samentreffen van d en t,
			 t en d, s en z, f en v, b en p, p en b
			 gewettigd is in woorden als veldtocht, laatdoek,
			 varkensziekte, lofvers, schrabplank, koopboek.
			 In zulke gevallen gelden de Regels der Gelijkvormigheid en Afleiding. Wij
			 zullen echter zien, dat de spelling lagchen door beide regels
			 gelijkelijk veroordeeld wordt.
		  De spelling lachen zonder g is in overeenstemming met
			 den Regel der Gelijkvormigheid, die wil, dat men aan ieder woord en aan
			 ieder deel, waaruit het bestaat, zooveel doenlijk steeds denzelfden vorm zal
			 geven, d.i. het op dezelfde wijze schrijven. Er bestaat bij de
			 woorden lach, lacht, lachen, lacher, lachlust, zonder g
			 geschreven, dezelfde onderlinge overeenstemming als bij koop, koopt, koopen,
			 kooper, kooplust; maar die gelijkvormigheid wordt gemist bij lach,
			 lacht, laGchen, laGcher, lachlust. Derhalve de tweede grondregel pleit voor
			 lachen, maar verwerpt lagchen
			  1).
{==186==} {>>pagina-aanduiding<<}

		  De spelling lachen is in bijna al de woorden in
			 overeenstemming met den regel der Afleiding, maar die met gch in geen
			 enkel geval. Lachen luidde oorspronkelijk hlahjan (lees:
			 chlachjan); de weggevallen j heeft hier den voorgaanden
			 medeklinker versterkt, gelijk in bidden, heffen, scheppen, zitten enz.;
			 zie boven blz. 90. In de meeste overige woorden is eene g door den
			 invloed eener volgende vloeiende letter, l of n, verscherpt;
			 namelijk in echel (voor egel, hd. igel), richel
			 (van rij, oudtijds rijghe), tichel (lat. tegula),
			 bochel (van buigen, boog), loochenen (voor
			 loogenen, van liegen); - goochelen en kachel zijn
			 ontstaan uit mnl. gokelen en kakel (bij Kil.
		  	kaeckel); echo is het gr. ἐχό; rochel en
			 kuchen zijn klanknabootsingen, waarbij van geene afleiding sprake kan
			 zijn. Alleen lichaam is een samengesteld woord en in strijd met de
			 afleiding, die lijkhaam zou eischen; de spelling ligchaam echter
			 beantwoordt daar evenweinig aan. De afleiding verwerpt dus stellig de g
			 in lachen, lichaam, goochelen, kachel, echo; maar zij doet zulks
			 evenzeer bij echel, richel, tichel, bochel, loochenen. De g, die
			 de afleiding heeft medegebracht, is daarin immers in ch overgegaan en is
			 dus zelve verdwenen. Te beweren dat zulk eene veranderde letter toch nog kan en
			 moet geschreven worden, zou ongerijmd wezen, als blijkt uit kocht (van
			 koopen), niet kopcht; gracht (van graven), niet
			 grafcht; en zoo ook uit dacht, zocht, gerucht, waarin de k
			 van denken en zoeken en de p van roepen niet meer
			 aangetroffen worden. Men zou dan ook likchaam, gookchelen, kakchel en
			 loogchenen moeten schrijven. - De spelling lagchen is misleidend
			 voor het oog: de opeenvolging van twee verschillende medeklinkers, die men
			 gewoon is alleen in afleidingen en samenstellingen te ontmoeten, doet aan eene
			 afleiding of samenstelling denken, al weet men dan ook niet aan welke.
		  De Analogie, de eenige regel, waartegen lachen rechtstreeks
			 zondigt, beslist de keuze niet. Zij verwerpt beide spellingen evenzeer,
			 lagchen zoowel als lachen; zij zou alleen lachchen, als
			 analoog met hebben, hadden, enz., kunnen goedkeuren.
		  De Regel der Welluidendheid, die strekken moet om
{==187==} {>>pagina-aanduiding<<}
wanklanken te voorkomen, verkiest buiten twijfel lachen boven
			 lagchen. De spelling lachen kan wel is waar aanleiding geven tot
			 de verkeerde uitspraak laachen, doch slechts voor een oogenblik; maar
			 lagchen kan oorzaak zijn, dat men de keelletter bij voortduring te sterk
			 en rochelend uitspreekt. De eerste fout kan geen verkeerd aanwensel worden:
			 niemand zal de gewoonte aannemen van kaachel, laachen, roochelen,
			 tiechels te zeggen; dit blijkt genoeg daaruit, dat niemand engeelen,
			 vordeeren, hameeren, regeenen, voor engelen, vorderen, hameren,
			 regenen uitspreekt. Het laatste daarentegen is wel te duchten bij allen,
			 die den hoorder in rin-G, jon-Ge-lin-G, mens-CHen, tus-CHen, de n
			 en g, en de ch bij de el toemeten.
		  Overweegt men alles, dan zal men kunnen begrijpen, dat de Redactie,
			 zooveel mogelijk aan de door haar gestelde spellingbeginselen getrouw willende
			 blijven, de schrijfwijze lachen verkoos. - Ik moet echter eerlijk
			 bekennen, dat het laatst aangevoerde argument aanvankelijk niet zeer zwaar bij
			 mij woog. Ik vreesde zelfs, dat men het allicht ongegrond en gezocht zou
			 vinden. Van die vrees echter heeft 
			 Dr. de Jager zelf mij volkomen ontheven; en ik
			 ben ZZGel. inderdaad dankbaar, dat hij zich ongevraagd heeft aangeboden als een
			 - buiten alle tegenspraak - bevoegd getuige, op wien ik mij beroepen kon. Toen
			 ik vroeger, voor ik de Inleiding in onze
			 Grondbeginselen enz. ontwierp, nog aan lagchen de
		  voorkeur gaf, meende ik dat men de g niet afzonderlijk uitsprak, maar ze
		  geheel in de ch liet invloeien, evenals hebben niet
		  heb-ben, maar hèben luidt. Dat iemand uitdrukkelijk leeren
		  zou, dat men de beide keelletters, de g zoowel als de ch, moet
		  laten hooren, was nooit bij mij opgekomen. Later stelde ik de mogelijkheid, en
		  had weldra het genoegen te zien, dat die mogelijkheid werkelijkheid was. Dit
		  bleek mij uit eene verklaring van Recensent zelven, die in den Tijdspiegel van
		  Juni 1863 beweerde, dat gch een zachteren klank voorstelt, dan de enkele
		  ch, en dat men ‘overeenkomstig den aard der g den keelklank
		  zachtelijk moet laten
{==188==} {>>pagina-aanduiding<<}
aanvangen om dan allengs tot ch te
		  verscherpen.’ Heel juist en duidelijk was de uitdrukking niet; wij
		  verstonden ze evenwel en begrepen, dat met ‘men’ niet de spreker,
		  bedoeld werd, die ‘tot ch moest verscherpen,’ maar de
		  keelklank, die, langzaam uitgesproken, ‘allengs eene ch moest
		  worden. In dit geval zou natuurlijk lagchen de ware spelling zijn. Die
		  theorie beviel ons echter niet zóó sterk, dat wij meenden van
		  besluit te mogen veranderen. - Men ziet, de zaak werd door Recensent voor de
		  rechtbank van den smaak, van het muzikaal gehoor gebracht. Wij zelven vonden de
		  uitspraak lag-chen, eerst met de g, die in vlaggen gehoord
		  wordt, en dan nog met de ch van chaos, reeds terstond niet mooi,
		  en ieder, wien wij er naar vroegen, vond ze bepaald leelijk; wij besloten
		  daarom bij onze spelling te volharden en voort te gaan met de enkele ch
		  te schrijven, die geene aanleiding kan geven tot eene uitspraak, die wij, en
		  velen met ons, onwelluidend achten.
		  Op de vraag van Recensent, ‘of de Redactie wèl deed met
			 door eene gebrekkige spelling een verfijnde uitspraak van lagchen te
			 bevorderen’, meen ik gerust bevestigend te kunnen antwoorden, indien de
			 spelling lachen, in weerwil van haar gebrekkigheid, ten gevolge heeft,
			 dat Recensents uitspraaktheorie, waartoe de evenzeer gebrekkige spelling
			 lagchen aanleiding gaf, nimmer in praktijk gebracht wordt. Alleen moet
			 ik hier doen opmerken, dat wij door verzachting of ‘verfijning’ der
			 uitspraak iets anders verstaan, dan hetgeen Recensent meent, en volstrekt niet
			 den overgang van ch tot g. Onze g is geen haar
			 welluidender dan onze ch; beide klinken in het oor van den vreemdeling
			 even schor en onaangenaam. Wij willen ze daarom volstrekt niet
			 gerekt, maar zoo kort mogelijk uitgesproken hebben;
			 en wij achten zulks overeenkomstig met eene richting in onze taal. Deze toch
			 heeft de g en ch reeds uit een aantal woorden uitgestooten,
			 hetgeen niet op eenmaal kan geschied zijn, maar een gevolg moet wezen van eene
			 langzaam toenemende verzachting. De ch is niet alleen uitgestooten uit
			 wasschen,
{==189==} {>>pagina-aanduiding<<}
verrasschen, menschen, wenschen, lesschen,
			 eischen, hijschen, dorschen, torschen, musschen, tusschen enz., waarin zij
			 nog wel geschreven, doch niet meer uitgesproken wordt; maar ook uit zal,
			 zullen, zoude, voor schal, schullen, scholde; uit dissel, wissel,
			 mest, was, vlas, slaan, zien, vlieden, bevelen, mossel, os, vos, zes, enz.;
			 voor dichsel, wichsel, vlachs, wachs, slachen, zichen, vliechen, bevelchen,
			 mosschel, ochs, vochs, zechs, enz. De g is verdwenen uit
			 leide en zeide, voor legde en zegde; uit brein,
			 dweil, feil, kei, keil, lei, meid, meisje, peil, rei, rij, steil, zeil,
			 zeisen, voor bregen, dwegel, vegel, keg, kegel, lage, maagd, pegel,
			 rege, rijge, stegel, zegel, zegense, enz. Wij voor ons zien in die
			 uitstooting der schorre keelklanken eene neiging tot verzachting en dus tot
			 verbetering der uitspraak, die wij door het spellen met gch niet mogen
			 tegenwerken.
		  Een ander misverstand komt voor op blz. 14 der
			 Bezwaren enz. Daar verzekert 
		  Dr. de Jager, dat de Redactie aanraadt de woorden
		  kachel, echo, richel enz., bij het schrijven nooit te
		  scheiden. Er is iets van waar. Wij drukten ons evenwel niet zoo sterk uit, en
		  zeiden slechts: ‘men scheide bij deze woorden de lettergrepen
		  niet,’ er als reden bijvoegende: ‘dan bestaat er geen gevaar, dat
		  men de eerste bij verrassing verkeerd zal uitspreken.’ Doch, dat wij
		  gezegd zouden hebben: ‘omdat, hoe men ook afbreke, men altijd eene
		  taalfout maakt,’ is een misverstand. Wij hebben wel beweerd: ‘De
		  ch bij de eerste lettergreep te voegen, en lach-en, lich-aam af
		  te breken, is slechts een tweede vergrijp tegen ons taaleigen, dat de spelling
		  lach-chen eischt;’ maar van de andere wijze van afbreken
		  (la-chen), die voor de hand ligt, hebben wij in het geheel niet
		  gesproken, laat staan ze eene ‘taalfout’ genoemd; evenweinig als
		  wij - en waarschijnlijk Dr. de Jager, ook niet - in enge-len,
		  wande-len enz. taalfouten zien. Hadden we dat gedaan, dan zou waar zijn
		  hetgeen Recensent afleidt uit hetgeen hij ons ten onrechte toeschrijft,
		  namelijk, dat wij ook moesten ‘verbieden te zeggen, dat kachel
		  twee lettergreepen heeft.’ Op de vraag welke, zouden wij het antwoord
		  moeten schuldig blijven;
{==190==} {>>pagina-aanduiding<<}
ze afzonderlijk te noemen, zegt ZZGel.,
		  ‘is zonder taalfouten te begaan, ondoenlijk.’ Indien men dit wilde
		  opvatten als de redeneering van 
		  Dr. de Jager zelven, dan zou men ZZGel. onrecht
		  aandoen. Ieder onderwijzer toch, die de klankmethode kent, zal terstond zeggen:
		  lachen bestaat uit de lettergreepen là (niet
		  lá) en chen, gelijk gebeden uit gĕ
		  (niet gé), bé en dĕn (niet
		  dèn). Men moet echter bedenken, dat men hier geene redeneering
		  heeft van Recensent zelven, maar slechts eene gevolgtrekking, die noodwendig
		  voortvloeit uit de bewering, welke Recensent ons bij vergissing toeschreef. -
		  Intusschen blijkt, dat ‘het nalaten der verdubbeling der Redactie
		  [geene] aanleiding heeft gegeven tot eene onregelmatigheid, die nieuw is
		  en eenig in hare soort;’ het afbreken be-leefd, onge-hoord,
		  wonde-ren en dergelijke, dat insgelijks tot eene verkeerde uitspraak leiden
		  kan, is geene nieuwigheid en wordt ook door niemand gewraakt.
		  De twee gewone zwakken, waaraan de meeste vertoogen van Recensent
			 laboreeren, zijn ook in de apologie van gch present. Het eene, dat men
			 ook evengoed de kracht en sterkte van ZZGel. zou kunnen noemen, is de
			 overdrevene en alles afdoende, maar ook afwisselende eerbied voor gezag. Bij de
			 woorden op -aard en -erd was het gezag van Bilderdijk
			 toereikend om het ongerijmdste gevoelen smakelijk te maken; hier heeft het
			 niets te beteekenen, evenweinig als bij baaien. Hier geldt daarentegen
			 het gezag van ‘de Hoogleeraren 
			 Kluit en 
			 M. Tydeman,’ dat van 
			 Siegenbeek zelven en van ‘andere
			 Siegenbeek voorwaar niet slaafs navolgende geleerden, als 
			 Kinker, 
			 Bormans en 
			 Nassau, ja,’ mirabile auditu,
			 zelfs ‘het gezag van 
			 Dr. te Winkel;’ iets waarop ik misschien
			 trotsch zou geworden zijn, indien ik niet een paar bladzijden vroeger gelezen
			 had, dat ook ‘woordekens’ gezag kunnen hebben, eene bijzonderheid
			 die alle illusie voor goed voorkomt.
		  Het andere zwak is begripsverwarring van verschillenden aard. Zoo
			 begrijpt Recensent niets van het onderscheid tusschen hoofdargumenten en
			 bijkomende omstandigheden, die
{==191==} {>>pagina-aanduiding<<}
blootelijk ter aanbeveling strekken.
			 Zijne aanvallen zijn dan ook bijna uitsluitend tegen zulke bijzaken gericht. -
			 Nergens is het gevoelen van eenig geleerde, wie ook, de beslissende reden
			 geweest, waarom wij eene spelling behouden of verworpen hebben; onze
			 beweegredenen lagen steeds in de door ons aangenomen grondbeginselen en in de
			 woorden zelve. Doch waren wij eenmaal van de deugdelijkheid of verkieslijkheid
			 eener spelling overtuigd, dan hebben wij het soms niet ongepast geoordeeld op
			 den voorgang van goede schrijvers te wijzen, hun voorbeeld als eene nadere
			 aanprijzing beschouwende van hetgeen volgens onze meening buitendien vaststond.
			 In dit bijzondere geval schreven wij: ‘Er schoot dus niets anders over
			 dan van de twee gebruikelijke schrijfwijzen de minst gebrekkige te kiezen,
			 die dan ook het langst en algemeenst in gebruik is geweest.’ Daar
			 niet het Gebruik, maar de aard der woorden zelve de grondslag is, waarop wij
			 bouwden, doet het er volstrekt niets toe of af, dat 
			 Halma, vóór meer dan 100 jaar
			 eccho, en dat 
			 Kiliaan en 
			 Plantijn nog veel vroeger ecchel
			 speldden; dat ‘de door 
			 Ernst Zeydelaer voorgestane spelling
			 lagchen vervolgens aanbevolen werd door de Spraekkunst van het
			 Genootschap Kunst wordt door arbeid verkregen, en gesteund door het
			 gezag van ‘de beste Taalkenners en van den bekwamen 
			 Lelyveld.’ Aanprijzingen, aanbevelingen,
			 recommandatiën, ondersteuningen, en wat dies meer is, hebben in zaken van
			 wetenschap, die iedereen zelf onderzoeken en beoordeelen kan, niet de geringste
			 waarde. Het is daarom ook volkomen onverschillig of zij, die reeds vroeger aan
			 lachen de voorkeur gaven, meer naar hun gevoel dan naar hun verstand te
			 werk gingen, en, denkende dat die spelling onberispelijk was, verkeerde gronden
			 voor hunne schrijfwijze opgaven. Zij meenden, dat de ch, omdat zij met
			 twee letterteekens geschreven wordt, van eene andere natuur is dan
			 de overige medeklinkers, dan b.v. f en s. Op dat dwaalbegrip
			 heeft de Redactie zich nooit beroepen. 
			 Dr. de Jager zegt zelf, dat het gemelde
			 gevoelen ‘door verschillende taalkenners, en inzonderheid door [mij]
{==192==} {>>pagina-aanduiding<<}
te
				Winkel met klem van taal en bewijzen wederlegd is.’ Wij
			 hebben dan ook nergens van ‘de dubbelledige gedaante’ der ch
			 als een argument voor onze spelling gerept. - Bevreemdend is derhalve
			 Recensents volgende argumentatie: ‘Indien alzoo de eenige, of althans
			 voornaamste grond wegvalt, waarop de voorstanders van lachen hunne
			 spelling hebben gebouwd, dan krijgt het gezag van hunnen voorgang in dezen een
			 belangrijken knak. Maar nu aan hunne afwijking [aan die van 
			 Bilderdijk en de zijnen] zóó veel
			 waarde te hechten, dat zij tot verwerping van een sedert lang gevestigd en op
			 goede taalgronden steunend gebruik ter beslissing wordt ingeroepen; dat had men
			 van de Redactie niet mogen verwachten.’ - Recensent zou zich ruim zoo
			 juist hebben uitgedrukt, indien hij geschreven had: ‘Dat zou al te dwaas
			 geweest zijn, dan dat men het van de Redactie kon verwachten; zij heeft dan ook
			 geheel andere gronden voor hare spelling aangevoerd.’
		  Eene andere begripsverwarring treft men op blz. 14 aan, waar men
			 ziet, dat Recensent geen onderscheid maakt tusschen samengestelde
			 letterteekens en opeenvolgingen van twee verschillende letters, die
			 beide op de gewone wijze afzonderlijk worden uitgesproken, of waarvan de eene
			 stom is geworden. Een samengesteld letterteeken, bij Recensent
			 ‘letter van dubbelledigen vorm’ geheeten, is, naar mijne opvatting,
			 een letterteeken, dat uit twee teekens bestaat, die te zamen genomen
			 éénen ondeelbaren klank voorstellen. Daartoe behoort dus de
			 ch, die zulk een ondeelbaren klank aanduidt welke noch gelijk is aan
			 c of k, noch aan h. Van dienzelfden aard zijn ph = f,
			 eu = hd. ö, oe = hd. u, ee = eene eenigszins gerekte
			 e enz. Doch sl, st, dr, rd, kl, lk, enz. zijn
			 opeenvolgingen van twee letters, die beide achtereen op de
			 gewone wijze worden uitgebracht. Soms is eene der twee letters stom geworden,
			 ofschoon men niet zelden desniettemin voort gaat met haar te schrijven. Zoo
			 b.v. de ch in os en vos (voor ochs en
			 vochs); en de h in thans (te hande), waarin de
			 gewone t van te en de stom geworden h
{==193==} {>>pagina-aanduiding<<}
van
			 hand voorkomt. Zulk eene opeenvolging van twee afzonderlijke letters,
			 maar geene ‘letter van dubbelledigen vorm,’ is sch (s +
			 ch) in schaap, schep, schip, enz. De ch is verstomd in
			 mensch, visch, tusschen, enz.; doch daarmede is sch niet in de
			 klasse der samengestelde letters overgegaan, dewijl de s haar gewonen
			 klank heeft behouden, en niet anders luidt dan s alleen. Immers, de
			 s heeft in mosch en dorschen geen anderen klank dan in
			 os (ochs), mest (mechst), mos en dorsten; harnas en het bijwoord
			 ras luiden niet anders dan mnl. harnasch en rasch thans
			 zouden uitgesproken worden. Dat de s na het verstommen der ch als
			 het ware geheel aan zich zelve wordt overgelaten, blijkt wel het overtuigendst
			 uit hare verzachting tot z in zal, zullen, uit schal,
			 schullen. - Recensent schijnt het hier aangetoonde onderscheid uit het oog
			 te hebben verloren, toen hij gch en ssch, en zoodoende ch
			 en sch op ééne lijn stelde. Hiermede vervalt ook de
			 daaruit getrokken conclusie, dat iemand die wasschen, visschen, enz.
			 spelt, ook lagchen enz. behoort te schrijven.
		  Recensent doet den lezer opmerken, dat de Redactie zelve de spelling
			 lachen onregelmatig noemt en erkent, dat ‘hare spelwijze den regel
			 [der Analogie] verzaakt.’ Naar het mij voorkomt pleit die erkenning eer
			 vóór dan tegen de door ons gekozen spelling. Het bewijst in elk
			 geval, dat wij voor het gebrek niet blind zijn geweest, en den goeden lieden
			 niet maar iets op de mouw hebben willen spelden. Zoo wij, desniettemin,
			 lachen voor beter houden dan lagchen, dan zal dat publiek, dat
			 zich geen eigen oordeel in dezen toekent, lichtelijk aan onze subjectieve
			 meening meer waarde hechten dan aan die van Recensent, welke het gebrek van
			 zijne spelling lagchen zoekt te verbloemen. Op blz. 13 der Bezwaren
			 enz. heet het: ‘De spelling lagchen wordt onregelmatig
			 geacht.’ Waarom niet liever ridderlijk gezegd: is
			 onregelmatig, evenzeer als die van lachen? Men had dan kunnen
			 zien, dat men met een eerlijk man te doen had. Oprechtheid boezemt meer
			 vertrouwen in dan het gebruik van dubbelzinnige uitdrukkingen, waarbij men
{==194==} {>>pagina-aanduiding<<}
niet
			 weet, of men vleesch of visch heeft. Men zou dan ook de bewering, ‘dat
			 onze taal de opéénvolging van twee medeklinkers van
			 samengestelden vorm niet wil,’ voor oprecht gemeend moeten houden, die nu
			 het voorkomen van eene drogreden krijgt. 
			 Dr. de Jager weet immers zeer goed, dat wel de
			 spelling eener taal, dat wil zeggen, de keus der
			 letterteekens, met het taaleigen in verband staat, maar dat de figuur of
			 vorm der letters, eene louter toevallige en uiterlijke zaak, daar volstrekt
			 niets mede te maken heeft. Men schrijft toch b.v. het Hoogduitsch even goed met
			 Latijnsche letters als met het meer gebruikelijke monnikenschrift, het Sanskrit
			 even goed, en wel zoo duidelijk, met het alphabet van 
			 Lepsius als met het
			 dêvanâgari. Niet onze taal zelve, maar de weerzin der
			 schrijvenden, uit misverstand ontsproten, verbiedt lachchen te spellen.
			 Andere blijken van weerzin tegen de opeenvolging van twee letters van
			 ‘dubbelledigen vorm’ levert onze taal dan ook niet op; wel van het
			 tegendeel. Of zijn de oo en de w (voorheen dubbele u
			 genoemd en als vv geschreven) ook geene samengestelde letterteekens
			  1)? en maakt men
			 daarom zwarigheid om in loochenen, goochelen en
			 touwwerk oo en ch en twee w's naast elkander te
			 schrijven?
		  Recensent zal moeten erkennen, dat zijne poging om op dien grond te
			 betoogen, dat de spelling met gch door ons bijzonder taaleigen
			 geëischt wordt, totaal is mislukt. De verwijzing op de spelling
			 ‘vischschen, tuschschen,’ die, ‘zooveel aan Dr. de
			 Jager bekend is, zelfs nimmer een voorstander heeft gevonden,’ is
			 het gevolg van de boven vermelde begripsverwarring. De spelling
			 vischschen enz. zou even dwaas wezen als verkwiststen, kwispspelen,
			 korstrsten, koortsrtsen, enz. zijn zou.
		  Niet meer afdoende is de vermelding, dat ik vroeger zelf voor de
		  	gch partij heb getrokken tegen hen, die te ver gin-
{==195==} {>>pagina-aanduiding<<}
gen en de
			 spelling lachen voor volkomen goed wilden laten doorgaan.
			 Dat ik later onder het opstellen van ons Ontwerp enz., toen ik onze
			 spellingbeginselen formuleeren en onderling in verband brengen, en de
			 orthographie in haar geheel overzien moest, in zooverre van gevoelen veranderd
			 ben, dat ik lachen thans voor beter houd dan lagchen, pleit op
			 het ergst genomen tegen mijn persoon, maar niet tegen onze
			 spelling; veeleer het tegendeel. Men is toch niet gewoon, zonder
			 volkomene overtuiging, eene vroeger opgevatte meening op te geven en zoodoende
			 te belijden, dat men gedwaald heeft. Er zijn menschen, die zoo iets nooit van
			 zich kunnen verkrijgen, maar liever op allerlei wijzen hun gevoelen trachten
			 staande te houden. In mijn oog is dat valsche schaamte, onbestaanbaar met den
			 naam van wetenschappelijk man, bij wien de waarheid meer moet gelden dan eigen
			 eer. Ik ben den Heer 
			 de Jager daarom ook dankbaarheid verschuldigd,
			 dat hij voor zijne lezers wel heeft willen constateeren, dat ik mij boven die
			 ijdele gloriezucht kan verheffen.
		  Ook hier heb ik weder iets verkeerds te belijden, te weten eene
			 omissie. In § 95 der Regeling enz. schreef ik: ‘Alleen de
			 uitspraak van den naam Rachel past niet in onzen regel.’; men
			 gelieve te lezen: ‘Alleen de uitspraak der namen Michiel en
			 Rachel past er niet in.’ De overige bijbelsche namen, die
			 Recensent aanvoert om te bewijzen, dat ‘de uitzonderingen talrijker zijn
			 dan de regel,’ [lees: dan de woorden, waarop de regel toepasselijk is]
			 heb ik opzettelijk niet medegerekend, omdat zij bij ons niet in gebruik zijn,
			 niet als Nederlandsche namen kunnen beschouwd worden. Ik heb nooit een braaf
			 christenmensch of Israëliet gekend, die Achab heette, noch eene
			 eerlijke vrouw, die den naam van Rachab droeg. Om de spelling en
			 uitspraak van vreemde, niet in onze taal opgenomen eigennamen kan onze
			 orthographie zich niet bekommeren; ieder die vreemde talen kent, weet dat
			 opzettelijk mondelijk onderwijs van deskundigen daarbij onmisbaar is.
		  Doch eer ik van Recensent afscheid mag nemen, een woord
{==196==} {>>pagina-aanduiding<<}
van dankzegging. ZZGel. heeft, mijns inziens, rechtstreeks aan de zaak
			 der spelling, en dus middellijk ook eenigermate aan de Redactie en persoonlijk
			 aan mij, eene gewichtige dienst bewezen. Geen der thans levende Nederlanders
			 heeft meer over de spelling geschreven dan Dr. 
			 de Jager. De 
			 Bezwaren toonen, hoeveel ZZGel. dienaangaande
			 heeft opgemerkt en opgeteekend - en toch zijne bedenkingen zijn slechts weinig
			 in getal; eigenlijk maar drie: tegen de spelling baaien zonder j,
			 tegen die van lachen zonder g, en tegen onze verklaring der
			 woorden op -aard en -erd. Met onze spellingbeginselen is ZZGel.
			 ‘ingenomen,’ en ik zou mij zeer bedriegen, indien nu niet
			 overtuigend gebleken was, dat de spelling baaien en luiaard met
			 die beginselen in volkomene overeenstemming is, terwijl die van lachen
			 er wel niet geheel en al, maar toch veel meer dan die van lagchen mede
			 strookt. Zou eene opzettelijke verdediging onzer spelling sterker en
			 welsprekender voor haar gepleit hebben, dan de bedenkingen van Recensent? Ik
			 geloof het niet. Daarom kan ik ZZGel. in volle oprechtheid danken voor hetgeen
			 hij voor ons heeft gedaan, al is zijne bedoeling ook eene andere geweest. Zelfs
			 over de onmiskenbare blijken zijner weinig vriendschappelijke gezindheid
			 verheug ik mij. Zij voorkomen alle verdenking van afspraak of verstandhouding,
			 snijden alle vermoeden van een strijd voor de leus, gelijk b.v. bij het
			 verdedigen van academische proefschriften wel eens plaats heeft, voor goed af.
			 Wanneer men pro forma redetwist, dan beschuldigt men iemand niet van
			 knoeierij. Dit heeft Dr. de Jager ons zijdelings gedaan in zijne
			 recensie in den Tijdspiegel van Juni 1863; waar hij ons verdenkt van
			 pogingen om de volgers van 
			 Bilderdijk met die van 
			 Siegenbeek te verzoenen. In de Bezwaren
			 (blz. 31) maakt ZZGel. geene aanspraak meer op de eer dier ontdekking. Daar
			 leest men: ‘Men heeft wel eens gedacht, en het is zelfs uitgesproken, dat
			 de Redactie eene poging heeft willen wagen om de Bilderdijkianen en de
			 Siegenbekianen te verzoenen; eene soort van transactie om alle
{==197==} {>>pagina-aanduiding<<}
mogelijke hinderpalen voor de eenparigheid van spelling uit den weg te
			 ruimen 2).’ - Men zou nu natuurlijk meenen in de noot, door 2) aangeduid,
			 eene verwijzing naar den Tijdspiegel te vinden, maar dan zou men zich
			 vergissen; ‘men’ is nu het vijf maanden later verschenen
			 Maandblad geworden van het Onderwijzersgenootschap, 1863, VI, waar de
			 verschillende recensiën van ons Ontwerp, ook die van Dr. 
			 de Jager, besproken worden. Waarom kon ZZGel.
			 besluiten thans het vaderschap van zijn vermoeden te verloochenen? Zou het
			 misschien ook de overtuiging zijn, dat het al te onwaarschijnlijk is? Zou
			 mogelijk bij Recensent later de gedachte zijn opgerezen, dat transigeeren
			 nuttig en soms zelfs prijselijk kan zijn in het dagelijksch leven, maar dat het
			 in de wetenschappen altijd gepaard moet gaan met het verzaken der waarheid, met
			 knoeien en modderen, en dat hier het bewijs aanwezig is, dat de Redactie aan
			 zoo iets niet gedacht kan hebben. Immers, wie modderen wil, die geeft het
			 publiek niet zelf de middelen aan de hand om zijne knoeierij te ontdekken en in
			 het licht te stellen; die vertoont den maatstaf niet, waarmede hij gemeten
			 heeft, en waarnaar hij zelf moet en ook wil beoordeeld worden. Dien maatstaf
			 hebben wij ter toetsing gegeven in de Eerste Afdeeling van ons Ontwerp,
			 waarin wij de beginselen ontvouwd hebben, die ons hebben geleid en bestuurd.
			 Zij zijn door wettige logische redeneering afgeleid uit de natuur en de
			 bestemming van het schrift. Slechts één recensent heeft er
			 aanmerking op gemaakt, en juist eene aanmerking, die ons in dezen volkomen
			 rechtvaardigt. Zij zouden ‘te aprioristisch’ wezen, dat wil
			 zeggen, te veel afgeleid uit algemeene, philosophische begrippen, met
			 voorbijzien van hetgeen de ervaring a posteriori leert; hetgeen wel
			 niets anders beteekenen kan, dan dat wij ons te weinig om het bestaande
			 gebruik, om de schrijvers, van welke richting dan ook, zouden bekommerd hebben.
			 Dat enkele beoordeelaars zich van dien maatstaf niet hebben bediend of weten te
			 bedienen, is niet onze schuld. Mogen wij zelven in de toepassing onzer
		  	begin-
{==198==} {>>pagina-aanduiding<<}
selen soms verkeerd zijn te werk gegaan, het is dan bij
			 vergissing, niet met opzet geschied; ook de vijandigste tegenstander zal ons
			 niet van opzettelijk bedrog kunnen overtuigen. Intusschen maakt Recensents
			 verdenking alle beschuldiging van een dispuut voor de leus onmogelijk, en geeft
			 mij tevens de gelegenheid om openlijk te verklaren, dat wij door geene andere
			 middelen iemands goedkeuring hebben gezocht dan door het blootleggen van
			 hetgeen ons voorkwam waarheid te zijn. Wij hebben aan geene individuen noch
			 partijen ‘concessiën’ gedaan; de eerste afdeeling der 
			 Grondbeginselen maakt de onderstelling tot eene
			 ongerijmdheid.
		  
		  L.A. te Winkel.
		
		
		  Doodzonde.

		  
		  
		  ‘Heb dank’ zoo schreef 
			 Bilderdijk aan zijnen edelmoedigen vriend 
			 Jeronimo de Vries ‘voor uwen innemenden
			 brief, die, al ware 't doodzonde, niet boos op u te zijn, de boosheid
			 wel zou verdringen.’ In dezen zin wordt het woord doodzonde,
			 spreekwoordelijk, meer gebruikt, en gebezigd om een zwaar vergrijp aan te
			 duiden. Zoo zegt men: ‘hij maakt uit alles een doodzonde’;
			 ‘'t is nog erger of 't een doodzonde is’; dat wil zeggen:
			 een groot kwaad.
		  De samenstelling van dit woord geeft van zelve zijne beteekenis aan
			 de hand. 't Is eene zonde die doodt, van daar noemt men haar in de kerkelijke
			 taal: peccatum mortale. De grond echter van deze beteekenis zal wellicht
			 menigen lezer van den Taalgids minder duidelijk zijn. Is de doodzonde
			 dan een vergrijp dat de dood ten gevolge heeft? Buiten twijfel, doch geen
			 lichamelijke maar een geestelijke, de dood, namelijk, der ziel. Valt de mensch
		  	- gelijk bij eene vrij-
{==199==} {>>pagina-aanduiding<<}
willige voorbedachte en zware overtreding van
			 Gods wet geschiedt - God af, door zich geheel tot het geschapene te keeren, dan
			 heeft deze daad het onvermijdelijk gevolg, dat God van zijnen kant, zich ook
			 geheel van den mensch afwendt, en zijne vriendschap in vijandschap overgaat. De
			 vriendschap en liefde Gods nu is het geestelijk leven der ziel. Ontvliedt haar
			 deze, dan is zij geestelijk dood. Sterft de mensch in dien staat, dan is zij
			 aan een eeuwige dood ten prooi. Is er niets vreeselijker voor het lichaam dan
			 van het aardsche leven beroofd te zijn; geen verschrikkelijker toestand daarom
			 ook voor de ziel, dan verstoken te zijn van haar geestelijk leven: de liefde
			 Gods. Schuwt het lichaam niets zoo zeer als datgene wat zijn leven bedreigt, de
			 ziel des menschen behoort voor niets ter wereld zoo beangst te wezen, als voor
			 eene overtreding, schuldig en zwaar genoeg om zich God tot vijand te maken, en
			 zich aan het gevaar van eene eeuwige dood bloot te stellen. Ik vertrouw dat
			 deze redenen het ontstaan en den grond der bovengenoemde spreekwijzen
			 genoegzaam verklaren.
		  Men heeft echter ook spreekwoordelijke uitdrukkingen van eenen
			 tegenovergestelden aard, namelijk, om eene weinig beteekenende fout aan te
			 duiden. Men gewaagt daarbij van dagelijksche zonde. Die iets als een
			 klein misdrijf wil aangeven, of als iets waarin zoo veel kwaads niet steekt, en
			 dat zoo kwalijk niet genomen wordt, bezigt vaak deze uitdrukking, het zij in
			 ernst, het zij meer schertsend. Hare beteekenis ligt voor de hand, en van daar
			 ook het ontstaan dezer samenvoeging. 't Is eene zonde die den mensch licht
			 overkomt, dagelijks plaats heeft, eene overtreding, waarin zulk eene
			 groote boosheid niet ligt opgesloten, omdat zij slechts eene kleine afwijking,
			 geen volkomen losscheuring, is van ons laatste doel, God, en daarom ook slechts
			 eene verkoeling der betrekking tusschen Hem en den mensch ten gevolge
			 heeft.
		  
		  Ik acht mij verplicht, bij dezen eene vergissing goed te
{==200==} {>>pagina-aanduiding<<}
maken, omtrent eene uitdrukking van den Heer 
			 Potgieter, door mij in de vorige aflevering
			 aangehaald. Het geldt de opvatting van het woord sieraad, als
			 ornament, in den zin: ‘'t Magnificat, een der sieraden van de
			 Vesper der R. C. Kerk,’ terwijl er ‘een der schoonste
			 gezangen’ bedoeld werd. De beleefde en vriendschappelijke opmerking, die
			 mij daarover gemaakt werd door iemand van zijne kennis, doet mij de overtuiging
			 koesteren, dat mij dit vergrijp niet als eene doodzonde is toegerekend. De
			 geachte en geleerde Schrijver zal het mij evenwel ten goede houden, wanneer ik
			 hier, - al is het dan slechts voor eene dagelijksche zonde - tot mijn eigen
			 verontschuldiging bijbreng, dat ik, nog na ons vriendschappelijk onderhoud,
			 anderen denzelfden zin heb voorgelegd, die, evenmin als ik, bij den eersten
			 oog-opslag de bedoelde beteekenis aan het woord sieraad hechtten.
		  
		  H.
		  W. Wessels, Pr.
		
		
		  Veil en veilig.

		  
		  
		  In de Resolutiën der Staten-Generaal van den 7den
			 September 1629 (Handschrift van het Provinciaal Utrechtsch Archief) lees ik,
			 hoe de Admiraliteit van Amsterdam verzoekt, dat Hun Hoog Mogenden
			 haar verontschuldigen van de bezetting van Wezer en Jahde, meenende, dat deze
			 stroomen genoeg geveild zullen kunnen worden met de schepen van de
			 Admiraliteit van Dokkum.
		  Dit woord geveild is een bewijs van het bestaan van een
			 werkwoord veilen, in den zin van beveiligen, en bijgevolg een
			 nieuw bewijs van het bestaan van een bijvoegelijk naamwoord veil in den
			 zin van veilig.
		  Nu op deze wijze het bestaan van een werkwoord veilen
{==201==} {>>pagina-aanduiding<<}
meer gestaafd is, behoeft men den vorm veiling, in de gedurig
			 voorkomende uitdrukking veiling der zee, voor beveiliging, niet
			 langer als eene syncope voor veiliging aan te merken, maar mag men
			 veiling in dien zin zonder grammatische figuur van veilen
			 (beveiligen) afgeleid achten.
		  Vreemd is het niet, dat, al bestond er steeds een adjektief
			 veil met de beteekenis veilig, niettemin onze lexicografen, 
			 Van der Schueren, 
			 Plantijn en 
			 Kiliaen, de beteekenissen van veil
			 (te koop) en veilig (verzekerd) zorgvuldig uit elkander
			 houden. Toen eenmaal het gebruik aan de verschillende vormen van
			 één woord eene verschillende beteekenis was gaan hechten, waarbij
			 de duidelijkheid slechts winnen kon, mochten de uitleggers van onzen
			 woordenschat geene nieuwe aanleiding tot verwarring geven, door bij die vormen
			 (sedert onderscheiden woorden geworden) de beide beteekenissen op te geven. -
			 Ontegenzeggelijk is het, bij voorbeeld, dat jonkheer en jong heer
			 oorspronkelijk één zijn; maar sedert het eerste eene eigen
			 beteekenis heeft gekregen en eenen rang van adel beduidt, zal geen schrijver
			 van een beknopt Woordenboek onder de beteekenissen van dit woord langer die van
			 jongen heer mogen opgeven. Wie twijfelt, of jongwijf iets anders
			 is dan jong wijf (jonge vrouw), en toch geeft Kiliaen er
			 geen andere beteekenis van op, dan die van ancilla, famula
			 (dienstmaagd).
		  Kan ik voor het voortbestaan van een adjektief veil in den
			 zin van veilig slechts een en ander voorbeeld uit handschriften
			 aanvoeren, ook dit heeft een goeden grond. Hij die voor een groot publiek
			 schrijft in een werk, dat gedrukt zal worden, slaat zijne taal zorgvuldig gade,
			 en is op zijne hoede, dat hij niet zondige tegen hetgeen eenmaal in het gebruik
			 is ingevoerd of begonnen ingevoerd te worden. Wie, daarentegen, niet denkt aan
			 den beoordeelenden blik van het geletterd publiek, schrijft onbezorgd de
			 uitdrukking neêr, die de zaak zelve hem in de pen geeft. Is hij een
			 kundig en ernstig man, gelijk 
			 François van Aerssen, aan wien wij het
			 voorbeeld van onveil voor onveilig ontleenden, en gelijk
			 blijkbaar ook hij, wien wij de redactie van de Resolutiën
{==202==} {>>pagina-aanduiding<<}
der
			 Staten-Generaal in dien tijd te danken hebben, - dan is de omstandigheid, dat
			 de uitdrukking hem bijvalt, bewijs genoeg, dat zij in de taal bestaat.
		  In weêrwil van de tegenspraak van den Heer 
			 Mr. A. Bogaers, wiens gevoelen ik trouwens
			 eerbiedig, blijf ik bij mijne meening, dat veil staat tot veilig,
			 gelijk het adjektief vocht tot vochtig, en dat derhalve
			 veil en veilig oorspronkelijk hetzelfde zijn en in den grond
			 hetzelfde beteekenen.
		  Ik zou het betreuren, zoo mijn verschil met den Heer
			 Bogaers tot eenige bitsheid of bitterheid leidde. Het betreft eene
			 kleinigheid, en zelfs daar, waar het den grond van de geheele grammatische, ja,
			 van alle wetenschap geldt, kunnen en mogen wij niet anders dan welwillend
			 dulden, wat ons valsch gezien of kwalijk begrepen mocht voorkomen.
		  
		  W.G. Brill.
		
		
		  Woordverklaring bij Vondel, afkapping van ig,
			 germanismen, enz.

		  
		  
		  Terwijl ik den Heer 
			 Bogaers op nieuw mijn dank betuig voor eenige
			 juiste aanmerkingen op mijn 
			 Vondel, en mij, met name ook, gaarne gewonnen verklaar
			 voor zijne nadere verklaring der plaats uit de 
		  Electra, moet ik tevens echter verzet aanteekenen tegen
		  zijn zingende hanen en werende Engelen, in de 
		  Heerlijkheid van Salomo en den 
		  Lofzang der H. Agnes. Wat de eerste betreft,
		  heeft hij er bij zijn aan halingen niet op gelet, dat deze alle uit geschriften
		  waren naar 't Latijn bewerkt, waarin de hanen, even als in 't Fransch, niet
		  kraayen maar zingen. Wat het in voeren (naar oude spelling
		  vueren) verbeterde weren aangaat, die verandering eener dubbele
		  in twee letters (w in vu) lag zoo voor de hand, en werd door den
		  zin zoo dringend gevorderd,
{==203==} {>>pagina-aanduiding<<}
dat ik niet vat, hoe ze èn 
		  Mr. van Lennep èn 
		  Alberdingk Thijm beiden ontsnapt is, èn
		  nog veel minder, hoe 
		  Mr. Bogaers er nog tegen opkomt, om ons een
		  gewrongen verklaring van weren (dat dan nog in waren moet worden
		  veranderd) op te dringen. Ik kan hem daarenboven niet alleen op een gelijke
		  verwarring van vueghen voor weghen in den 
		  Spieghel Historiael verwijzen, op welke ik in de 
		  Beknopte Geschiedenis der Nederlandsche Letteren
		  bl. 113, aant. opmerkzaam gemaakt heb, maar ook het alles afdoende feit
		  meêdeelen, dat door de eerste uitgave van den 
		  Lofzang mijn gissing volkomen bewaarheid is. Daar
		  wordt inderdaad vueren en niet weren gevonden.
		  Wat Germanismen belangt, ik wil gaarne gelooven, dat men er te veel
			 tegen bezorgd kan zijn; maar ik acht in dezen taalbedervenden tijd daarin een
			 te veel beter dan een te weinig, en ik blijf er bij, dat men een taal verarmt,
			 wanneer men haar één woord in twee tegenstrijdige
			 beteekenissen opdringt. Dat men desniettegenstaande onverbeterlijk nog
			 wel van een booswicht of gauwdief zeggen kan, spreekt van zelf,
			 wanneer men hem slechts als onverbeterlijk, als een toonbeeld in zijn
			 soort beschouwt. Ook voorwerpen in anderen dan eigenlijken zin te
			 gebruiken, ware de taal verarmen; men werpt een hond zijn voedsel voor, een
			 mensch eene of andere stelling tegen. Waarom, wanneer men voor verschillende
			 uitdrukkingen verschillende woorden heeft, deze dooreen te warren, en ze in
			 meer dan eenen zin te willen bezigen? De taal is inderdaad te rijk, om er zoo
			 karig meê om te gaan. Over de afkapping van ig handel ik, even als
			 over enkele andere punten, meer uitvoerig in het ter perse liggende tweede
			 stukjen van den Levensbode; ik neem dus de vrijheid daarop te verwijzen.
			 Hier slechts dit, dat zich die afkapping volstrekt niet met de ‘weglating
			 der zachte g’ (lees: de zamentrekking der beide lettergrepen) in
			 woorden als bregan voor brein, het oude rein voor
			 regen enz. laat vergelijken; dat zij niets anders dan het naar de
			 behoeften van 't oogenblik al of niet aanhechten of weglaten van een toevoegsel
			 is, door 't welk de beteekenis zelf van 't woord weinig of
{==204==} {>>pagina-aanduiding<<}
geen
			 verandering onderging. Vandaar dat men zoowel woestigheid, reinigheid,
			 enz. als woestheid, reinheid bij 
			 Vondel en anderen vindt; dat men nog steeds het
			 volk van alleenig voor alleen hoort spreken; dat men thans nimmer
			 meer korsel of wrevel (gelijk oudtijds), maar steeds
			 korselig en wrevelig zegt, enz. Dat bij sommige dier woorden,
			 gelijk bij veilig, het stamwoord eenigzins in 't duister schuilt, en dat
			 zich dit woord in zijn langeren vorm, reeds van ouds meer uitsluitend
			 gehandhaafd heeft, heeft niets vreemds. Den zamenhang met veil heb ik
			 ter plaatse trachten aan te toonen.
		  
		  Deventer, 15 Oct. 1865.
		  Van Vloten.
		
		
		  Nederduitsche spreekwoorden.

		  
		  
		  I.

		  Onder bovenstaand opschrift bood de Heer 
			 H. Molema den lezers van dit Tijdschrift (IV,
			 No. 4; V, No. 3) eene reeks van spreekwoorden en
			 zegswijzen aan, welke gebezigd worden in onderscheidene streken van Duitschland
			 en ons land, waar het Nederduitsch met zijne verschillende tongvallen gesproken
			 wordt, o.a. met het doel om te doen zien, hoe dezelfde uitdrukking dikwijls
			 over eene groote oppervlakte is verbreid en nog in den mond des volks
			 voortleeft. Aan het slot van zijn inleidend woord drukt de schrijver den wensch
			 uit, dat men het veld, waarop hij slechts een paar schreden gedaan heeft, in
			 alle richtingen doorkruise, om zoodoende tot eene gewenschte volledigheid te
			 geraken ten opzichte van het verzamelen der taalvormen van het
			 Nederduitsch, vooral wat de hoofdafdeeling der spreekwoordelijke
{==205==} {>>pagina-aanduiding<<}
uitdrukkingen betreft, zooals zij nog onder het volk in levend gebruik
			 zijn. Wij willen trachten, dien wensch te helpen vervullen en daarom in de
			 volgende bladen eenige opmerkingen mededeelen, welke ons voor den geest kwamen
			 bij het nalezen van de door den schrijver meêgedeelde spreekwoorden en
			 gezegden, en dat wel met betrekking tot gelijksoortige of verwante zegswijzen,
			 die gang hebben in Zeeuwsch-Vlaanderens westelijk deel. Om allen
			 noodeloozen omhaal te vermijden, laten wij zooveel mogelijk die spreekwoorden
			 onaangeroerd, welke als Nederlandsche worden vermeld en ook in deze
			 streken gehoord worden: wij zullen er slechts dán bij stil staan, als
			 een gewijzigde vorm daartoe als van zelf aanleiding geeft.
		  Aan de klok hangen; aan de groote klok hangen: iets ruchtbaar
			 maken. In die beteekenis ook hier in gebruik. Wordt er van wege het
			 gemeentebestuur iets afgekondigd, zoo wordt er te voren geklipt (geklept
			  1)), d.i. het volk
			 wordt door eenige slagen met een' hamer op de klok, of met den klepel tegen den
			 boord van de klok, vóór de pui van het raadhuis bijeen geroepen,
			 of ter plaatse waar men gewoon is de publicaties af te lezen: zulk eene
			 aflezing mag dan wel heeten, iets aan de klok hangen. Op veel plaatsen hebben
			 echter de gemeentehuizen geene klok, maar eene bel, waarmede natuurlijk
			 dan geklipt wordt: vandaar, dat men hier ook algemeen hoort aan de bel
			 hangen met dezelfde beteekenis als aan de klok hangen. Is er geen
			 gemeentehuis, maar slechts eene gemeentekamer; of wel, heeft het gemeentehuis
			 geene bel, dan gaat, in buitengewone gevallen, de veldwachter met eene bel de
			 dorpsstraat af en roept zoo de gemeentenaren bijeen.
		  Maar dit aan de bel hangen, dat ik in 
			 Harrebomées uitmuntend 
		  Spreekwoordenboek der Nederlandsche taal te
		  vergeefs heb gezocht, en ook bij 
		  Bomhoff of 
		  	Kramers niet heb ge-
{==206==} {>>pagina-aanduiding<<}
vonden, heeft hier
		  nog eene andere beteekenis: het beduidt ook verkoopen, en dat wel op
		  eene wijze, die in sommige gevallen als het ware een blaam op den verkooper
		  werpt. Hoe is aan de bel hangen aan deze tweede beteekenis gekomen? Zoo
		  wij ons niet bedriegen, op deze wijze. In vele gemeenten gaat de omroeper niet
		  rond met een koperen bekken en hamer (zooals te Sluis b.v.) om
		  verkoopingen van allerlei aard aan te kondigen; het uur bekend te maken, waarop
		  deze of gene verloting zal plaats vinden, of om te roepen dat er iets verloren
		  is, enz.; maar hij gaat de plaats rond met eene bel. Van genen zegt men:
		  hij klinkt dit of dat uit; van dezen: hij belt het uit. Wil nu iemand spoedig
		  iets kwijt wezen, dan laat hij den omroeper dit uitbellen, aan de bel hangen:
		  eene wijze van handelen, die overigens niets ongewoons heeft en de eenige weg
		  om er het publiek van te verwittigen, dat deze of gene iets voor zekeren, vaak
		  een' verminderden prijs verkoopen wil.
		  Zoo heeft uitbellen, aan de bel hangen, de beteekenis gekregen van
			 verkoopen en wel van verkoopen voor een' minderen prijs. Toen het
			 woord eenmaal deze beteekenis had, was er maar één stap meer
			 noodig, om aan dit verkoopen den zin te hechten van het streven, om maar op de
			 eene of andere wijze, ware het dan ook met verlies of voor een' geringen prijs,
			 van zijn goed af te komen, gelijk dit vaak geschiedt door hem, die om deze of
			 gene reden geld noodig heeft. Daarom zegt men hier van iemand, die zich op
			 losse wijze van deze of gene roerende goederen ontdoet: hij hangt alles aan
			 de bel, en van een' dronkaard, die geld en goed verdrinkt, hoort men niet
			 zelden: hij hangt heel zijn vermogen aan de bel.
		  Door klokgeklep wordt der gemeente bekend gemaakt, dat er eene
			 huwelijksafkondiging plaats hebben zal: van hen, wier huwelijksgeboden worden
			 afgekondigd, zegt men dus niet oneigenaardig in Drenthe, dat zij
			 aan de klok hangen (zie 
			 Harrebomée). Hier echter zegt men, dat
			 zij van de trappen rollen, en niet zelden vraagt men
{==207==} {>>pagina-aanduiding<<}
elkander, wanneer men des Zondags het kleppen hoort: wie rolt er nu
			 weêr van de trappen? De Heer 
			 Harrebomée vermeldt in zijn
			 Woordenboek (II, bl. 343) het spreekwoord: zij is op den koogsten
			 trap en hij voegt er bij: ‘Posthumus zegt ter opheldering
			 dezer spreekwijze: ‘zij is de bruid, zij staat op het toppunt van
			 vrouwelijke zaligheid.’ Ook ik heb dit zeggen altijd alleen in het
			 algemeen hooren gebruiken van de jonge dochter, die het huwelijksbootje denkt
			 in te stappen. 
			 Dr. J.H. Halbertsma denkt bepaaldelijk aan het
			 derde huwelijksgebod, enz. Hij zegt: ‘Ik geef den Heer Posthumus
			 in bedenking, of dit niet ziet op den hoogsten trap des
			 predikstoels, vanwaar de predikant, toen de acten van den burgerlijken
			 stand nog door de geestelijkheid gehouden werden, drie Zondagen achter elkander
			 de huwelijksgeboden afkondigde, voordat de verloofden trouwen mochten. Drie
			 weken was immers de gansche duur van hare bruidschap?’ Verder vindt men
			 nog bij Harrebomée: De trappen van het stadhuis zijn
			 glibberig, waarop onmiddellijk het spreekwoord volgt: Die trappen zullen
			 mij nog doen trouwen. Deze spreekwoordelijke gezegden hoort men hier niet.
			 Ik kan dus over hunne beteekenis moeilijk een oordeel vellen. Toch geloof ik
			 geene te stoute gissing te wagen, wanneer ik vermoed, dat er eenig verband
			 bestaat tusschen het Zeeuwsch-Vlaamsche van de trappen
			 rollen en de twee laatstvermelde spreekwoorden. Maar nu doet zich, naar
			 aanleiding van het door den Heer Halbertsma geopperde, de vraag op:
			 heeft men bij het van de trappen rollen aan de trappen van den
			 predikstoel te denken of, gelijk nu iedereen meent, die van de oude ‘drie
			 zondaagsche geboden’ niets weet, aan de trappen van het stadhuis? Alleen
			 in het laatste geval, dit is duidelijk, bestaat er verwantschap tusschen de
			 drie laatstvermelde spreekwoorden.
		  Bij Harrebomée vind ik nog opgenomen:
		  
			 Het gaat er niet wel, 
			 Waar men de kleeren vermaakt aan de bel. 
		  

		  Wat beteekent dit spreekwoord? Staat vermaakt hier gelijk
{==208==} {>>pagina-aanduiding<<}
met bemaakt, bezet, en zegt het dan zooveel als dat de kleeren
			 aan de bel moeten, dat is: verkocht moeten worden, hetzij om schuld,
			 hetzij uit nood, hetzij omdat de erfgenamen het niet eens kunnen worden? In al
			 deze gevallen kan men gerust zeggen, dat het er niet wel gaat.
		  Bij het nalezen der spreekwoorden met klok in H's
			 Wdb. trok: Als het klokje van Rome luidt, blijft gij scheel zien,
			 mijne aandacht. Ik gis, dat daarmeê verwant is het volgende, dat ik bij
			 H. niet heb gevonden:
		  
			 Als de haan kraait, 
			 De molen draait, 
			 De wind waait 
			 En de klok slaat, 
			 Blijft uw gezicht zoo staan. 
		  

		  Dit is de bestraffende waarschuwing van de moeder tot het kind, dat
			 leelijke gezichten trekt; of wel, van den eenen makker tot den anderen, wanneer
			 deze de onderste oogleden op afzichtelijke wijze naar beneden trekt. Hierbij
			 dient nog aangemerkt te worden, dat op sommige plaatsen de 2e en
			 3e regel wegvallen; op andere plaatsen, alleen de derde.
		  Aanzien doet gedenken, Ned., ook Gron.
			 Dial. - De bakker te Hadersleben liet dit
			 vóór zijn gevel schilderen: hier zijn de uithangborden, die met
			 dit opschrift prijken, niet zeldzaam. Zoo ken ik er een, zeker niet veel minder
			 dan een paar el lang en eene el hoog - een reus onder de uithangborden! - dat
			 vóór een ijzerwinkel hangt en waarop een tal van voorwerpen
			 geschilderd zijn, welke in den winkel te bekomen zijn. - Zie H., III, bl. 2,
			 waar Aanzien doet gedenken voorkomt als een deel van twee andere
			 spreekwoorden, waarvan het tweede: Aanzien doet gedenken, sprak de man, en
			 hij zette een geschilderden oven op het venster, ons weder onwillekeurig
			 aan een bakker doet denken.
		  Al is 't older nog zoo arm, hij dekt doch warm.
			 Gron. - Hier zegt men met kleine wijziging: Al is een ouder nog zoo
			 arm, toch dekt hij warm. Hierbij moeten we doen opmerken, dat het woord
		  	ouders hier zeer dikwijls in het enkelvoud ge-
{==209==} {>>pagina-aanduiding<<}
bruikt wordt,
			 en dat, gelijk ik toevallig zag, H. onder de spreekwoorden met hand
			 heeft:
		  
			 Al is een moederhand ook arm, 
			 Toch dekt zij warm. 
		  

		  Alle amten bin smerig, Gron. - Hier zegt men:
			 Alle baantjes zijn smerig, zei de koster, en hij stak de endjes kaars in
			 zijn zak. Daar dit wel endjes smeerkaars zullen geweest zijn, had de man
			 het volste recht om zoo te spreken. Bij H. hebben wij 't spreekwoord niet
			 gevonden. - Het Nedsaks. Wbk. I, 14, heeft: Alle Aembter gevet
			 Kappen, hetzelfde als het bij H. voorkomende: Het ambt geeft kappen.
			 Bij dit laatste woord zal men wel aan ons kap-laken moeten denken.
		  Alle baat helpt, Ned. - Alle baat helpt, zei de
			 muis, en ze waterde in de zee (bij H.). Enz. - Hier luidt het: Alle
			 bitjes (beetjes) helpen, zei de mug (de man, de muis) en
			 zij piste in de zee. Zoo hoort men het spreekwoord het vaakst. Ook luidt
			 het als volgt: Alle beetjes helpen, zei de muis, en ze piste in de zee; en
			 de schipper zei daarop: alle ballast verlicht en hij schopte ze over
			 boord.
		  Alle baksels en brouwsels vallen niet even goed uit,
			 Ned. bij H. - Hier luidt dit: Alle bakten en brouwten zijn niet
			 eender, of gelijk; Bakte en brouwte vind ik noch bij 
			 Kiliaan, noch bij 
			 Bomhoff of 
			 Kramers. Hier hoort men die woorden dagelijks.
			 Een brouwer b.v. zegt: 'k Heb dit jaar reeds veertig brouwten gedaan. Op
			 het platte land brengt de dorpsbewoner niet zelden zijn meel naar den bakker;
			 hij noemt dit zijne bakte, dat is: zooveel als hij gewoonlijk in eens
			 laat verbakken. Op andere plaatsen weêr zegt men b.v.: Hij is naar het
			 hof (de hofstede), naar den molenaar om zijne bakte. Is de bakte al
			 thuis van den molenaar? Enz.
		  Alle loopers bin geen koopers, Gron. - Hier: alle
			 kijkers zijn geen koopers. Zoo ook: Meer kijkers dan koopers. Veel
			 kijkers en weinig koopers.
		  Rome is niet op één dag gebouwd, Ned.
			 - Hier hoort men alleen: Keulen en Aken zijn niet op één dag
			 gebouwd (zie H. op Aken). Keulen en Aken komen nog nevens elkander
			 voor
{==210==} {>>pagina-aanduiding<<}
in het gezegde: Hij zou Keulen en Aken verzetten, om
			 zijn doel te bereiken, d.i. al het mogelijke, de uiterste pogingen, bijna het
			 bovenmenschelijke daartoe aanwenden. Bij H. vond ik dit gezegde niet.
		  Als kinderen en gekken ter markt komen, krijgen de kooplieden
			 (in Gron. de kramers) geld, Ned. - Hier luidt
			 het: Als de kinders geld hebben, hebben de kramers nering.
		  Als men van den duivel spreekt, ziet men zijne horens, of:
			 ziet men zijn staart, Ned. - Hier hoort men alleen het laatste.
			 Even algemeen is:
		  
			 Spreekt men van den vent, 
			 Hij is er bij of omtrent. 
		  

		  Arme lu pankouken en rieke lú zijkte roeken wied,
			 gron. - Hier luidt het: Arme lui's koekebakken en rijke lui's
			 ziekte ruikt men ver. - Onder de door den Heer 
			 Molema meêgedeelde spreekwoorden trok
			 vooral mijne aandacht het Noordfriesche Rikman's Krankheit an
			 Armman's Pankuken stirmi fiir (rieken ver), en wel om het woord
			 stirmi, waarmeê hoogstwaarschijnlijk een hier langzamerhand
			 wegstervend woord samenhangt, namelijk sturmen (stormen), in den zin van
			 rieken, liever nog: aangenaam, lekker rieken, een aangenamen geur
			 verspreiden. Wanneer de zoete geur der bloemen ons als van verre
			 tegenwaait, zoo zeggen we: Het sturmt hier; de bloemen sturmen; de resida's
			 sturmen iemand tegen; en niet zelden zegt hij, die langs de straat gaat:
			 Het sturmt hier: men bakt zeker hier of daar koeken.
		  As de löcht valt, bin wie altemoal dood, Gron.
			 - Hier: Als de hemel valt, zijn we allemaal dood (Ned.) of,
			 gelijk men in Holstein zegt: Als de hemel valt, liggen we er
			 allemaal onder. As komt in de meulen te pas, Gron. - Hier:
			 Assie (asch) is verbrand hout en gevonkte kooltjes. - H. heeft:
			 Asch is verbrande turf, en: Asch ligt aan den haard. Wil men
			 dergelijke gezegden uit de kinderwereld en uit het dagelijksch leven opzamelen,
			 dan zal men zekerlijk op vele plaatsen een' rijken oogst vinden. Wij willen dit
			 hier met een paar voorbeelden bevestigen Zegt hij, die zijn' makker niet goed
			 begrepen
{==211==} {>>pagina-aanduiding<<}
of verstaan heeft, tot dezen: watte (d.i.:
			 wat)? dan luidt het: 't Is geen watte, maar wolle; of: Watte
			 verkoopt men in den winkel. Zegt hij: Wat bliefje? Zoo hoort men:
			 't Zijn geen brieven, maar almanakken. Bij Ei! - 't Zijn geen
			 eiers. Enz.
		  Als Paschen en Pinksteren op één dag komen,
			 Ned. - Hier: In 't jaar nul (of één),
			 als de uilen preeken.
		  Bekend zijn als de bonte hond, Ned. - Ook hier, en
			 tevens: Bekend zijn als de kwade dubbeltjes. - H. heeft alleen, zoo 'k
			 mij niet bedrieg: Hij is overal als de kwade dubbeltjes.
		  Beter 'n loes in de pot as hylendal gijn vlijs,
			 Gron. - Hier: Beter een luis in den pot, dan geen vet. (Zie H.,
			 deel III, bl. 284.)
		  Dat is wind op zijn molen, Ned.-Gron. dial. - Hier
			 alleen: Dat is koren op zijn molen. Heeft het Ned. Saks.:
			 Dat is kein Spek vor mein Bek = dat is niet naar mijn smaak, wij hebben
			 hier hetzelfde, doch met geheel andere beteekenis. Het zegt zooveel als: dat is
			 te hoog, te aanzienlijk, te voornaam voor mij, hoe begeerlijk ik het anders ook
			 achten zou. Het spreekwoordelijk gezegde komt ook voor bij H.
		  't Ligt gijn boer in 't venster en gijn edelman in de deur,
			 Gron.-Ned., H., I, bl 70. = 't ligt niemand in den weg. - Hier hoort
			 men alleen: Blijf maar zitten; gij zit geen boer in 't venster.
		  Die den Gloven het, kan so drae up den Afen bakken as darin,
			 Ned.-Saks. Wbk. - Dit spreekwoord kent men hier niet. Alleen hoort men
			 hier: Een goed geloof en eene kurken ziel, dan kan men te Breskens
			 overvaren. Te Breskens is het groote overzetveer van
			 Zeeuwsch-Vlaanderens Westelijk deel naar Vlissingen. - H. heeft:
			 Een goed geloof en een kurken ziel, dan drijft men de zee over, of:
			 altijd boven. Het algemeene in dit laatste heeft in het gewestelijke
			 Zeeuwsch-Vlaamsche spreekwoord voor het bijzondere plaats moeten maken, gelijk
			 dit met meer spreekwoorden het geval is. Zoo heet het b.v. hier: Alle baat
			 helpt, zei de mug, en ze piste in de zee; elders: ze piste in den
			 Rijn; weêr elders: ze piste in de Eems. - Bij H. komen (I, bl.
			 225) een zevental spreekwoorden voor, waarin
{==212==} {>>pagina-aanduiding<<}
geloof de
			 beteekenis heeft van crediet; als: Het beste geloof is gereed
			 geld, of: een gelders geloof; enz. 
			 Bomhoff zegt in zijn Nieuw groot
				woordenboek: ‘Geloof = goed vertrouwen: Iets op
			 geloof (crediet) koopen, hetgeen echter zelden
			 voorkomt.’ - Dat het woord geloof niet zoo zeldzaam is, als de
			 Heer B. meende, kan reeds blijken uit de zeven spreekwoorden van den heer H. In
			 Zeeuwsch-Vlaanderens Westelijk deel wordt dan ook niet alleen het zelfst.
			 naamw. geloof, maar ook het werkw. gelooven, in den zin van
			 crediet hebben, crediet geven, dagelijks gehoord; b.v.: Men mag hem
			 voor geen kwartje gelooven; hij is voor geen tien stuivers geloofd; hij heeft
			 hoegenaamd geen geloof. Dat het woord geloof reeds sedert eeuwen de
			 beteekenis van crediet heeft, moge blijken uit de volgende publicatie
			 van den jare 1498:
		  Omme dieswille, dat Scepenen duechdelic te vullen gheinformeert zijn
			 van den grooten ghebreken van zinnen van eenen, ghenaemt Lievin de
			 Coc, bij denwelken hij niet en behoort noch sculdich es te antierene
			 eeneghe fait van coopmanscepen, van wat maniere het zij, maer alleenlic zijn
			 gheloove niet breeder ghehouden te wesene dan vijf grooten (12,5
			 cents), so eist, dat, omme de redenen voorscreven ende ooc ter begheerte van
			 vrienden ende van maghen vanden zelven Lievin, men elken, wie hij zij,
			 adverteert, dat van nu voort an de voornoemde Lievin niet breedere
			 ghelooft wesen en zal dan 5 gr., ende zo wie hem vervoorderde
			 breeder jeghens denzelven Lievin eenege coopmanscepe oft
			 gheloove te ghevene dan tot 5 gr., zoo 't voorseit es, zal bekent
			 wesen als ghedaen op een weeze ende den zelven gheen recht daerof en zal
			 ghescieden.
		  Bedriegen wij ons niet, dan hebben geloof en gelooven
			 in de door ons besproken beteekenis te oude brieven en leven ze nog te zeer in
			 de spreektaal, dan dat men ze niet een plaatsje zou gunnen in het Nieuwe
			 Woordenboek der Ned. taal.
		  De dood wil'n oorzaak, hebben, Gron.-Holst. Idiot. -
			 Hier luidt het: de dood moet eene oorzaak hebben.
		  De druiven zijn zuur, Ned.-Gron. - Volledig: De
			 druiven
{==213==} {>>pagina-aanduiding<<}
zijn (te) zuur, zei de vos, maar hij
			 kon er niet bij. Zie H. - Hier laat men het laatste gedeelte van het
			 spreekwoord weg. Ook hoort men hier vaak: Ik wil dat grijze hoen niet
			 hebben, zei de vos, en hij kon het beestje niet krijgen: een spreekwoord,
			 dat ik bij H. niet heb gevonden.
		  Dei Keurboom zöcht, dei Voelboom vindt, Gron.
			 enz. - Dit is hier niet bekend. Men zegt: Hij zoekt naar de blom en hij valt
			 met zijn achterste in 't gruis (de zemelen), en past dit voornamelijk toe
			 op een' vrijer, die te kieskeurig is en eindelijk iemand neemt, die weinig
			 aanbevelenswaardigs bezit. - H. heeft, meen ik, dit spreekwoord niet.
		  Die waagt, die wint, Ned. - Bij H.:
		  
			 Die waagt, die wint, 
			 Die zoekt, die vindt. 
		  

		  Hier voegt er de jeugd nog bij:
		  
			 Die op God vertrouwt, 
			 Is nooit benauwd. 
		  

		  Die zijne schuld betaalt, vermeerdert zijn goed,
			 Gron.-Dial., Ned.-Saks. - Hier: Die zijne schuld betaalt,
			 vermindert zijn goed niet, waarop bij H. nog volgt: maar hij raakt zijn
			 geld toch kwijt.
		  Daar wil ik geen hond in wezen, Gron. - Da biin
			 ik keen Hond in, Holst. Idiot. - Ook hier, met de verandering van
			 hond in beest: Daar zal ik geen beest in zijn; daar is hij geen beent
			 in.
		  Er kunnen veel makke schapen in een hok, Gron. - Ook
			 hier. H. heeft volledig: Er gaan veel tamme schapen in een hok, maar nog
			 meer wilde, want die kruipen op elkander. Met dit spreekwoord komt min of
			 meer in beteekenis overeen: Er gaan veel schikken in een zak. H. heeft:
			 Er gaan veel woorden in een zak en eenden in eene kooi. Bedrieg ik mij
			 niet, dan komt schikken alleen in evengenoemd Z. Vlaamsch spreekwoord in
			 het meervoud voor.
		  
		  Sluis, 5 Nov. 1865.
		  J.H. van Dale.
		  
		  (Wordt vervolgd).
		
		
{==214==} {>>pagina-aanduiding<<}

		  Multere.

		  
			 
			 
			 Het bovenstaande woord vond ik o.a. in eene publicatie van Maart
				1498. Daarin luidt het aldus:
			 Item: dat niemend coerene
				 1) ter muelene
				 2) en draghe ten slete
				 3) van eeneghen
				inghezetenen deser stede, noch ooc insghelycx eenich multere ter muelene
				en hale, ten zij bij wetene vanden pachtere [van den meel- en graanaccijns]
				enz., hij en hebbe ghehaelt een teeken van alzo vele coerens of multers
				als hij ter muelene doen of halen wille, enz.
			 Item: dat hem gheen muelenare en vervoordere
				 4) eenich meel te
				malene oft multere te ghevene, hij en zal ontfaen
				 5) een behoorlic loot ende
				dat hij hem ooc niet en vervoordere eenich multere breedere
				 6) te ghevene dan tzelve loot
				ghedraecht enz.
			 In Sporkle
				 7) 1505 luidt het
				weder:
			 Insghelycx; dat gheen muelenare eenich multere en geve, hij
				en heeft alvooren een behoorlic loot van also vele melz [meels], als hij
				uutgheven zal enz.
			 Wij vragen: is dit multere niet hetzelfde als het bij 
				Kiliaan voorkomende molster, molter? -
				Dat Kiliaan multere niet heeft, zal ons niet bevreemden,
				wanneer wij bedenken, dat hij wel moller = molenaer heeft
				opgenomen, hetzelfde als het West-Vlaamsche mulder, dat in
				Vlaanderen niet alleen in de spreek-, maar zelfs in de schrijftaal
				opgenomen is,
{==215==} {>>pagina-aanduiding<<}
maar mulder zelf niet heeft. Gelijk
				mulder uit Muller en dit weêr uit moller ontstaan
				is, zal uit molter, multer, multere gevormd zijn. Nog heden ten dage
				maakt in Vlaanderen (en Zeeuwsch-Vlaanderen) de
				geslotene o in vele woorden voor de geslotene u plaats: zoo hoort
				men zunne voor zonne, tunne voor tonne, vul voor vol,
				dul voor dol, enz.
			 
			 J.H. van Dale.
		  
		  
			 Gaarne voldoe ik aan het verlangen van den geachten inzender der
				bovenstaande bijdrage, te meer dewijl wij in de publicatiën, door den Heer
				Van Dale aangehaald, het woord multere of molter - de
				identiteit der beide woorden is boven allen twijfel - in eene ongewone, mij
				althans onbekende, beteekenis aantreffen. Multere beteekent hier
				kennelijk gemalen graan, en wel in onbepaalde hoeveelheid. Het
				eerste blijkt hieruit, dat het van koren (coeren) wordt
				onderscheiden en er aan tegenovergesteld. Het koren wordt naar den molen
				gedragen, het multer (of de multere) wordt er van daan gehaald en
				door den molenaar afgegeven. Dat het geene bepaalde hoeveelheid aanduidt, ziet
				men uit de woorden: ‘dat hij hem ooc niet en vervoordere eenich multere
				breedere te ghevene dan tselve loot ghedraecht;’ d.i. ‘dat hij zich
				ook niet verstoute eenig multer meer te geven dan het loodje
				bedraagt.’
			 Bij 
				Kiliaan heeft molter een eenigszins
				gewijzigde beteekenis. Zijne verklaring luidt aldus:
			 ‘Molster, molter. Pretium molarium: certa farinae
				portio, quam molitor mercedis loco sibi sumit; & Emolumentum.’
				‘Maalloon, zekere hoeveelheid meels, die de molenaar in stede van loon
				voor zich neemt; en Verval (emolumenten).’ Bij hem is molter dus
				slechts een gedeelte van het multer in de publicatiën, t. w.
				zooveel als hem voor zijne moeite daarvan toekomt. Hij kent er nog eene tweede
				beteekenis aan toe, namelijk, die van verval of voordeel in het
				algemeen: emolument(en). De voorzichtigheid verbiedt echter
				vooralsnog
{==216==} {>>pagina-aanduiding<<}
deze laatste verklaring als juist aan te nemen; men moet
				eerst nadere bewijzen hebben, dat multer, de winst van den molenaar, ook
				voor winst of voordeel in het algemeen in gebruik is geweest. 
				Kiliaan, die van etymologische verklaringen
				hield, kan zich door de etymologie hebben laten verleiden. Immers, gelijk
				molter met malen in verband staat, zoo komt emolumentum,
				het voordeel of nut, dat men uit eene zaak trekt, van emolere, uitmalen
				en vermalen. Ook moet men in het oog houden, dat er bij de Romeinen geene
				sprake van maalloon kan zijn, dewijl zij al het meel, dat zij voor eigen
				gebruik behoefden, door hun eigen slaven lieten malen.
			 Weder eene andere beteekenis heeft het verwante malder, dat
				o.a. in Gelderland in gebruik was. Men bezigde het als benaming
				van zekere korenmaat, en men verklaart het gewoonlijk door mud. Het
				woord komt ongetwijfeld insgelijks van malen, en zal vermoedelijk de
				hoeveelheid hebben aangeduid, die men gewoon of gerechtigd was op eens naar den
				molen te brengen. In het Middelndl. althans was sante (van
				zenden) als korenmaat in gebruik; het stond waarschijnlijk gelijk met
				malder, en beteekende ongetwijfeld zooveel koren als op eens naar den
				molen werd gezonden.
			 Eene merkwaardige toepassing vond malder als maat in de
				uitdrukking koningsmalder, voor 32 slagen met een groenen eiken stok:
				‘Des koninges malder, dat sin twene und drittich slege mit ener gronen
				ekenen gart.’ Saksensp. Men denke hierbij aan de gebruikelijke
				uitdrukkingen: eene dracht, een pak slagen.
			 Vraagt men, vanwaar de o en u in molter en
				multere komen, terwijl in malen, maalde (oudt. moel),
				gemalen, geene o wordt aangetroffen, dan bedenke men, dat de
				woorden meel, malder, malen, molen e.a. bewijzen, dat er vroeger een
				werkwoord melen, mal, malen, gemolen (overeenkomende met stelen,
				stal, stalen, gestolen) moet bestaan hebben, ofschoon men dat werkwoord
				zelf nog niet heeft aangetroffen. Van dit melen is ook malen,
				moel enz. zelf afgeleid, evengoed
{==217==} {>>pagina-aanduiding<<}
als meel, molen,
				mulder enz. Een aantal woorden in de verwante Germaansche talen, verheffen
				die hypothese tot eene ontwijfelbare waarheid; terwijl lat. molere,
			 	malen, en gr. μυλή (mulee), molen, de hooge
				oudheid der geheele woord familie aantoonen.
			 
			 L.A.t.W.
		  
		
		
		  Taalkundig wangevoel en betweterij.

		  
			 
			 
			 In een dier talrijke geschriften, welke de rustelooze pen van 
				Dr. J. v. Vloten gestadig ontsnellen, deelt
				hij een opstel mede, dat wel zoo goed in ‘de Taalgids’ gepast had;
				daar het, althans gedeeltelijk, ten doel heeft een stuk of vier der
				vergissingen goed te maken of te bewimpelen, die verscheiden nummers van dit
				Tijdschrift in 's hoogleeraars Aanteekeningen op Vondel aangewezen
				hebben. De vergelijking ware dan gemakkelijker geweest; maar misschien is dit
				juist de reden, die bij den Schrijver voor de verwijdering gepleit heeft. Wat
				hiervan wezen moge, het stond hem vrij, en dat iemand, die zich bezwaarlijk
				verdedigen kan en toch verdedigen wil, elk niet ongeoorloofd middeltje bij den
				kop grijpt, zal geen mensch hem ten kwade duiden.
			 Gezegd opstel (zie ‘Levensbode,’ II, bl. 41) draagt
				tot opschrift: ‘Taalkundig wangevoel en betweterij.’ Uit den inhoud
				blijkt, dat deze twee lieve hoedanigheden door Dr. v. Vloten aan ons
				worden toebedeeld, terwijl hij dan in tegenstelling bescheidenheid en echt
				taalgevoel wel voor zich zelven wil behouden. ‘Charité bien
				ordonnée (denkt hij) commence par soi-même.’ Jammer maar,
				dat zulke beschikkingen altoos een beetje verdacht zijn. Onnoozelen mogen zich
				er een poosje meê laten paaijen; de stemhebbenden lagchen er om en vragen
				naar bewijzen. Wat de hoogleeraar daarvoor wil
{==218==} {>>pagina-aanduiding<<}
laten doorgaan,
				zullen we onder de navolgende rubrieken ter toetse brengen.
		  
		  
			 De haan zingt.

			 De volgorde, door ons best geoordeeld, brengt mede, dat wij het
				eerst over deze zegswijze handelen. 
				Vondel (zie 
		  Heerl. v. Salomo, bl. 29) heeft ze
		  gebezigd op eene plaats, waar rijm en maat hem even goed veroorloofden:
		  ‘De haan kraait’ te schrijven. 
		  Dr. v. Vloten, die, gelijk bekend is, aan het
		  ongelukkig zwak lijdt, om in onzen grooten Dichter telkens Germanismen en
		  andere basterdwoorden ten onregte te zien, meende ter voorz. plaats (zie zijn
		  Vondel, I, bl. 92, a. noot 3), dewijl men in het Fransch zegt: ‘Le
		  cocq chante;’ hem op een Grallicisme te hebben betrapt. Daar was toch
		  geen deeglijke reden voor. Indien de hoogleeraar onze oude schrijvers niet te
		  overhaastig gelezen en het merkwaardige er uit opgeteekend had
		   1), gelijk wij op het voorbeeld der
		  Huydecoper's, Clignett's en al onze
		  voornaamste taalkenners, naar ons beste vermogen, gemeend hebben te moeten
		  doen; hij zoude geweten hebben, dat in den ouden tijd zeer dikwijls bij ons
		  zingen voor kraaijen van den haan gezeid werd; hetwelk ook zeer
		  ligt te begrijpen valt, dewijl de oorspronkelijke beteekenis van zingen
		  is klank uitbrengen. Dit een en ander schreven wij ter zijner
		  teregtwijzing in ‘de Taalgids,’ VII, bl. 143, en omdat we (daarin
		  van den heer v. Vloten eenigzins verschillende) het gevoelen
		  koesteren,
{==219==} {>>pagina-aanduiding<<}
dat, als men iets zegt, men het moet bewijzen, gaven wij
		  de plaatsen uit de oude schrijvers op, die ons zeggen volkomen staafden.
		  Hoe verdedigt zich nu gez. heer in zijn ‘Levensbode,’
			 II, bl. 48?
		  Hij is veranderd van batterij. De oorspronkelijke beteekenis van
			 zingen kon hij niet loochenen; maar de plaatsen, door ons bijgebragt,
			 waren uit het Latijn vertaald, waarin men zegt: ‘Gallus cantat,’ en
			 nu werd het Gallicisme een Latinisme.
		  Een bloote uitvlugt! Het laat zich immers niet denken, dat de
			 midden-nederl. schrijvers, zoo in ondicht, als in dicht, en met name 
			 Maerlant, zonder noodzaak zingen van den
			 haan gezegd zouden hebben, indien niet zingen voor geluid
			 uitbrengen in het oud-Nederl. gegolden had en op dien grond ook van hanen
			 gezeid was geworden.
		  We kunnen (gelooven we) niet beter doen, dan uit Maerlant's
			 werk, getiteld: 
		  Der Natueren Bloeme, D. I, bl, 337, deze
		  merkwaardige versregels hier in te lasschen:
		  
			 ‘Gallus, dats in dietsch een hane: 
			 Menech kennet sine ghedane, 
			 Wilen bi nachte ē bi daghe 
			 Wiset hi met sanghe sonder saghe, 
			 Ē slaet sine vedren dan, 
			 Alse die hem ten sanghe wect an. 
			 Luut es sijn sanc te middernachte, 
			 Ē bi den daghe singhet hi sachte. 
			 Metten winde hoort menne verre. 
			 Paerden sachten, al waren si erre, 
			 Alsi horen haren sanc.’ 
		  

		  Wil men zich nu nog meer overtuigen, dat de oude uitdrukking
			 ‘de haan zingt,’ wel degelijk bij de Germanen t'huis behoort, en
			 geen napraten van Fransch of Latijn is, men raadplege slechts de woordenboeken
			 van het oud- en middelhoogduitsch.
		  Bij 
			 Wachter in zijn 
		  Glossarium Germanicum, fol. 1525,
{==220==} {>>pagina-aanduiding<<}
zal
		  men vinden: Singen, Tinnire, tinnitum edere: 
		  O. Schade geeft in zijn 
		  Altdeutsches Wörterbuch, p. 512, onder de
		  beteekenissen van singan en singen, die van tönen,
		  klingen, sonare, en de 
		  Sprachschatz van 
		  Graff, door 
		  Dr. v. Vloten, op bl. 53 van zijn opstel wel
		  aangehaald, maar ten gevolge van zijne gewone overhaasting niet aandachtig
		  gelezen, wijst niet alleen, bij de opgave der afkomst van het woord, op het
		  Sanskr. Sy (lees: syam) dat sonum edere beteekent; maar,
		  wat meer is en hier, zoo als men zegt, de deur toedoet, als eene oudduitsche
		  spreekwijs (zie D. VI, bl. 248, b. r. 19) geeft hij op: thaz huan singe,
		  gallus cantet.
		  Dus, met wat meer opmerkzaamheid lezende, had de hoogleeraar zich de
			 moeite eener verdediging kunnen besparen, die, in plaats van hem te baten,
			 zijne onbekendheid met de zaak maar te meer heeft doen uitkomen.
		  
		  
			 Veil, veilig.

			 Het is verdrietig met iemand te redetwisten, die altijd in zulk
				een haast is, dat hij de argumenten zijns tegenpartijders niet dan ten halve
				leest en dan nog daarenboven, bij het behandelen van vragen, onze oude taal
				betreffende, niet gelijk alle deeglijke taalgeleerden met voorbeelden uit den
				ouden letterschat voor den dag treedt, maar zich achter een gewaand taalgevoel
				verschuilt, hetwelk hij, terwijl hij 't aan anderen ontzegt, zelf in zulk eene
				uitstekende mate meent te bezitten, dat hij er (zoo als we later zien zullen)
				ontdekkingen door doet, waar zelfs de kundigsten nooit van gedroomd hebben.
			 Toen 
				Dr. v. Vloten aanvankelijk onze bewering
				omtrent het woord veil in den zin van veilig dacht te kunnen
				corrigeren, verzekerde hij, dat dit veil (veilig) een oud
				oorspronkelijk Nederlandsch adjektief was. Wij, bereid om dankbaar van een
				leermeester in het taalvak een lesje te ontvangen, maar gaarne toch met eigen
				oogen ziende, verzochten hem
{==221==} {>>pagina-aanduiding<<}
in dit Tijdschrift, ons dat adjectief
				eens in eenig oud- of middelned. schrijver aan te wijzen. In stede van dit te
				doen, antwoordde hij, dat hij zijn kostelijken tijd niet wilde
				verbeuzelen om voor ons voorbeelden op te scharrelen. Wij
				hadden gedacht, dat wie zoo stellig sprak, niet meer aan het
				opscharrelen zoude hebben behoeven te gaan, maar dat zijne uitspraak het
				gevolg was vroeger opscharreling. Dit was mis. Door zijn geheimzinnig
				taalgevoel (waarbij ons taalkundig wangevoel zoo ongunstig afsteekt) behoeft
				hij zoodanig onderzoek niet. Het blijkt op nieuw uit zijn
				‘Levensbode,’ II, bl. 54. Waar is het echter, dat zijn hooge toon
				er merkelijk gedaald is. Zijn vroeger zoo stellige verzekering blijft
				achterwege. Nu zegt hij, dat hij het twistpunt (eerst door hem NB. reeds voor
				uitgemaakt verklaard) ‘nog zoo niet uitmaken-, maar slechts eene
				goede schrede nader tot zijne beslissing brengen wil.’ - Vindt gij
				het niet onbarmhartig, geachte Lezer, dat de hoogleeraar het twistpunt nu nog
				niet uitmaken wil? Immers, na ons eerst met zijne beslissende uitspraak zoo
				gefopt te hebben, had hij ons nu, met eenige inspanning van zijn voortreffelijk
				taalgevoel, wel uit de enzekerheid mogen helpen. Doch dit is niet te
				veranderen! Laat ons zien, waarmede hij dezen keer ons afscheept.
			 Wanneer men ter zijde laat liggen, al wat eigenlijk niets ter zake
				afdoet en daarom geene wederlegging, hoe gemakkelijk die anders wezen zou,
				behoeft; dan ziet men per slot, dat 's hoogleeraars geheele redenering niets
				anders is, dan eene zwakke weêrklank van 
				Dr. Brill's vroeger vastgehouden stelling,
				dat veil (veilig) hetzelfde woord zoude zijn, als veil
				(te koop).
			 Deze stelling hebben we met tal van argumenten, te vinden in
				‘de Taalgids’ VII, bl. 121-129, wedersproken. Tot nog toe zijn ze
				niet wederlegd, en we denken wel, dat ze onwederlegd zullen blijven. Dr. v.
				Vloten schijnt zijn kostelijken tijd (om eens een zijner uitdrukkingen te
				gebruiken) niet te hebben willen verbeuzelen met ze te lezen. Zijn opstelletje
				draagt er althans geen sporen van. Ze hier alle te
{==222==} {>>pagina-aanduiding<<}
herhalen zou dus
				overbodig zijn. Dit echter willen wij den belangstellenden lezer kortelijk
				herinneren.
			 Naar onze meening stamt veilig niet van een onvindbaar oud
				Neêrlandsch adjektief veil, dat dezelfde beteekenis zou hebben;
				evenmin van veil, dat te koop beduidt; maar van den wortel eens
				werkwoords, die ook als substantief voorkomt. Die wortel is o.i. het
				oud-Noorsche fel van het ww. fela, bedekken. Het znw. fell
				beduidt, zoowel bedeksel in 't algemeen, als huid, of vel
				in 't bijzonder. In het oud Noordsch is felig, veilig; en wat is
				veilig anders dan een bedeksel hebbende tegen gevaar, of, zoo als
				wij ook zeggen, gedekt. De Oude Friezen, buren der Noren, hebben hun
				felig, feilich (veilig) ligtelijk van hen overgenomen, en hoe
				gemakkelijk was dan de oversprong tot ons! Voor veil (te koop) bezaten
				de Noren een ander woord, t. w. fal, hetwelk nog in die beteekenis bij
				de Zweden leeft, welke felig, feilich (veilig) missen. Dit fal en
				veil, verwant, zoo het schijnt, aan 't Lat. vilis, wordt door de
				taalkundigen teruggebragt tot een Sanskr. wortel vail; terwijl
				fel en vel handtastelijk een anderen oorsprong heeft, en op eene
				beteekenis van bedekken wijst, die zelfs in 't Lat. vellus, velum,
				velare, pellis, en in 't Grieksche
			 	φελλὸς zigtbaar is.
			 Daar nu veil, door 
				Vondel en zijn tijdgenooten voor
				veilig gebruikt, nooit in dien zin bij onze oudste schrijvers voorkomt,
				noch in de oudste woordenboeken gevonden wordt, is het dan niet natuurlijk, dat
				wij er eene weglating van ig in aannemen, gelijk als in de woorden
				slorde, blosse, ewe, ellende, heeve, lomm're, enz. voor slordige,
				blossige, eeuwige, ellendige, hevige, lomm'rige, enz. die we bij hem en
				anderen aantreffen
				 1)?
		  
		  
			 Acht slaan.

			 Vondel heeft in zijn 
		  Pascha de navolgende versregels
{==223==} {>>pagina-aanduiding<<}
geschreven, die, vroeger reeds door ons medegedeeld, thans nog eens
		  ten gemakke des Lezers herhaald worden.
		  
			 ‘Wy, Priesterlijcke Reyen 
			 (Die voormaels met schalmeyen 
			 Den vierdagh plachten en de Feesten in te wijden, 
			 En steeds op Mozes wetten 
			 Aendachtelijck te letten 
			 En te vergaren 't volck op haer gezette tijden) 
			 Niet hebben acht geslagen 
			 En d' onverwachte plagen 
			 En 't voorspoock dat ons daeglijcx met verwoesting
				dreyghde.’ 
		  

		  Dr. v. Vloten, in zijn dikwijls uitbrekende,
			 maar zeer zelden gelukkig slagende zucht, om Vondels tekst te
			 verbeteren, had in den voorlaatsten regel, in de plaats van en laten
			 drukken in; naar zijn zeggen in den zin van bij of
			 onder.
		  Wij, van gevoelen, dat men, zonder volstrekte noodzakelijkheid, in
			 's Dichters woorden niets moest veranderen, maakten de aanmerking, dat alles,
			 zoo als het daar stond, kon blijven staan; indien men aannam, dat de jeugdige
			 poëet op het voorbeeld van zijn ouder, met roem bekenden, kunstbroeder 
			 Spieghel, achtslaan (gelijk thans nog
			 gadeslaan) als een bedrijvend werkwoord gebruikt- en in de daarop
			 volgende regels, in plaats van noch - noch (zoo als wij ten huidigen
			 dage schrijven zouden), én - én geschreven had, gelijk
			 meer door hem gedaan was. In allen gevalle (voegden wij hierbij) kon 's
			 hoogleeraars gemaakte verandering nooit steek houden, dewijl acht
			 geslagen geen gezonden zin opleverde, tenzij men er bij vermeldde,
			 waarop acht geslagen werd. ‘Nooit (dit waren onze woorden in
			 ‘de Taalgids’, VI, bl. 121) heeft 
			 Vondel achtslaan zoo geheel in de lucht
			 hangend gebruikt, en ook bij andere achtbare Schrijvers zal Dr. v.
			 Vloten geen voorbeelden er van weten aan te wijzen.’
		  Hoe verweert zich nu de Commentator? Levert hij ons zulke
			 voorbeelden? Verre van daar. Hij is er niet in staat toe; maar waartoe hij wel
			 in staat is en wat minder moeite kost, is (gelijk hij doet) onze woorden
			 verkeerd voor te stellen. Op
{==224==} {>>pagina-aanduiding<<}
bl. 45, r. 6 v.o. zegt hij: ‘De
			 uitdrukking is - volkomen juist, beweert 
			 Mr. Bogaers; het heilige ‘gebruik’
			 heeft haar voor hem gewijd en gewettigd.’ Op schromelijker onwaarheid is
			 nooit iemand betrapt. Wij, die slechts de mogelijkheid aannamen, dat de jonge
			 dichter eene ongewone spreekwijze van zijn ouder, beroemden, kunstbroeder
			 ééns in zijne jeugd overgenomen had, wij zouden gezegd hebben,
			 dat die uitdrukking volkomen juist- en door het gebruik gewettigd was! Nooit
			 hebben we zoo gesproken. Ieder, die lust heeft, kan er het tegendeel van lezen
			 in Dl. VI van dit Tijdschrift, bl. 120, r. 14, v.o., en volg.
		  Maar (dit lette men wel op) al hadden we zulk eene dwaasheid gezegd,
			 's hoogleeraars nog dwazer tekstverandering ware er niet door geregtvaardigd.
			 Daartoe moest hij aantoonen de geldigheid van zijn in de lucht hangend
			 achtslaan, en dit is hem niet gelukt; wat zeggen we? het is niet eens
			 door hem beproefd.
		  
		  
			 Weren.

			 Een derde verdedigingspunt, dat 's hoogleeraars uitmuntend
				taalgevoel helder moet doen uitkomen, raakt het woord weren, te lezen in
				vers 94 van een aan 
				Vondel toegeschreven en met zijne initialen
				onderteekend gedicht. Oorspronkelijk was het verschenen in een boekske,
				getiteld: 
		  Vrouwelick cieraet van sint' Agnes versmaedt, en
		  daaruit eerst door den Heer 
		  J.A. Alberdingk Thijm in zijne 
		  Gedichten uit verschillende tijdperken, enz. II.
		  159, gedeeltelijk overgedrukt, en later in zijn geheel door 
		  Mr. v. Lennep in zijne zoo volledige 
		  Vondels-uitgave, II. 140, opgenomen. Aanvankelijk
		  meenden wij, dat 
		  Dr. v. Vloten (gelijk zorgvuldige commentators,
		  ten gunste der zuiverheid van den tekst, steeds gewoon zijn te doen) het in
		  zijne editie uit den oorspronkelijken druk had doen nadrukken. Nu echter blijkt
		  het uit zijne woorden, dat zulks het geval niet geweest- en Mr. v.
		  Lennep's tekst maar nageschreven is. Dit zeker was wel het gemakkelijkste;
		  maar
{==225==} {>>pagina-aanduiding<<}
het geeft dan ook tevens de maatstaf van de wijze, waarop Dr.
		  v. Vloten's Vondel wordt bewerkt. Doch we laten dit daar, en
		  gaan nu tot het eigenlijke bezwaarpunt over. De versregels, waarop de
		  hoogleeraar zijne kritische kunst met zooveel zelfstevredenheid heeft aan den
		  dag gelegd, moeten we uit v. Lennep's uitgave hier herhalen. Ze
		  luiden:
		  
			 ‘De Rechter moe van 't lang vertrek 
			 Des doods, verwijst haer teere nek. 
			 Sy sterft eer danse smart kan voelen, 
			 De siel vertreckt na hooger stoelen. 
			 En langs een wit en suiver pad 
			 Geswint sy reist na 's Heeren stad, 
			 En siet de maen beneen haer voeten 
			 Als d'Englen vrolijck haer ontmoeten. 
			 Die haer geleien onbesurgt, 
			 En weren hooch in 's Hemels burgt:’ 
		  

		  De Heer 
			 Alberdingk Thijm heeft den tekst ook zoo (met
			 het woord weren) gegeven. Dr. 
			 v. Vloten echter (zeker een compliment aan de
			 beide heruitgevers willende maken) heeft met zijne gewone urbaniteit hunne
			 lezing voor onzinnig verklaard. ‘'t Kwam mij inderdaad, zegt hij,
			 verwonderlijk voor, dat èn 
			 Van Lennep èn Alberdingk Thijm,
			 uit hunne heruitgave van dit gedicht, dit onzinnige weren niet
			 geweerd, en door een ander zich van zelf als opdringend woord vervangen hadden.
			 Ik (let wel op dat Ik) aarselde geen oogenblik, het in voeren
			 (oudtijds vueren) te veranderen.’ - Wat ons betreft, wij deelden
			 in Dr. v. Vloten's verwondering niet; maar we voelden eene andere
			 soort van verwondering, die we echter beleefdheidshalve toen maar verzwegen: te
			 weten, dat de professor in de Ned. taal, die ons in zijn Prospectussen
			 aangekondigd had, de oude woorden in zijn Auteur te zullen verklaren, niet
			 scheen te weten, dat vroeger weren in den zin van bewaren,
			 beschutten, beschermen gebezigd werd. Wij vergenoegden ons met in ‘de
			 Taalgids’ VII, bl. 155 onderaan, te schrijven: ‘weren komt
			 ons alles behalve onzinnig voor. Het is oorspronkelijk hetzelfde woord, als
			 waren, en
{==226==} {>>pagina-aanduiding<<}
beteekent niet alleen verdedigen, maar ook
			 bewaren, beschermen, beschutten:’ waarna wij plaatsen uit oude
			 Schrijvers lieten volgen, die zulks buiten alle bedenking stelden.
		  Nu dachten we, dat de zaak afgedaan- en de hoogleeraar van zijne
			 verwondering over de onzinnigheid, door de Heeren 
			 v. Lennep en 
			 A. Thijm aangekleefd, voor goed genezen was;
			 maar neen! het was een hardnekkige verwondering, die hem kwelde. Hij kreeg (zie
			 bl. 50 van zijn opstel) inzage der eerste uitgave van 't gedicht, voor
			 't bekende 
		  Cieraet van 
		  Stalpert van der Wiele (in 't bezit van den Heer
		  Alberdingk Thijm), welke inzage, volgens zijn zeggen, hem de
		  juistheid zijner gissing bewees. ‘Er staat daar inderdaad (dit zijn
		  letterlijk zijne woorden) met de oude spelling vueren en niet
		  weren.’
		  Wie maar een greintje logica bezit, zal - aangenomen, dat hij Dr. 
			 v. Vloten, op zijn woord vertrouwt, - dadelijk
			 opmerken: ‘zulks bewijst nog niet, dat weren onzinnig is, noch dat
			 het bijgebragte omtrent de oude beteekenis van weren ongegrond zoude
			 zijn;’ maar - en dit brengt ons tot iets veel ergers, iets, dat we nooit
			 geloofd zouden hebben, hadden onze eigen oogen het niet gezien, - het zeggen
			 van den hoogleeraar is eene volstrekte onwaarheid. Weren staat er in den
			 oorspronkelijken tekst, gelijk de beide vroegere heruitgevers er gelezen
			 hebben: Weren staat er in het boekske van Stalpert van der
			 Wiele; weren, gedrukt met volkomen dezelfde soort van w,
			 waarmede in het eigen gedicht de eerste letter gedrukt is van wenschen,
			 worst'len, wil, wulps, waken, woord, word, welck, wit, wy, wangen, enz.
			 (Zie vers 7, 15, 22, 39, 40, 45, 57, 58, 100, 114 enz.
		  Daarenboven zien wij - het boekske ligt open voor ons - op bl. 53,
			 (r. 2, en r. 16), waar dezelfde lettersoort bij een ander vers gebruikt is,
			 gelijk ook op bl. 57 (r. 3 en r. 5), in woorden, die met vu beginnen,
			 geen w gebezigd, maar een afzonderlijke v, gevolgd van een
			 afzonderlijke u.
		  Wat dus de heer v. Vloten het publiek tracht wijs te maken,
			 als door hem in het zeldzame boekske gezien, is een
{==227==} {>>pagina-aanduiding<<}
louter verzinsel. Dit zij genoeg! wij willen er niet langer bij
			 stilstaan, bevreesd, dat ons welligt tegen onze gewoonte, maar niet zonder
			 reden, een dier schampere woorden mogt ontvallen, welke niet zelden, maar
			 altoos tot algemeene walging, door Dr. 
			 v. Vloten, in spijtigen overmoed, tegen onze
			 braafste en beroemdste geleerden misbruikt worden. De ruimte, die ons
			 overschiet, zal dienen, om hem zich zelven nog van eene andere zijde te zien
			 karakterizeren.
		  
		  
			 Er wordt bestaan?

			 Over deze uitdrukking handelt de meergemelde
				‘Levensbode,’ II, op bl. 47. Dewijl zij met de uitlegging van 
				Vondel's spreekwijzen niets te maken heeft,
				hebben wij tot het einde dezer bijdrage verschoven er onze gedachte over te
				zeggen.
			 Alvorens evenwel hiertoe over te gaan, willen wij eens het geval
				stellen, dat Dr. 
				v. Vloten, in de meening, met een man van eer
				te doen te hebben, ons openhartige brieven geschreven had, en dat wij later,
				zonder zijne toestemming, en met de klaarblijkelijke bedoeling om hem, wegens
				gebrek aan oordeel of eenig ander gebrek, aan de kaak te stellen, die brieven
				geheel of gedeeltelijk in druk hadden uitgegeven; gesteld eens (zeggen we), dat
				we zoo iets gedaan hadden, hetwelk we waarlijk niet dan in een vlaag van
				ijlhoofdigheid zouden kunnen doen; maar gesteld het ware geschied; - zou dan
				niet ieder regtschapen man, al vond hij, dat het bedoelde bewijs geleverd was,
				ons den nek toedraaijen, en van onze handelwijze met verachting zeggen:
				‘foei, wat een gemeene streek!?’
			 Zie hier nu kortelijk, wat er heeft plaats gehad.
			 Bij de uitgave van zijn 
		  Baruch Spinoza zond ons de Schrijver de
		  afgedrukte bladen van dit werk, en wisselden wij eenige brieven. Nu had hij in
		  zijne Inleiding (bl. 7) deze regelen geplaatst: ‘wij schreven deze
		  bladzijden voor ieder beschaafd en der kerk - onverschillig welke -
		  ontwassen
{==228==} {>>pagina-aanduiding<<}
landgenoot, die zich de moeite wil geven ze naderhand te
		  doorbladeren. Een wijsgeerige brabbeltaal, als die waardoor zich onze
		  Hoogduitsche naburen zoo berucht hebben gemaakt, heeft hij er niet in te
		  vreezen: wij achten geene wijsgeerte vruchtbaar, die zich niet in de
		  dagelijksche schrijftaal weet te uiten.’
		  Deze fraaije, voor des schrijvers begaafdheid zoo luid pleitende,
			 beloften lagen ons nog versch in 't geheugen, toen we op bl. 229 de woorden:
			 ‘er wordt bestaan’ onder het oog kregen.
		  Het met den auteur volkomen eens zijnde, dat wijsgeerte, om
			 verstaanbaar en vruchtbaar te zijn, zich wel in de dagelijksche
			 schrijftaal dient uit te drukken, en deze taal onmogelijk kunnende
			 herkennen in zijn ‘er wordt bestaan:’ zoo schreven wij hem den
			 8sten Maart 1862 dezen rondborstigen volzin: ‘Er wordt
			 bestaan: zegt Ge bl. 229. Dit is geen Hollandsch, en daar Ge tegen
			 Hoogduitsche brabbeltaal zijt te velde getrokken, moest Ge geen Nederduitsche
			 gebruiken.’ - Rond en ruiterlijk zeiden wij dit, en meenden het, en
			 meenen het nog, hoewel wij het niet voor den druk bestemden.
		  Hoort nu, hoe onze taalkundige filosoof zich daarover uitlaat:
		  ‘Ik had (zegt hij t. a. p.) in mijn Baruch d'Espinoza,
			 om alle misverstand te voorkomen, en in de kalme overtuiging volkomen juist
			 Hollandsch te schrijven, gezegd, dat de slotsom zijner, en onzer bespiegeling
			 geen andere kan zijn, dan er wordt bestaan.’ Daardoor werd alle gevaar
			 weggenomen, dat bestaan een te persoonlijk karakter te geven; het
			 ‘bestaan’ zelf werd erkent, maar door wie of wat er bestaan werd,
			 in 't midden gelaten. Mr. 
			 Bogaers die zinsnede onder het oog krijgende,
			 en zich zulk een onpersoonlijk ‘gebruik’ van 't woord bestaan niet
			 herinnerende, slaat zijn woordenlijst op, vindt het ook daar natuurlijk niet,
			 en noemt het - in een min of meer onvriendelijk schrijven - ronduit
			 ‘brabbeltaal.’ Hij toonde dus zoo weinig besef van
{==229==} {>>pagina-aanduiding<<}
het
			 innerlijke, karaktervolle leven der taal te hebben, dat hij - omdat het hem
			 nooit was voorgekomen, en zijn rijke woordenlijst het hem niet aan de hand gaf
			 - niet inzag (dat?) men, geen bepaalde zaken of personen willende aanduiden,
			 even goed kan zeggen, dat er ‘bestaan,’ als dat er - onverschillig
			 door wie of waar - gegeten, gewandeld, geschreven of gevit wordt. Ik verwacht,
			 dat de beide redacteurs van 't Nederlandsche Woordenboek, daarin minder
			 bevooroordeeld dan hij, van mijn onpersoonlijke toepassing van 't woord
			 zullen kennis nemen, en daardoor althans voor 't vervolg het
			 ‘gebruik’ zullen vaststellen.’
		  Wie deze tirade aandachtig leest, ziet er uit, dat Dr. 
			 v. Vloten (zeer in tegenspraak met zijne eigene
			 opgeblazene beloften) zelf erkent, zich niet in de dagelijksche
			 schrijftaal, zonder welke, volgens hem, geen wijsgeerte
			 vruchtbaar zijn kan, geuit te hebben. ‘Er wordt bestaan’ is
			 door den hoogleeraar uitgevonden, en nooit vóór hem, door welken
			 wijsgeer ook, gebezigd. Het gebruik van deze uitdrukking, en de vruchtbaarheid
			 daarvan voor de wijsbegeerte, zal eerst dan aanvangen, wanneer de HH. 
			 de Vries en 
			 te Winkel (waarschijnlijk uit dankbaarheid voor
			 de billijke en echt humane wijze, waarop onze filosoof zich nu en dan over hen
			 uitlaat) de van zulk wonderdiep taalgevoel getuigende phrasis, in het Nederl.
			 Woordenboek zullen hebben opgenomen en verheerlijkt.
		  Doch eer dat die glansrijke toekomst zich voor den hoogleeraar en
			 zijne uitvinding verwezentlijkt, zij het ons geoorloofd, haar nog eens in allen
			 ernst te toetsen, en te onderzoeken, of zijn ‘er wordt bestaan’
			 eenige analogie bezit met de onpersoonlijke spreekwijzen: ‘er wordt
			 geraaskald;’ ‘er wordt geschrold;’ ‘er wordt
			 gepocht’ en dergelijke meer.
		  Is het niet eene ontegensprekelijke waarheid, dat, naar den aard van
			 onze taal, soortgelijke uitdrukkingen, al noemen ze de personen niet, toch
			 altoos aanduiden, dat er door personen iets verrigt wordt? Als we zeggen
			 ‘er wordt geraaskald’, dan duidt dit immers aan, dat er een is die
			 raaskalt,
{==230==} {>>pagina-aanduiding<<}
of dat er meer zijn, die dit doen. Doch geldt het geen
			 personen; beproef dan eens deze spreekwijze aan te wenden. Zeg eens, aan strand
			 de zee ziende golven: ‘er wordt gegolfd,’ of in het woud, bij het
			 uitbotten der bladeren, ‘er wordt uitgebot:’ voorzeker, al waart ge
			 nog zoo'n knappe Spinozist, ge zoudt gevaar loopen voor een monomaan gehouden
			 te worden. Welnu, daar Dr. 
			 v. Vloten zelf zegt, dat er in zijn nooit
			 gehoorde phrasis geen de minste questie is van een of meer personen, die iets
			 verrigten; hoe kan het dan in zijn hersens opkomen, dat ze met den aard van ons
			 Hollandsch strooken zou. De benaming, niet door ons, maar door den hoogleeraar
			 zelven aangewezen, is er volkomen op toepasselijk: het is wijsgeerige
			 brabbeltaal, waarvan hij aanvankelijk zulk een afkeer toonde, maar waarin hij
			 naderhand zooveel zin heeft gekregen, dat hij er mede is gaan dweepen, en
			 thans, in dweepzuchtige onverdraagzaamheid, zelfs taalkundig wangevoel hun
			 aanwrijft, die wat te bedaard en nadenkend zijn om in zijn gedweep te
			 deelen.
		  Hier eindigen wij.
		  Zonder dat zijne regtschapenheid er onder lijdt, kan de braafste man
			 taalbokjes maken. Aan een hoogleeraar in het taalvak staan ze zeker, als ze
			 zich wat te dikwijls voordoen niet mooi, en te minder mooi, naarmate hij meer
			 gewoon is over de taal uit de hoogte te spreken en anderen verwaand te
			 bedillen. Toont hij echter voor het overige een man van eer te zijn, niemand
			 zal schromen hem de broederhand te geven. Doch schaamteloos onwaarheden uit te
			 venten en daden te plegen, die alle humaniteit met de voeten trappen; - wie
			 zich daartoe verlagen kan, die - al ware hij zelfs een monster van geleerdheid,
			 - verliest alle aanspraak op den naam van eerlijk wetenschappelijk man.
		  
		  Rotterdam, den 15den December 1865
		  A. Bogaers.
		  
		
		
 
{==231==} {>>pagina-aanduiding<<}

		  Proeve eener taalkundige behandeling van het Oost-Geldersch
			 taaleigen.

		  
			 
			 
			 Men neemt algemeen aan, dat de bewoners van dat gedeelte van ons
				land, hetwelk zich van den IJsel tot aan de Duitsche grenzen uitstrekt,
				behooren tot die groote afdeeling van den Germaanschen stam, welke men de
				Saksische noemt. De gewestelijke spraak van Twente en de Graafschap Zutfen, in
				de hoofdzaak één en hetzelfde dialect, vertoont inderdaad nog
				heden ten dage opmerkelijke afwijkingen van onze gewone schrijf- en spreektaal,
				het Nederlandsch, en zelfs van de tongvallen, die in Gelderland
				aan deze zijde van den IJsel worden gesproken. Juist in de meeste punten,
				waarin de taal van den Heliand, het zoogenoemde Oud-Saksisch, afwijkt van het
				spraakgebruik der Karolingische Psalmen, de oudste gedenkstukken van het
				Nederlandsch, verkeerdelijk ook Hollandsch geheeten, juist in dezelfde punten
				wijkt het Twentsch en Oost-Geldersch af van ons hedendaagsch Nederlandsch.
			 Met evenveel recht als de taal der genoemde Psalmen
				Oud-Nederlandsch kan heeten, kan het Twentsch en Graafschapsch den naam dragen
				van Nieuw-Saksisch. We beweren daarom niet, dat de Heliand in het oostelijk
				deel van ons rijk ontstaan is, want het Westfaalsch is ook een Nieuw-Saksisch
				dialect, en zoover als onze kennis thans gevorderd is, lijkt het
				waarschijnlijker dat de Heliand in Westfalen thuis behoort, dan in Gelderland
				of Overijsel.
{==232==} {>>pagina-aanduiding<<}

			 De taalkundige proeve, die wij laten volgen, omvat eigenlijk niet
				het geheele Oost-Geldersch of Graafschapsch, daar ze zich bepaalt tot de taal,
				zooals die gesproken wordt in de omstreken van het stadje Groenlo.
				Iedereen, die zich ooit de moeite heeft gegeven te letten op het onderscheid
				tusschen de taaleigens, ik zeg niet van een provincie of district, maar
				tusschen die van naburige dorpen, zelfs van een stad en het omliggende platte
				land, weet dat het ondoenlijk is in een kort bestek al de schakeeringen terug
				te geven, welke men op eenige uren omtreks kan opmerken. Dit gaat door zelfs
				voor plaatsen, waar het veelvuldig gebruik der algemeene spreek- en schrijftaal
				de dialectische eigenaardigheden min of meer heeft afgestompt, hoeveel te meer
				dan onder eene bevolking, die de officiëele taal slechts gebrekkig op de
				scholen leert; en daarenboven is de officiëele, aangeleerde taal te veel
				afwijkende van haar eigene, dan dat ze de eerste in den vertrouwelijken omgang
				zouden overnemen.
			 Zoo als men licht begrijpen kan, wordt de taal onder de boeren
				zuiverder gesproken dan onder de stedelingen, ten minste dan onder de hoogere
				standen in de steden. De laatsten komen meer in dagelijksche aanraking met
				lieden uit andere oorden des rijks, en doen hun best om bij voorkomende
				plechtige gelegenheden, Hollandsch te praten. Al keeren zij in den huiselijken
				kring tot hun eigen tongval terug, de omgang met anders sprekenden laat niet na
				op hen te werken, zonder dat zij er altijd van bewust zijn. De boer daarentegen
				spreekt altoos zooals hij het van vader en moeder geleerd heeft, en doet zelfs
				geen moeite met ‘heeren’ anders te spreken, want hij weet, dat
				dezen in den regel hem verstaan, en hij verstaat ook hun
				‘Hollandsch’ tamelijk wel.
			 Over het algemeen gelijkt het taaleigen der Graafschap, met alle
				afwijkingen in klank en in taalvormen, genoegzaam op het Nederlandsch, om bij
				menig Hollander de gedachte op te wekken, dat ‘ze daar in den achterhoek
				een raar
{==233==} {>>pagina-aanduiding<<}
taaltje er op na houden.’ Natuurlijk; hij herkent
				zooveel woorden, die hij zelf altijd anders heeft uitgesproken; en daar zijn
				eigen uitspraak de ware, de mooie, de beschaafde is, ligt bij hem de
				gevolgtrekking voor de hand, dat de boeren het Hollandsch verbrabbelen. Immers
				ze zeggen jå, voor ja, ze loopt voor ze
				loopen, enz.
			 Is onze Hollander een min of meer ontwikkeld man, toegerust met
				eenige vrijzinnige begrippen (misschien moet ik om zuiver Hollandsen te
				schrijven, ‘liberale begrippen’ zeggen), dan ziet hij wel
				in, dat het boerendialect geen verbasterd Nederlandsch is, maar een op zich
				zelf staande tongval. Die overtuiging zal hem stemmen tot zachtmoedigheid en
				medelijden bij de beoordeeling van de waarde van het gewestelijk taaleigen.
				Desniettegenstaande zal hij zich niet recht kunnen verzoenen met de vreemde
				klanken.
			 Het is een uitgemaakte zaak, dat men door te twisten over den
				smaak niet veel kan uitmaken. Ons voornemen is het dan ook niet te betoogen,
				dat het Graafschapsch sierlijk of lomp is, al kunnen we niet nalaten in het
				voorbijgaan aan te merken, dat de boerentaal een grooter rijkdom en afwisseling
				van klanken bezit, en een fijner, consequenter grammatica dan het
				Nederlandsch.
		  
		  
			 § 1.

			 Over de letterteekens.

			 Wanneer men op de klanken van een taal of tongval, waarin
				eigenlijk geene letterkunde bestaat, een alphabet wil toepassen uit den
				vreemde, zal men gewoonlijk het best doen met voor de verschillende
				letterteekens eene bepaalde waarde vast te stellen, zonder zich te storen, of
				het gebruikte letterteeken in de taal, waaruit het ontleend is, dezelfde waarde
				vertegenwoordigt of niet. Indien er gebrek aan teekens is, zou men
				één kunnen splitsen in drie of vier, door het eenigszins te
				wijzigen met behulp van punten en anderszins. Vooral als het te doen is, om de
				klanken voor den vreemde zoo juist
{==234==} {>>pagina-aanduiding<<}
mogelijk af te beelden, zou het
				wenschelijk wezen, dat men op deze wijze te werk ging. Edoch, er zijn
				daarmeê ook weder zooveel zwarigheden verbonden, dat men in sommige
				gevallen beter doet zooveel mogelijk de gebruikelijke teekens te behouden en
				den lezer niet af te schrikken. Geheel zonder ongebruikelijke teekens zag ik
				geen kans om, zelfs ten ruwe, de noodige klanken voor te stellen. Daarom is
				hier een middelweg gekozen. Enkele letters zijn voorzien van accenten, en
				andere zijn gebezigd voor een anderen klank, dan welken ze in het Nederlandsch
				verbeelden. De volgende lijst zal, hoop ik, voldoende zijn om een denkbeeld te
				geven van de hier gevolgde schrijfwijze en van de uitspraak:
			 
			 A,	is in gesloten en in open
					 lettergrepen uit te spreken als in het Ndl. dus dag, dage; lachen. Deze
					 woorden worden uitgesproken volkomen als in het
					 Ndl.
AA,	klinkt als in het
					 Ndl.
Å,	open en gesloten, klinkt als
					 het Engelsche a, in hall, call. De gewone schrijfwijze voor
					 å in den Gelderschen almanak en in andere werkjes, in een
					 Gelderschen tongval opgesteld, is ao. De klank ligt tusschen a en
					 o in.
E,	onverschillig of ze voorkomt
					 in gesloten of in open lettergrepen, luidt als de gesloten Ndl. e, bijv.
					 in wennen, zetten. Zoo spreke men nemen uit, alsof er stond
					 nemmen, doch men zorge, dat er slechts één m
					 gehoord wordt, geen twee. De gewestelijke e heeft dus altijd maar
					 één klank, denzelfden in kennen, als in nemen,
					 terwijl in het Ndl. door e twee klanken worden aangeduid, bijv. in
					 bed en bede. Gemakshalve dient e ook om de stomme of doffe
					 e af te beelden als in schade. Dit kan voor den Hollander geen
					 moeilijkheid opleveren, daar beide tongvallen in het bezigen dezer stomme
					 e met elkaâr
					 overeenstemmen.
È,	zoowel open als
					 gesloten, is uit te brengen als eene gerekte Graafschapsche e, als de
					 Fransche è, bijv. in père, mère. De
					 è is een plaatsvervanger van de vorige

{==235==} {>>pagina-aanduiding<<}

			 
			  	e voor de letters g, f, v,
					 s en z, bijaldien de lettergreep thans of oorspronkelijk een opene
					 is.
EE,	gelijk de Ndl. scherplange ee,
					 in steen, bijv.
Ê,	heeft een
					 klank, die moeilijk te beschrijven is, en tusschen i en ee
					 inligt.
I,	in gesloten lettergrepen als in
					 het Ndl., bijv. in kind. In open lettergrepen heeft i de
					 uitspraak ongeveer der Ndl. ie, doch eenigszins meer gerekt; dus
					 mine (mijne) nagenoeg als een Hollander miene zou
					 uitbrengen.
II,	altijd gesloten, heeft den
					 klank van i, waar deze laatste open is; dus diik (dijk), alsof
					 men in het Ndl. schreef diek.
EI,	als
					 in het Ndl.
O,	om het even of ze open of
					 gesloten is, nagenoeg als de gesloten Ndl. o, bijv. in kok. Dus hoort
					 men in kok en koken denzelfden klank, terwijl men in het Ndl. in
					 dezelfde woorden door één letterteeken twee klanken verbeeldt.
					 Het gaat, gelijk we hier boven gezien hebben, eveneens met de
					 e.
Ò,	open of gesloten, is de
					 vorige o, gerekt uitgesproken, en vervangt de o voor g, f, v,
					 s en z in lettergrepen, die open zijn of het althans vroeger waren.
					 Dus spreke men bòven uit omtrent als de Fransche o in
					 corps.
OO,	als de scherplange Ndl.
					 oo, bijv. in loopen.
Ô,	heeft eene
					 uitspraak, welke het midden houdt tusschen de Ndl. zachtlange o en
					 oe, bijv. in môder
					 (moeder).
OE,	zoowel open als gesloten, staat
					 in klank met het Ndl. oe gelijk, met dit onderscheid, dat de oe
					 in het Ndl. enkel en alleen voor de r een gerekten klank heeft, terwijl
					 het Oost-Geldersch de oe rekt voor g, f, v, l, r, s en z.
					 Aldus wordt de oe in doeve (duif) niet uitgesproken als in het
					 Ndl. boeven, maar als de Fransche ou in Louvre.
					 Daarentegen klinkt boeren in het Ndl. en in het Oost-Geldersch volmaakt
					 gelijk.
U,	indien gesloten, als in het Ndl.,
					 bijv. in vullen. In open lettergrepen heeft u een gerekten klank
					 voor g, f, v, l, r, s en z, denzelfden welken het Ndl.
					 heeft

{==236==} {>>pagina-aanduiding<<}

			 
			  	alleen voor de r. Derhalve luidt
					 de open u in muze (muizen) niet geheel als de Nederlandsche
					 u in muzen, maar als die in het Fransche muse; daarentegen
					 klinkt huren in het Ndl. en in het Oost-G.
					 gelijk.
Ö,	onverschillig of zij open dan
					 wel gesloten is, luidt als de korte Hoogduitsche ö, bijv. in
					 Cöln, niet als de lange Hgd. ö, als in
					 tönen; verder als de Engelsche u in dull, but. Aldus
					 zou men nöten, indien men de Hoogduitsche spelling wilde volgen,
					 kunnen weêrgeven door te schrijven nötten, doch niet geheel
					 nauwkeurig, dewijl er slechts ééne t mag gehoord worden,
					 geen twee. De ö heeft dit met de e en o gemeen, dat
					 ze, hetzij in open of in gesloten lettergrepen, altijd één en
					 denzelfden korten klank
					 vertegenwoordigt.
EU,	zoowel open als
					 gesloten, komt in klank volkomen overeen met de Ndl. eu, en de
					 lange Hoogduitsche ö, bijv. in tönen,
					 Göthe.
ÅE,	is een klank, die
					 aan het Ndl. geheel vreemd is, en luidt als de Fransche eu en oeu
					 in heure, coeur.

			 Omtrent de medeklinkers valt weinig op te merken, daar bijkans
				alle worden uitgesproken als in het Nederlandsch. Echter houde men het volgende
				in het oog:
			 
			 D, T,	zijn in het Geldersch meer
					 werkelijke tandletters, d.i. om ze uit te brengen wordt de tong lager tegen de
					 tanden aangeslagen, dan gemeenlijk in Holland
					 geschiedt.
G,	is de ware geaspireerde media,
					 staat in klank tusschen ch en h in, en heeft nooit de rochelende
					 uitspraak, die een Hollander aan de g pleegt te geven. Aan het einde der
					 woorden behouden we de g, ter wille der etymologie, ofschoon ze daar als
					 ch klinkt.
R,	wordt over het algemeen
					 niet zoo rollend uitgebracht als in het Ndl., en zoo ze, voorafgegaan door eene
					 a, voor d of t staat, wordt ze heel flauw gehoord, gelijk
					 de Engelsche soft r. Een ongeoefend oor meent had, hat, schadde
					 te vernemen, waar de afstammeling der Saksen hard, hart, scharde zegt.
					 Dewijl echter de r in

{==237==} {>>pagina-aanduiding<<}

			 
			  	deze gevallen een zeer afwijkenden
					 klank heeft, zullen we hem voortaan aanduiden, door de r anders te laten
					 drukken; dus: hard, scharde.

			 Met behulp van het bovenstaande zal, hopen we, de lezer in staat
				wezen om zich de klanken van het Groenloosch taaleigen te vertegenwoordigen. We
				gaan over tot de beschouwing, in hoeverre ze etymologisch overeenkomen met de
				Nederlandsche.
		  
		  
			 § 2.

			 Vergelijking der gewestelijke klanken met de Nederlandsche,
				ten opzichte van hun etymologische waarde.

			 
			 A, AA,	beantwoorden èn in
					 uitspraak èn in etymologische waarde aan Ndl. a en aa
					 dáár, waar deze laatste ook overeenkomen met de Gothische
					 a, de Oud-Noordsche a. Bijv. vader, water, maken, land, dag,
					 van dage, lachen zijn volmaakt gelijk aan de Ndl. woorden. Maar als de Ndl.
					 open a en gesloten aa overeenkomt met de Gothische
					 ê, Oud-Noordsche á, Oud-Hoogduitsche â,
					 Zweedsche å, Deensche aa, vertoont het Oost-Geldersch
					 å. Derhalve zegt men måne (maan) = Goth.
					 mêna; låten (laten) = Goth. lêtan; råjen
					 (raden) = Goth. rêdan. Ook in uitheemsche woorden staat
					 å doorgaans in plaats van oorspronkelijk lange a (Latijnsch
					 ā) bijv. stråte (Latijn strāta), daarentegen
					 plate (plaat). Eene uitzondering op den algemeenen regel maakt het
					 meervoud Verl. Tijd in de werkwoorden der 2de en 3de
					 klasse; in stede van gåven heet het gavven; in dit en
					 soortgelijke gevallen is het meervoud kennelijk uit het enkelvoud gevormd. -
					 Voorts zijn er verscheiden woorden, die een e of è hebben,
					 waar het Ndl. eene a heeft: tengesken (tangetje), zeksken
					 (zakje), gètjen (gaatje); dit is een gevolg van de streng
					 toegepaste wet der klankwijziging (de Duitschers noemen het
					 ‘Umlaut’). - Eindelijk heeft het Ndl. in eenige woorden een
					 a, welke uit eene e-klank verbasterd is, als in zwavel,
					 vooral voorde r, als in aarde, kaars, paard, waard, enz. Het
					 Graafschapsch

{==238==} {>>pagina-aanduiding<<}

			 
			  	heeft daar overal den e-klank
					 behouden, en alleen zoo gewijzigd, dat voor de r de ee komt.
					 Bijv. zwèvel, maar eerde, keerse, peerd, weerd. Het is
					 zeer opmerkelijk, dat ook het Gothisch voor de r een ai vertoont
					 in stede van i; dus is zwèvel = Goth. svibls, maar
					 eerde = Goth.
					 airtha.
Å,	beantwoordt aan de
					 oorspronkelijk lange a, Goth. ê, zooals bereids aangetoond
					 is. Door invloed van een i of j (thans meestal tot stomme
					 e geworden) in een volgende lettergreep, ontstaat er klankwijziging, en
					 dan gaat å over
					 in:
ÅE,	stråte,
					 stråetjen; måte, måetjen.
E,
					 È,	komen etymologisch overeen met de Ndl. zachtlange en
					 korte e, de Gothische i (voor h = ai). Aangaande de
					 uitspraak, zie boven. Bijv. nemen, wèven, wèzen, recht.
					 Waar het Gothisch voor de r een aí heeft, en het Ndl.
					 aa, heeft het Graafschapsch ee, dus: eerde, weerd, enz. In
					 gesloten lettergrepen komt met Ndl. e dikwijls korte i overeen,
					 doch alleen onder bepaalde omstandigheden, welke we zullen leeren kennen als we
					 de klankveranderingen
					 bespreken.
EE,	beantwoordt aan de Ndl.
					 scherplange ee, de Gothische ai (hetzij aí voor de
					 r, of oorspronkelijke ái). Bijv. steene van 't hoes;
					 eerde (aarde), weerd (Goth.
					 vairths).
Ê,	komt etymologisch
					 overeen met Ndl. ie, Gothisch iu; bijv. lêf (lief),
					 nêi (nieuw, Goth. niujis). Gelijk echter het Gothische
					 iu zich in het Ndl. splitst in ie en uu (open u of
					 ui), zoo ook in het Graafschapsch in ê en uu (open
					 u); bijv. gêten (gieten, Goth. giutan), maar
					 daarnaast bugen (buigen, Goth. biugan). Wijders is ê
					 ook gelijk aan de Ndl. ie, waar ze uit ia ontstaan is; dus
					 vêl (viel, uit vial); hêld
					 (hield).
I,	gesloten, beantwoordt aan Ndl.
					 gesloten i, bijv. minne. Zoo open, is het in afkomst gelijk aan
					 de Ndl. ij, bijv. mine (mijne). Soms, vooral in uitheemsche
					 woorden, heeft het Ndl. de uitspraak der ij, als lange i,
					 behouden, bijv. in Mina (naast Mijntje), in poëzij,
					 fabrijk, en dergelijke, welke thans evenwel met ie gespeld
					 worden.

{==239==} {>>pagina-aanduiding<<}

			 
			 II,	enkel in gesloten lettergrepen
					 voorkomende, is gelijk aan de Ndl. ij; dus miin
					 (mijn).
EI,	komt overeen met de Ndl.
					 ei, en is derhalve, even zeer als deze, de klankwijziging van ee.
					 Bijv. kleine uit en (voor kleeni), reine (uit en voor
					 reeni), weide (uit en voor weedi), heil (voor
					 heeli)
					  1). Het woord Mei is ontstaan
					 uit Maii, d.i. Mai + i = Mee + i. Natuurlijk heeft Mei een gansch
					 anderen klank dan mèi (maai, in de Gebied. Wijs),
					 zèi (zaai, Geb. Wijs); want hier is è de
					 klankwijziging van a, en niet van ee = ai. Met andere woorden,
					 terwijl Mei is ontstaan uit Mee + i, is mèi
					 voortgekomen uit ma + i (oudtijds ma + je); de
					 1ste ps. Tegenw. Tijd luidt mèje,
					 zèje.
O, Ò	hebben
					 etymologisch de waarde van de Ndl. gesloten o, of zachtlange o,
					 Gothische u. Bijv. mond, hopen, koken, stòven,
					 bedrògen. Dewijl het Ndl. den regel der klankwijziging niet overal
					 toepast, vertoont het dikwijls o, waar het Graafschapsch ö
					 heeft; als in nöte (noot, de vrucht), bröksken
					 (brokje). Voor de r gaat de o of ò over i
					 noo, gelijk in het Gothisch ook u voor de r tot
					 aú wordt.
OO,	beantwoordt aan
					 de Ndl. scherplange oo, en aan de Gothische áu, zoowel als
					 aan de Goth. aú voor eene r. Bijv. loopen, stooten,
					 hooren, woord, koorn.
Ô,	is gelijk
					 aan de Ndl. oe, Goth. ô. Bijv. môder (moeder);
					 vôr (voeder); ze drôgen (droegen); wô
					 (hoe, uit hwô) Een enkele maal heeft het Ndl. oe, waar men
					 uu ver-

{==240==} {>>pagina-aanduiding<<}

			 
			 	 	wachten zou, namelijk in boer, welk
					 woord in het Graafschapsch denzelfden klank heeft. De onregelmatigheid ligt in
					 het Ndl., daar boer denzelfden klinker oorspronkelijk had als
					 buur, d.i. u, of ui voor eene andere letter dan r,
					 als bruid, huis,
					 duizend.
OE,	beantwoordt aan Ndl.
					 uu (open u) of ui, aan Grothische û, Angels,
					 û, Oud-Hoogd. û, Oud-Noordsche û. In het
					 Engelsch is deze klank overgegaan in ou, in het Hoogduitsch in
					 au, en ook in het platte Hollandsch soms in ou, bijv. in nou,
					 jou uit nû, jû. Voorbeelden zijn: hoes (huis,
					 Goth. hûs), moes
					 (muis).
U,	in open, en uu in gesloten
					 lettergrepen, komt ook overeen met het Ndl. uu of ui, mits de
					 voorwaarde aanwezig zij of geweest zij, waaronder klankwijziging ontstaat.
					 Bijv. het meervoud van hoes, moes is huze, muze. Op dezelfde
					 wijze vormt het Angelsaksisch het meervoud mŷs (spreek
					 muus), uit mûs (spr. moes), en Engelsch mice
					 uit mouse. In gesloten lettergrepen heeft ook het Ndl. vaak de u
					 als klankwijziging, en dan stemt het geheel overeen met het Oost-Geldersch; dus
					 in vullen, lutjen (luttel). - Over de verhouding van gesloten u
					 tot gesloten ö later.
Ö,	is
					 de klankwijziging van o (niet van ò), komt dus voor in
					 woorden, waar het Ndl. gewoonlijk gesloten o of zacht-lange o in
					 eene opene lettergreep heeft. Bijv. höksken (hokje),
					 nöten (noten). - Soms is de Graafs. ö ontstaan uit
					 e, als in völe (veel). - Wanneer niet de o, maar de
					 ò, klankwijziging moet ondergaan, wordt het niet ö,
					 maar:
EU,	welke dus 1o is:
					 klankwijziging van ò, bijv. leugen (voor
					 lògen), daarentegen kökene (voor kokene,
					 latijn coquina); 2o klankwijziging van oo, als: keuren
					 (hooren, Goth. hausjan), deupen (Goth. daupjan),
					 leuven (Goth. galaubjan); 3o klankwijziging van
					 ô, dus: beuksken (boekje, van bôk), zeuken,
					 zeute (zoet). Vergelijken we het Ndl., dan zien we, dat ook hierin de
					 eu de klankwijziging is van oo, van oe en van open
					 o, bijv. in zeug, beuk,

{==241==} {>>pagina-aanduiding<<}

			 
			  	sleutel, vleugel. Het verschil
					 is, dat het Ndl. den regel der klankwijziging niet zoo streng toepast, en dat
					 het daarenboven niets weet van een onderscheid tusschen ö en
					 eu. - Men moet in het Graafschapsch de eu beschouwen als de lange
					 ö. Daarom zal de ö de plaats vervangen van eu,
					 wanneer ten gevolge van later te vermelden klankwetten eene lange lettergreep
					 kort moet worden. Zoo komen van loopen zoowel leupsch, als he
					 löp, maar de omstandigheden, waaronder het een en het ander ontstaan,
					 zijn verschillend.

			 
			 Leiden, 16 Nov. 1865.
			 H. Kern.
			 
			 (Wordt vervolgd.)
		  
		
		
		  Kindsheid of kindschheid?

		  
		  
		  Moet men kindschheid (in de beteekenis van infantia,
			 puerilis aetas) met of zonder ch schrijven?
		  De Heeren 
			 Weiland en 
			 Siegenbeek (gelijk bekend is) bezigden de
			 ch. Velen hebben dit beaamd, en niet lang geleden is het nog krachtig
			 verdedigd door den kundigen redakteur van het Tijdschrift: ‘de
			 Navorscher,’ den HeerP. Leendertz wz.
			  1).
		  Het tegenovergestelde gevoelen echter is reeds voor een twintigtal
			 jaren door den Heer 
			 A.C. Oudemans, in het Magazijn der Ned.
			 Taalkunde, D. I. bl. 50, met zulk gevolg beweerd, dat Dr. 
			 W.C. Brill in zijne 
		  Ned. Spraakleer
		   2) en andere
{==242==} {>>pagina-aanduiding<<}
geleerden na hem (zonder
		  een opzettelijk onderzoek in te stellen) zich er bij nedergelegd hebben.
		  Volgens het zeggen van den Heer 
			 Oudemans was het bewuste woord zamengesteld uit
			 kind en heid, zoodat men eigenlijk (even als onze voorouders
			 deden, dit zijn zijne woorden, kindheid zoude moeten schrijven;
			 zijnde er de s (dus gaat hij voort) maar voor de welluidendheid
			 ingezet.
		  Wat is er van deze bewering, die zooveel bijval heeft gevonden? Nu
			 het woord eerlang plaats zal moeten nemen in het Woordenboek, waarmede kunde en
			 vlijt onze taal staan te verrijken, verdient het nog wel eens van nabij en met
			 aandacht bekeken te worden.
		  Naar onze bescheidene meening, zijn er twee punten, waarop men
			 vroeger niet genoegzaam gelet heeft, en die toch bij de behandeling der vraag
			 van het uiterste gewigt zijn.
		  In de eerste plaats staat het wel onomstootelijk vast, dat in onze
			 taal, naar den algemeenen regel, het achtervoegsel heid (niet aan
			 substantieven, maar) aan adjectieven wordt gehecht.
		  Gelijk op iederen algemeenen regel, zoo zijn er, ja, hier ook
			 uitzonderingen; doch, vergeleken bij de honderden voorbeelden, die den regel
			 bevestigen, is haar getal zoo bij uitstek gering, dat men er misschien geen
			 half dozijn zal kunnen oprakelen
			  1).
		  Waar er dus mogelijkheid bestaat, dat een woord, op heid
			 uitgaande, zamengesteld is met een bnw., zouden er al bijzonder zware redenen
			 aangevoerd moeten worden, indien men met goed gevolg staande wilde houden, dat
			 het tot de zeer zeldzame afwijkingen behoorde, en heid daarbij aan een
			 znw. gekoppeld was.
{==243==} {>>pagina-aanduiding<<}

		  Een tweede belangrijk punt, dat men ook ten deze niet over het hoofd
			 moet zien, maar toch over het hoofd gezien heeft, komt hierop neder:
		  Van het ontelbaar getal woorden in onze taal, die met heid
			 zijn zamengesteld, is er (voor zoo ver wij hebben kunnen nagaan) geen enkel,
			 waarbij welluidendheidshalve de voorgewende inschuiving van een s voor
			 heid heeft plaats gegrepen.
		  Waartoe zou ze ook noodig zijn geweest? De h immers is geen
			 consonant, waarop een andere consonant met hardheid konde stooten? Oudtijds
			 (zoowel als heden nog) zeide men gezwindheid, gezindheid, blindheid,
			 zonder dat het oor er door gekwetst werd, en waarom zou dan het beweerde
			 kindheid juist alleen zoo ongelukkig geweest zijn van te mishagen en
			 eene verandering te behoeven?
		  Maar hoe zit het met dat kindheid, hetwelk de Heer 
			 Oudemans verzekert, dat door onze voorvaders
			 gebruikt werd en later in kindsheid voor de euphonie veranderd is?
		  Welk bewijs levert hij voor dat oude gebruik?
		  Van al de voorvaderen wordt er slechts één door hem
			 aangehaald. ‘Spieghel (zegt hij) schreef in zijn 
		  Herte-spieghel, Kallyoop, bl. 393, (lees: vers
		  393) en Terpsichore, bl. 125 (lees: vers 125) kindheid, en ik
		  geloof, dat deze schrijver wel zal nagedacht hebben, hoe dit woord te spellen,
		  of dat hij het gewone spraakgebruik van die tijden zal in acht genomen
		  hebben.’
		  Nu is het waar, dat deze ééne voorvader (want andere
			 zijn ons geheel onbekend) in bovengem. v. 393 van zijn Kallyoop,
			 kindheid met gesintheid heeft laten rijmen; maar in het
			 medeaangehaalde v. 125 van zijn Terpsichore schrijft hij niet
			 kindheid, maar kindsheid. In al de drukken van den
			 Hart-spieghel, te beginnen met dien van 1614, leest men daar:
		  ‘Ghi zijt al vroegh verrokt. U kindsheid valsche
			 beelden Zijn ingedrukt,…’
		  Meer zal er niet noodig zijn om te bewijzen, dat, voor het minst,
			 Spieghel het met zich zelven omtrent dit woord niet geheel eens was,
			 en dat ook de stoute verzekering omtrent het gewone spraakgebruik onzer
			 voorvaders (ware zulks
{==244==} {>>pagina-aanduiding<<}
niet onmogelijk geweest) wel wat beter had
			 dienen ondersteund te worden.
		  Doch het is niet noodig hier langer bij stil te staan. Wij zijn
			 overtuigd, dat de Heer 
			 Oudemans, die, sinds hij het aangehaalde art.
			 schreef, van zijne aanhoudende taalstudie zulke loffelijke bewijzen gegeven
			 heeft, het thans niet meer, zoo als het daar ligt, schrijven zoude; maar
			 intusschen heeft het toch vele anderen, die op zijne verzekeringen met al te
			 veel vertrouwen afgingen, aan het dwalen gebragt, en daarom vorderde de
			 waarheid, er niet over te zwijgen.
		  Dus nu weder ter zake!
		  Waar het hier geheel op aankomt is dit, dat, daar er aan eene
			 euphonische inschuiving van een s voor heid niet valt te denken,
			 en in den regel heid achter een bnw. geplaatst wordt, er slechts de
			 vraag overblijft, of er een adjectief is, waarvan kindsheid of
			 kindschheid afkomstig kan zijn.
		  Dat die vraag niet anders dan bevestigend te beantwoorden is, weet
			 ieder; maar, dat onze voorouders bij de spelling van dit adjektief geene
			 eenparigheid in acht hielden, hierop heeft men niet genoeg gelet.
		  Zij schrijven, zonder zich er veel om te bekommeren, zoowel
			 kinds, als kindsch, in de beteekenis van infantilis,
			 puerilis
			  1), en dat ze dus van dit adjektief nu eens
			 kindsheid
{==245==} {>>pagina-aanduiding<<}
en dan weêr kindscheid (de dubbele
			 h vindt men bijna nooit) maakten, laat zich ligt begrijpen.
		  Zie hier eenige voorbeelden:
		  Kiliaen heeft in zijn 
		  Etymologicon (uitg. v. 1599, p. 236):
		  ‘kinds, kindsch, kindisch. Puerilis: & Infans: stultus atque
		  inconsideratus instar pueri.’
		  In 
		  Een notabel boec van den leven ons heeren Jesu
		  Christi, gheprent te Delft, 1488, leest men B. I. Cap 3: ‘Si
		  (t. w. Maria) heeft haer so doechdeliken so oetmoedeliken in haren
		  kijntschen dagen voor ende na gedragen gehadt, dat se
		  …’
		  J. v. Zevecote (zie zijne 
		  Gedichten, uitg. v. 1840, bl. 223. r. 14)
		  schreef: ‘Eer dat zijn kintsche tong den drank kan
		  onderkennen.’
		  Bij 
			 J.B. Houwaert (in zijn
			 ‘Generalen loop der werelt.’ Amst. 1612,
		  (volgens onze paginatie bl. 237 r. 18) ontmoet men de uitdrukking:
		  
			 ‘- van in u kintse daghen,’ 
		  

		  In 
			 Spieghels 
		  Hert-spieghel treft men de navolgende regels aan:
		  als
		  B. V, vers 257:
		  
			 ‘Hij volght d'onnosel kindse neigingh der
				naturen.’ 
		  

		  B. V, vers 275:
		  
			 ‘- al onnosel kindse neighingh drijft tot
				ghoed.’ 
		  

		  B. VI, vers 535:
		  
			 ‘De kindse slechte luy ghemeenlik leven
				best.’ 
		  

		  Six van Chandelier zegt in zijn 
		  Poësy, bl. 585. r. 1:
		  
			 ‘Zoo groet hij, met een kindsche, en broederkus, 
			 Niet naa gewente, u, en ons huis aldus.’ 
		  

		  In de 
		  Minnekunst (van 
		  J. v. Heemskerck) uitg. v. 1620, bl. 352, r. 9.
		  leest men:
		  
			 ‘Wat! loopt niet meer soo kinds heen na u
				Moer.’ 
		  

		  Bij 
			 Cats in zijn 
		  Spiegel van den Ouden en Nieuwen Tijt. (uitg. v.
		  1635) Kinder-op-voedinge, bl, 5:
		  
			 ‘- men moet de kintsche jaren 
			 Boven reden niet bezwaren.’ 
		  

		  maar in zijn 
		  Twee-en-tachtig-járig leven luidt vers
		  170:
{==246==} {>>pagina-aanduiding<<}

		  
			 ‘Oock was 'er toen een gril, die mij geduurig quelde, 
			 En oock mijn kints gemoet in vreemde bochten
				stelde:’ 
		  

		  In zijn 
		  Gulden Winckel (uitg. 1622) bl. 10. b. r. 12,
		  schrijft 
		  Vondel:
		  
			 ‘Is 't niet omdat de Wijn den Mensch maect kinds en
				vreugdigh.’ 
		  

		  maar in zijn 
		  Poëzij, (uitg. v. 1682) D. I. bl. 524, r. 15:
		  
			 ‘- hij bemint 
			 Die van haar kintsche beenen 
			 't Heillicht volght, zoo ras zij 't vint.’ 
		  

		  Ook luidt in den 
		  Sofompaneas vers 57:
		  
			 ‘Indien de droom van 't ampt, waartoe ick steegh in 't
				endt, 
			 Mijn kindsche onnozelheit dien bittren haet kon
				baeren.’ 
		  

		  Bij 
			 Camphuysen in zijne 
		  Stichtelijke Rijmen, (uitg. v. 1647) bl. 140, r.
		  1. v.o., vindt men:
		  
			 ‘Kindsch is de vraeg. -’ 
		  

		  en bl. 221, b. r. 7. v.o.:
		  
			 ‘- 't sot en kindsch gesicht,’ 
		  

		  en in zijne 
		  Uytbreyding over de Psalmen, (uitg. v. 1630) Ps.
		  LXXI. v. 3:
		  
			 ‘- van kindtschen dagen.’ 
		  

		  Jeremias de Decker schreef in zijne 
		  Rijm-oeffeningen, (Amst. 1726) D. I. bl. 6, r.
		  22:
		  
			 ‘Van kindsche beenen Gode en Godsdienst
				toegewijd:’ 
		  

		  bl. 195, r. 1. v.o.:
		  
			 ‘Derhalven is 't een' meer dan kindsche
				zotternye:’ 
		  

		  D. II. bl. 109, r. 8. v.o.:
		  
			 ‘Schoon met uw' kindsche jeugd uw koten is
				verdwenen.’ 
		  

		  In 
			 Poot's 
		  Gedichten. Delf, 1728. D. II. bl. 32, r. 6. leest
		  men:
		  
			 ‘My heugt nogh van d'onnoosle dagen; 
			 De kindsche vriendschap smaekt my nogh.’ 
		  

		  Ten slotte voegen wij hier nog bij 
			 Bilderdijk in zijn 
		  Winterbloemen. (Haarl. 1811.) D. I. bl. 46, r.
		  13:
		  
			 ‘ Beschroomdheid, kindsche vrees, gaat on macht aan
				de hand.’ 
		  

		  Uit al deze voorbeelden, waarbij men nog zou kunnen
{==247==} {>>pagina-aanduiding<<}
voegen die, welke de Heer 
			 Leendertz opgegeven heeft, blijkt ten
			 overtuigendste, dat sinds eeuwen het adjektief kindsch (hoe dan ook
			 gespeld), in de beteekenis van infantilis, puerilis, bij ons in zwang
			 geweest is. Een natuurlijk gevolg hiervan mag men het noemen, dat men er ook
			 van ouds door de gewone toevoeging van heid een substantief van gemaakt
			 heeft, hetwelk alzoo in den eigenlijken zin infantia, puerilis aetas
			 beduidde en nog beduidt, en, zonder van natuur te veranderen, overdragtelijk
			 voor senilis ineptia is aangenomen.
		  Aan voorbeelden van het eerste is hier almede geen gebrek.
		  Zoo leest men in het 2de deel der 
		  Oudvlaemsche Gedichten, waarmede Jonkhr. 
		  Ph. Blommaert onzen ouden letterschat vermeerderd
		  heeft, op bl. 110, v. 84 en 85:
		  
			 ‘Oude kintscheit es worden joecht. 
			 Ende jonghe kintscheit, die niet en weet,  
			 Maect men wethouders ochte beleet.’ 
		  

		  In het 
		  Leven van Jesus van 1488, hiervoren aangehaald,
		  vindt men vooraan in de Tafel:
		  Dat anderde Capittel. - van der ontfanghenisse ende gheboerte der
			 ghebenedyder moeder gods marien ende van haer kintscheit
		  In het N. Testament, gheprent te Antwerpen bij 
			 Jan van Ghelen, Ao. 1526, luidt
			 Marcus IX. (vers 21.):
		  ende hi heeft sinen vader ghevraecht, hoe veel tijts ist gheleden,
			 dat hem dit gebeurt is ende hi heeft hem gheseyt. Van syn kintscheyt
			 aen.
		  In een 
		  Handschrift der IV Euangeliën van 1472, in
		  Le Long's Boekzaal, op bl. 278 en 279 omschreven, en thans in
		  ons bezit, luidt het antwoord: ‘van sijne kijnscheit.’
		  In den Leuvenschen Bijbel van 1548, leest men hier: ‘van
			 sijnder kintscheyt’
		  Houwaert in zijn 
		  Generalen Loop der Werelt, schrijft op bl 243
		  (volgens onze paginatie), r. 4:
		  
			 ‘Hoe de kintscheyt veel onghelucken
				aencleven.’ 
		  

{==248==} {>>pagina-aanduiding<<}

		  Is het woord, waarover wij handelen, op al de voormelde plaatsen met
			 een ch gespeld; dikwijls ontmoet men het ook zonder ch: gelijk
			 b.v. in den aangehaalden tekst uit 
		  Marcus Euangelie, zoowel in den 
		  Antwerpschen Bijbel, wiens druk 
		  Jacob van Liesveldt met den dood bekocht heeft,
		  als in onzen Staten-Bijbel.
		  Ook 
			 Vondel (zie 
		  Gulden Winckel. bl. 1, r. 8, en 
		  Maria Stuart, vers 378), en vele met- en na hem
		  volgden deze spellingswijze; doch daar zulks, inderdaad hier niets ter zake
		  afdoet, achten wij het overbodig er over uit te weiden. Dit toch staat
		  onomstootelijk vast, dat, daar een oud algemeen gebruikt kindheid,
		  waarin men later een s voor de welluidendheid zou hebben geschoven,
		  niets meer dan een hersenschim is, en in onze taal heid in den regel
		  achter bijvoegelijke naamwoorden wordt geplaatst, men met geen
		  mogelijkheid in kindschheid of kindsheid iets anders zien kan dan
		  eene zamenstelling met het adjectief kinds of kindsch.
		  Heeft men nu in later tijd tot op den huidigen dag, minder op de
			 bloote uitspraak, dan op afleiding en regelmaat acht gevende, verkozen om
			 kindsch, als uit kindisch zamengetrokken, te schrijven met een
			 ch; dan dienen wij ook (evenzeer als we thans kuischheid,
			 boerschheid, slaafschheid, wulpschheid spellen) eenparig kindschheid
			 te gebruiken.
		  Het voorstel, door 
			 Dr. v. Vloten gedaan om, niettegenstaande dit
			 alles, kindsheid, zonder ch, voor infantia te bezigen,
			 en kindschheid, met een ch, voor suffenden ouderdom te
			 nemen, noemt de Heer 
			 Leendertz (Navorscher XV. bl. 307) iets
			 ongerijmds. Deze uitdrukking is zeker niet malsch, maar de taalkundige
			 redakteur van gez. tijdschrift staaft ze met zulke bondige redenen, dat er wel
			 niets tegen valt in te brengen. Ook schijnt de hoogleeraar er stilzwijgend in
			 te hebben berust, hetwelk gewis niemand zal afkeuren.
		  
		  Rotterdam, den 1sten November 1865.
		  A. Bogaers.
		
		
{==249==} {>>pagina-aanduiding<<}

		  Eenige taal- en dichtkundige aanmerkingen, naar aanleiding van
			 de twee eerste afleveringen van het Woordenboek der Nederlandsche Taal.

		  
		  
		  voorgedragen in de vergadering van de maatschappij der
			 nederlandsche letterkunde te leiden, van den 2den
			 december 1865.
		  
		  door
		  
		  Mr. S.J.E. Rau
			  1).
		  M.H.
		  
		  Sinds ik het laatst de eer had het woord hier te voeren, is eene
			 langgewenschte en bijna opgegeven zaak haar verwezenlijking ingetreden, die bij
			 het gansche letterlievend publiek van Nederland aangenaam is, en in 't byzonder
			 de belangstelling dezer Maatschappij steeds gewekt heeft. Het 
		  Woordenboek der Nederlandsche Taal, van een der rijkste
		  en schoonste talen die de beschaving ooit gesproken heeft, heeft aangevangen te
		  verschijnen, onder eene Redactie harer waardig; en wij mogen ons verheugen, dat
		  een zoo colossaal als onmisbaar werk op eene wijze in het licht treedt, die ons
		  telkens het spreekwoord voor den geest roept: een goed begin is het halve
		  werk.
{==250==} {>>pagina-aanduiding<<}

		  Het zal U dus niet bevreemden, dat ik, in deze gevoelens deelend,
			 met de liefde die ik steeds voor onze moedertaal gevoed heb, aan hetgeen wij
			 thands reeds van dit werk ons mogen ten nutte maken de stof ontleene, waar ik
			 uwe aandacht eenige oogenblikken op wilde vestigen.
		  Het kan niet anders, bij een werk als dit, of zelfs hij die het meer
			 dan iemand waardeert en geniet vindt er het een of ander in, dat hij anders zou
			 gewenscht hebben dan het is. Over eenige punten, die bij mij zoodanig verschil
			 van gevoelen met de geëerde Redactie gewekt hebben, verlang ik te spreken,
			 met die vrijmoedigheid die zij, bij monde van onzen Voorzitter, in zijn
			 welsprekende en echt vrijgevige rede voor het Nederlandsch letterkundig Congres
			 onlangs uitgesproken, heeft aangemoedigd en uitgelokt. Ik kan mij dus hier
			 onthouden van vervelende plichtplegingen en verzekeringen, dat ik aan mijn
			 tegenspraak niet meer waarde hecht dan zij tot wie zij gericht is er aan
			 toekennen: - dit alleen moet ik hier zeggen, om eens-voor-al aan de oprechtheid
			 en bescheidenheid die deze rede vordert te voldoen, dat ik mij bewust ben, hier
			 niets anders in uw midden te brengen dan het werk van een dilettant, die zijn
			 taal lief, en steeds eenigen smaak voor philologische studiën gevoed
			 heeft. Niets meer.
		  Ik begin met wat mij het meest ter harte gaat, daar het samenhangt
			 met den wensch naar den spoedigen voortgang van het werk dat wij toejuichen;
			 een natuurlijken wensch, vooral bij den reeds gevorderde in leeftijd, die gaarn
			 wat goed begonnen is goed voleindigd wilde zien. Welkom waren mij daarom de
			 toezeggingen hieromtrent, in de door mij vermelde rede, gedaan: maar door
			 hetzelfde gevoel wordt mijn aandacht getrokken tot al wat de voltooiing van het
			 Woordenboek der Nederlandsche taal zonder noodzaak zou vertragen.
		  Eenige losse gedachten, die hiertoe betrekking hebben wilde ik het
			 eerst u mededeelen.
		  Mocht het zijn, dat te weinige bekendheid, met wat omtrent dit
		  	onderwerp in tijdschriften reeds gezegd is, mij on-
{==251==} {>>pagina-aanduiding<<}
willekeurig iets
			 doet herhalen, dat reeds door anderen is opgemerkt, dan verzoek ik vooraf
			 hiervoor uwe verschooning.
		  
		  Misschien zou men den gewenschten voortgang van het geheel kunnen
			 bespoedigen door de uitgebreidheid in wat niet volstrekt vereischt wordt te
			 besnoeien. Het zou kunnen zijn, dat men in de ter verduidelijking aangevoerde
			 voorbeelden, wanneer het geene aanhalingen zijn, soms minder omhaal van woorden
			 verlangde. Eene andere bedenking, die, ter bekorting, van meer belang zou zijn,
			 wenschte ik hier vooral in overweging te geven. Ten aanzien van samengestelde
			 werkwoorden, wanneer bij de behandeling van het voorzetsel of bijwoord zekere
			 kracht duidelijk is aangewezen, die dit rededeel aan een bepaald slag van
			 werkwoorden waar het meê samengesteld kan worden geeft, komt het mij
			 overtollig voor, de gansche reeks dier samenstellingen, waar zij slechts de
			 zuivere toepassing zijn van het reeds opgegeven taaleigen, in het Woordenboek
			 op te nemen, immers met uitgebreide voorbeelden te staven. Zoo, wanneer op het
			 woord aan, als bijwoord beschouwd, (sub no. 34, lit.
			 j, 2e al.) is opgeteekend, dat dit woord strekt om aan te
			 duiden, dat ‘eene werking met ijver en spoed geschiedt’ - en dat
			 ‘deze beteekenis zich laat toepassen op alle werkwoorden die eene werking
			 te kennen geven welke eenigen duur heeft, en waarbij men denkt aan eene taak
			 die afgedaan moet worden’: - dan komt mij voor, dat het niet noodig is,
			 de reeks van alle zoodanige werkwoorden met aan samengesteld, wanneer
			 die samenstelling hun geene andere dan de vermelde beteekenis geeft, in het
			 Woordenboek op te nemen; althands van voorbeelden te voorzien; en dat, waar men
			 ze meende in dien zin te moeten vermelden, een bloote verwijzing naar de
			 bedoelde paragraaf der behandeling van aan genoegzaam zou zijn. Zoo
			 had men zich kunnen ontslaan van de vermelding van het w.w.
			 aanarbeiden, of die kunnen bekorten: men had even zoo kunnen handelen
			 met de 2e § van het onzijdig aanbaggeren; met de
			 2e § van aanbakken, enz. Want
{==252==} {>>pagina-aanduiding<<}
indien men
			 zich verplicht acht, de gansche reeks der werkwoorden die eene werking
			 voorstellen, in deze hunne verbinding met aan, breedvoerig te
			 behandelen, dan zal men dezelfde reeks, indien men zich gelijk wil blijven,
			 evenzoo moeten behandelen, wanneer men tot andere bijwoorden of voorzetsels
			 gekomen is, die of een dergelijke of een verschillende, maar evenzeer door de
			 gansche reeks zich gelijkblijvende kracht op de beteekenis dezer werkworden
			 uitoefenen. Zoo als men zegt, aanarbeiden, aanbaggeren, aanbakken, enz.,
			 zegt men, voortarbeiden, voortbaggeren, voortbakken. Zal men, wanneer
			 men op voort is gekomen, en deze kracht van het bijwoord in de
			 samenstelling voldoende heeft opgegeven, op nieuw beginnen met de vermelding
			 van ieder dezer woorden afzonderlijk? met zoodanige voorbeelden: ‘Gij
			 moet wat voortarbeiden, anders verdient gij den kost niet: - Gij moet
			 wat voortbaggeren, anders zend ik u weg: - De man moet goed
			 voortgebakken hebben; de gansche bestelling is reeds geleverd’
			 enz. Zal men hetzelfde niet reeds vroeger moeten doen, wanneer men is gekomen
			 aan toe? en de reeks aldaar behandelen van toearbeiden,
			 toebaggeren, toebakken: - om de gebruikers van het Woordenboek te doen
			 beseffen, hoe men kan zeggen: ‘arbeid maar toe: - bagger
			 maar toe: - bak maar toe’. - Men zie zelf toe, in
			 welk eene onbegrensde uitgebreidheid men zich dus begeeft. En dan nog zal men,
			 bij het wederom opvatten dier reeks, zich verplicht achten die te verlengen;
			 omdat men op zal merken, dat men onder de samenstellingen met aan
			 sommige der werkwoorden eene werking voorstellende heeft overgeslagen, en zich
			 in hunne vermeldingen niet gelijk is gebleven. Dat men b.v. een 2e
			 § bij aandweilen heeft verzuimd te maken: - immers zegt men tegen
			 de dienstmeid: ‘dweil wat aan: de gasten komen
			 haast’, of iets dergelijks: - dat men zoodanige § heeft overgeslagen
			 bij aanjuichen: soms toch worden in den schouwburg, en ook wel elders,
			 gehuurde juichers gebezigd; men kan zich voorstellen, dat door den aannemer van
			 zulk gejuich tegen hen gezegd
{==253==} {>>pagina-aanduiding<<}
wordt: - ‘juicht wat
			 aan: men hoort u niet genoeg’: - dat even als men aanharken,
			 aanschoffelen, en aanploegen heeft vermeld, men aanboomen,
			 aaneggen, aandelven vermeld kon hebben.
		  Een dergelijke aanmerking zou men kunnen maken op de reeks der
			 werkwoorden een beweging te kennen gevende, met aan samengesteld, in
			 den zin van ‘nadering’. (§ 34. g.) Evenwel strekt deze
			 aanmerking niet daarheen, dat ik, waar onze groote dichters en schrijvers
			 zoodanige eigenschap der taal gebruikt hebben, om minder gewone, sierlijke en
			 krachtige woorden te vormen, ik deze onvermeld zou wenschen.
		  Zoo heb ik, integendeel, juist in deze reeks het woord
			 aanbrallen gemist, door Vondel zeer schoon aangewend, in zijn
			 Hierusalem Verwoest: (bl. 33),
		  
			 Lang eer de gramschap noch des Kaizers, veel getergt, 
			 Zijn hengsten briesschen dede, en draven in 't geberght: 
			 Lang eer noch Titus kwam aanbrallen op ons vesten. 
		  

		  Bij het woord aangrenzen had misschien ook kunnen worden
			 aangeteekend, dat het op personen wordt overgedragen, die, door hunne
			 bezittingen, of hun gebied, in nabuursbetrekking ergens toe gebracht worden.
			 Zoo leest men bij 
			 Vondel, in de 
		  Gebroeders: (bl. 20.) (Hoe) -
		  
			 - -al 't land en de aangegrensde heeren 
			 Zich wapenden om strijt, om dit geweld te keeren. 
		  

		  
		  En daar wij bij de samenstellingen met aan stilstaan, mag
			 ik hier een paar andere uitdrukkingen hiertoe behoorende vermelden? die uit een
			 zeer beperkte belezenheid mij bijgebleven, mij schenen, onder de schatten van
			 het Woordenboek een plaats te kunnen vinden. Alhoewel ik zeer goed besef, hoe
			 onbillijk, en zelfs eenigszins ongerijmd het zou zijn, in een taal als de onze,
			 van haar lexicografen de volstrekte volledigheid te eischen.
		  Waar het woord aanslag vermeld wordt, in zijne beteekenis
			 van ‘beraamd plan, of voornemen’, had, dunkt
{==254==} {>>pagina-aanduiding<<}
mij, de
			 uitdrukking kunnen zijn opgeteekend: in aanslag zijn, voor: ‘samen
			 iets beramen; ergens toe samenzweren.’ Men vindt haar bij 
			 Hoogvliet, (Abraham, bl.
			 85.)
		  
			 Die twee gedrochten die den rijkdom meest verzellen  
			 Zijn nu in aanslag, om mijns Abrams rust te
				ontstellen. 
		  

		  Ook had, bij het w.w. aanschennen waar het
			 ‘aanporren, aanhitsen’ beteekent, met een persoon als voorwerp,
			 aangeteekend kunnen worden, dat soms het zakelijk voorwerp, waartoe de daad
			 betrekking heeft, met tot wordt in de rede gebracht; als bij 
			 Feitama, in 
		  Pertharitus, (Ve Bedr. 2e toon.
		  bl. 344).
		  
			 't Is Garibald alleen, die, uit een laffe list, 
			 Wiens wit ik licht vermoed, zijn Koning niet wil kennen, 
			 En mij tot koningsmoord verwoed tracht aan te
				schennen. 
		  

		  Ik weet, dat Feitama als dichter niet hoog staat
			 aangeschreven, en vooral tegenwoordig moet hij vreeselijk in minachting zijn.
			 Reeds 
			 Bilderdijk heeft zijn naam gebruikt, om hem de
			 zwakke poëzy der XVIIIe eeuw te doen vertegenwoordigen; waar
			 hij sprak van: het spoor te volgen ‘van zooveel Feitamaas’. Hem
			 ontbraken, als dichter, als aan velen op onzen zangberg, vinding en verheffing
			 van geest; maar als taalkenner, of (wilt gij 't zoo) als taalzifter, verdient
			 hij eene eervolle plaats en het recht van spreken, in een Woordenboek der
			 Nederlandsche Taal. Hij zou anders niet, ook waar hij vertaalde en slechts de
			 denkbeelden van anderen behoefde uit te drukken, verzen kunnen maken, die,
			 zelfs als poëzy, te prijzen zijn. Hoort, tot een voorbeeld, deze plaats
			 uit den Telemachus; waar Minerva, de onbekende geleidster van den Held, zich
			 onthult, en de sinds jaren aangenomen gedaante van Mentor aflegt.
		  
			 Zodra hij heeft voleind den offerdienst te plegen, 
			 Geleid hem Mentor in een bosch, langs duistre wegen. 
			 Hier speurt hij, op één stond, dat zijn doorluchte
				vrind, 
			 Van wezenstrek vernieuwd, veel schooner zich bevind. 
			 (Waren er veel verzen als dit, ik zou het stuk niet
				voorlezen). 
{==255==} {>>pagina-aanduiding<<}

			 Hij ziet de rimpels uit het aangezicht verdwijnen: 
			 Gelijk de duisternis, als 't licht begint te schijnen. 
		  

		  En dat de schoone Auroor de poort ontsluit van 't Oost, (dit
			 dat valt ook moeielijk te verdedigen.)
		  
			 Wanneer ze, op Febus komst, met purpren kaken bloost. 
			 Zijn straf en hol gezicht, met nevels korts betogen,  
			 Verandert nu in zagte en hemelverwige oogen. 
			 Zij tintlen meer en meer van goddelijken glans. 
			 De grijze oneffen baard des achtbren ouden mans 
			 Verdwijnt in dunne lucht: de fiere en eedle trekken 
			 Op 't minzaam aangezicht, die 't zoetste ontzag verwekken, 
			 Vertoonen aan den Prins een maagdelijk gelaat, 
			 Veel gladder dan een bloem die 's morgens opengaat; 
			 Waarop het lelywit en 't lieflijk blos der rozen 
			 Eene eeuwigfrissche jeugd aanbiddelijk doen blozen. 
		  

		  (Ook die gladde bloem, die 's morgens opengaat; en
			 dien blos, die de jeugd doet blozen, wil ik volstrekt niet
			 gehouden zijn te bewonderen.)
		  
			 Daar zich een ongezochte, een lieve eenvouwdigheid  
			 Bekorelijk vermengt met achtbre majesteit. 
			 Haar golvend hair verspreidt de lieflijkste ambergeuren, 
			 Haar kleeding blinkt, gelijk de levendige kleuren 
			 Waarmeê de morgenzon de hemelboog bemaalt, 
			 Als zij, met goud gehuld, door donkre wolken straalt. 
			 Dees godheid raakt geen grond, maarzweeft door deijdle perken 
			 Der lucht, zo vlug gelijk een arend op zijn vlerken. 
			 De glinsterende speer, in haren vuist gevat, 
			 Verschrikt het moedigst volk, en de allersterkste stad, 
			 Ja, Mavors zelf: haar stem is zacht, bedaard, en tevens 
			 Vol nadruks: ieder woord, vol minzaamheid, vol levens,  
			 Dringt als een blimsemschicht in 's jonglings edel hart, 
			 Waardoor het wordt vervuld met liefelijke srnart. 
		  

		  Of wilt gij een ander voorbeeld, uit de vertaling van de Henriade
			 (VIIe boek, bl. 135), waar ‘het paleis van 't hemelsch
			 Raadsbesluit,’ als het daar genoemd wordt, voor den. Held geopend
			 wordt?
{==256==} {>>pagina-aanduiding<<}

		  
			 De rustelooze Tijd, die met een' vluggen voet 
			 Zich onbemerkbaar uit en in dit Raadshof spoedt, 
			 Stort, naar Gods wil, van daar, uit zijnen vollen horen, 
			 Den rampspoed en 't geluk, ons dag aan dag beschoren. 
			 Een ijzren outer draagt een boek van diamant, 
			 't Geschichtboek van 't aanstaand', beschreven door Gods hand, 
			 Onleesbaar voor den mensch, wiens neiging, vreugd en kwelling, 
			 Hier aangeteekend, niets verijdlen dier voorspelling. 
			 De Vrijheid, hoe verwaand ze op haar vermogen stoff', 
			 Op onnaspeurbre wijz' gebreideld in dit hof, 
			 En magtloos zich den toom, haar onbekend te ontrukken, 
			 Leert, zonder dwang verheerd 
		  

		  (ik las liever: beheerscht:)
		  
			 hier voor haar Schepper bukken. 
			 Somwijl te meer geboeid, hoe die geheimenis, 
			 Die wondre toom, te meer voor haar verborgen is. 
			 Schoon ze, onderworpen, waant steeds uit zich zelf te werken; 
			 Ja, dikwijls Gods bewint vermetel durft beperken. 
		  

		  Die zich op deze wijze van de Nederlandsche taal bediende heeft er
			 aanspraak op, dat hij in haar Pantheon (als hoedanig ik haar Woordenboek, onder
			 zulk eene Redactie uitgegeven, beschouwe) worde opgenomen, nevens meer geniale,
			 maar soms minder zuivere schrijvers.
		  En dit geleidt mij tot eene andere beschouwing, die misschien tot de
			 besnoeiing van eenige min dienstige ranken in het Woordenboek zou kunnen
			 strekken, en dus tot de bevordering eener beknoptheid, die mij bij zoodanig
			 werk wenschelijk schijnt, overal waar zij, zonder opoffering van iets
			 degelijks, kan worden bereikt.
		  De schrijvers door de keuze der Redactie tot classieke auteuren, in
			 den eigenlijken zin des woords, verheven, om als getuigen te strekken van de
			 Nederlandsche taal, zoo als zij zich tot haar hoogsten bloei ontwikkeld heeft
			 en thands bestaat, hebben daarom niet allen volstrekt onberispelijk
		  	ge-
{==257==} {>>pagina-aanduiding<<}
schreven. De Redactie erkent dit, waar zij b.v. spreekwijzen in 
			 Van der Palm aanwijst, om die af te keuren, en
			 er tegen te waarschuwen. Het is daarom zeer te wenschen, dat geene voorbeelden
			 van twijfelachtige gehalte, die door het gezag dier schrijvers, vereenigd met
			 dat der Redactie, wet zouden kunnen maken, in het Woordenboek worden opgenomen,
			 veelmin door opzettelijk daartoe vervaardigde voorbeelden worden gesteund.
			 Vooral is dit van belang, ten aanzien van schrijvers die den gemeenzamen stijl
			 hebben beoefend; waarin, wanneer de smaak niet zeer gekuischt is, men
			 lichtelijk vervalt tot idiotismen niet aan het heerschend gebruik ontleend,
			 maar aan den persoon eigen die ze bezigt. Ik heb hier het oog op de gevierde
			 schrijfsters, aan wie bij de samenstelling van het Woordenboek een breede
			 plaats is ingeruimd, de dames 
			 Wolff en 
			 Deken. Ik verlang niets van de letterkundige waarde der
			 schriften dezer dames af te dingen. 
			 Bilderdijk, in eene opwelling van
			 verstoordheid, noemde haar pen ‘onkiesch;’ maar ik geloof dat hij
			 die soort van onkieschheid bedoelde, die op lichtvaardigen toon spreekt van wat
			 eenvoudige en gemoedelijke lezers, en die zelven eerbiedwaardig zijn,
			 eerbiedigen. Ik wilde alleen dit zeggen, dat deze dames zeer vlug met haar pen
			 waren, en wel eens het voorkomen hebben, van brief op brief aan hare lange
			 romans te hebben toegevoegd ‘stantes pède in uno,’
			 als 
			 Horatius zegt; of zóó, dat zij
			 aan eene uitdrukking van 
			 Chateaubriand, aangaande de gedenkschriften van
			 den 
			 Hertog de st. Simon, doen denken: ‘il
			 écrivait à la diable des pages immortelles.’ Vooral wanneer
			 zulke onsterfelijke bladzijden in gemeenzamen stijl geschreven zijn, bevatten
			 zij dikwijls wat den toets der zuiverheid niet kan doorstaan. Ik meen, in den
			 voorraad van plaatsen, die de twee eerste afleveringen van het Woordenboek uit
			 de Wolff- en Dekenromans ons aanbieden, te kunnen aanhalen wat dit gevoelen
			 bevestigt.
		  Bij de behandeling van aan als voorzetsel (col. 33) vinde
			 ik de spreekwijze: ‘kennis hebben aan iets’ opgenomen,
{==258==} {>>pagina-aanduiding<<}
en tot staving daarvan een voorbeeld uit 
			 Sara Burgerhart: ‘Mijne liefde voor u is gegrond
			 op de kennis die ik aan uw karakter heb.’ Nu kan
			 men, dunkt ons, in het algemeen opmerken, dat waar twee z. naamwoorden in de
			 rede zijn, waarvan het een een zielseigenschap of toestand uitdrukt, die het
			 ander tot voorwerp heeft harer werking, beschouwing, of ondervinding, dit
			 voorwerp met van aan het onderwerpelijke z. naamwoord wordt vastgehecht.
			 Zoo spreekt men van: ‘een gevoel van leegte ondervinden:’
			 ‘een besef van eigen onkunde ontveinzen:’ - ‘een
			 bewustheid van schuld overal ronddragen.’ Zou nu kennis
			 eene uitzondering maken in de bedoelde spreekwijzen? Misschien soms in het
			 dagelijksch gebruik. Maar is het niet, dat dit gebruik zich dan vergist, en de
			 spreekwijze kennis hebben verwart met andere soortgelijke, in de
			 aangehaalde § door het Woordenboek opgenoemd: denken, herinneren,
			 gelooven, twijfelen, gedachtig zijn? Maar ten onrechte: - en doen de
			 woorden van de Redactie zelve dit niet beseffen, daar zij opmerkt, dat in deze
			 spreekwijze aan te kennen geeft, ‘dat het voorwerp als het ware
			 slechts eventjes wordt aangeroerd?’ Nu is kennis hebben [althands
			 wanneer het iemands karakter geldt] iets blijvends, iets niet in 't voorbijgaan
			 aanrakends, en aan behoort daar niet bij t'huis.
		  Bij de behandeling van hetzelfde aan, waar het eene
			 verbinding aanduidt, en wel in een meer figuurlijken zin, komen, na
			 eenige zeer voldoende voorbeelden, uit 
			 Van der Palm genomen, deze woorden voor uit 
		  Cornelia Wildschut: ‘Alle die fraaie
		  verhandelingen en geschriften - die hij nageschreven, erbarmelijk aan
		  elkander geknoeid, of zelf uitgedacht heeft.’ Dit beeld van
		  ‘aan elkander knoeien’ is zeer onjuist, en alsof men sprak van, aan
		  elkander weeken, of aan elkander kruimelen: omdat knoeien nooit gedacht
		  kan worden als een middel van verbinding; daar de werking die het voorstelt
		  juist daarin bestaat, dat zij alle verband losmaakt en oplost; zoodat hoe meer
		  men in iets knoeit, hoe meer de samenhang losraakt. Men kan daarom
		  wel
{==259==} {>>pagina-aanduiding<<}
spreken van ‘verhandelingen en geschriften door
		  elkander knoeien:’ omdat die spreekwijze de ordeloos bijeen gebrachte
		  deelen door elkander liggend, en zonder dat zij eenig geheel uitmaken, voor den
		  geest stelt; als ‘discordia semina rerum,’ of ‘disjecti
		  membra:’ maar zijn die deelen aan elkander verbonden, dan zijn zij
		  tot een geheel geworden, al is 't ook nog zoo slecht, en er is iets meer gedaan
		  dan alleen geknoeid. Soms is er gelapt; soms gekunsteld; soms
		  geknutseld; soms geregen. Maar gij verlangt niet van mij, dat ik alle de wijzen
		  opnoem, waarop uit vele goede werken één slecht kan worden
		  samengesteld.
		  Zoo zoude ik wenschen, dat waar het werkwoord aanbestellen
			 gewettigd wordt met een voorbeeld uit 
		  Abraham Blankaart, deze vermelding ware achterwege
		  gelaten; of dat een tweede aanhaling, uit een onzer meest gekuischte schrijvers
		  geput, de vernuftige schrijfsters had verdedigd tegen de verdenking, dat dit
		  woord uit hare hoogduitsche lectuur bij haar was blijven hangen; terwijl ons
		  Hollandsch te vreden is met van ‘besteld werk’ en van
		  ‘aanbesteed werk’ te spreken.
		  Insgelijks zoude ik, door een ander voorbeeld, het vermoeden willen
			 bestreden zien, dat bij mij oprijst, dat de uitdrukking: ‘Ik zal u mijn
			 vriend aanbieden,’ die uit 
		  Sara Burgerhart, op het woord aanbieden, wordt
		  aangehaald, geen bloot gallicisme is. ‘Madame, j'aurai l'honneur de vous
		  présenter Monsieur,’ etc. Het hollandsche woord hiervoor is, meen
		  ik, voorstellen.
		  Op het woord aanbidden, vind ik deze plaats uit 
		  Cornelia Wildschut aangehaald: ‘Niemand uwer -
		  hoog opsnoevende bewonderaars hebben
		   1) u immer
		  met zulke oogen beschouwd.’ - Is dit woord, opsnoeven goed? Ik
		  meende dat men zeide: ‘snoeven op iets;’ niet ‘iets
		  opsnoeven.’ Of, neemt men het onzijdig of onbepaald, dat
		  opsnoeven, voor, ‘opsnijden,’ ‘grootspreken,’
		  	‘pogchen,’ tot een minder ge-
{==260==} {>>pagina-aanduiding<<}
kuischte spreektaal
		  behoorde; even als opspelen, in den zin van ‘een hoogen toon
		  voeren;’ dat ik wel eens mijne geldersche landslieden hoorde bezigen, van
		  den een' of anderen Thraso of Pyrgopolynices, die het hoogste woord gevoerd, en
		  zijne uitdrukkingen niet gewogen had: ‘O! hij speulde zoo
		  op!’
		  Zoo vind ik, op het woord aandoen, deze zinsnede uit 
		  Abraham Blankaart: ‘Zoo knapjes aangedaan, dat ik
		  er met aandagt op stond te gapen.’ Nu dacht ik, dat men wel
		  zeide: ‘op iets letten, - op iets zien, - op iets
		  staren;’ maar dat ‘op iets gapen’ een
		  spreekwijze was die een onjuist beeld voorstelde, en men in 't Hollandsch
		  daarvoor zeide: ‘iets aangapen.’ Even als in het Fransch
		  bayer (saamgetr. van bailler). ‘Vous bayez aux
		  corneilles,’ zegt mad. Pernelle, in Tartuffe (Act. 1. sc. 1).
		  Ik meen dat de vlugge schrijfsters zich verzonnen, toen zij, in de
			 op het woord aangorden uit Abraham Blankaart aangehaalde plaats, van
			 ‘het harnas aangorden’ spraken. Immers men spreekt van
			 ‘de wapenen aangorden,’ en meent daarmede de of- en
			 defensieve wapens die aan gordels of draagbanden om het lijf gevoegd of
			 gehangen worden. Maar het harnas heeft zoodanigen gordel niet, en men zegt:
			 ‘het harnas aantrekken,’ of ‘aanschieten,’ of
			 ‘aandossen’ (fr. endosser la cuirasse), naarmate die beweging met
			 meer of minder vlugheid en omslag geschiedt: en meer bepaald: ‘het harnas
			 aangespen;’ met het oog op de gespen, waarmede dit wapenstuk, wanneer het
			 is aangedaan, om het lijf wordt vastgemaakt.
		  Bij het woord aanmerken, lees ik, in een uit 
		  Willem Levend aangehaalde plaats, deze woorden:
		  ‘Gij hebt de bekwaamheid - om beminnelijk te zijn.’ Dit
		  woord bekwaamheid schijnt mij hier al zeer ongelukkig gekozen.
		  Bekwaamheid toch is niet iets aangeborens, maar wat men door oefening
		  verkrijgt; en de bekwame schrijfsters zouden het, meen ik, hebben toegegeven,
		  dat men zich tot vele zaken door vlijt bekwaam kan maken; maar dat er van het
		  	‘be-
{==261==} {>>pagina-aanduiding<<}
minnelijk zijn’ geen kunst of wetenschap bestaat. -
		  Ook komt mij, op de aangehaalde plaats, in de woorden: ‘Zoo dat men niet
		  aanmerkt dat gij niet mooi zijt,’ dit werkwoord misplaatst voor:
		  Aanmerken, zooals uit alle de andere ter dezer plaatse aangehaalde
		  voorbeelden blijkt, is een met opzet vestigen der aandacht op iets; maar om tot
		  de gewaarwording te komen, dat iemand van schoonheid verstoken is, behoeft men
		  zulk eene inspanning der aandacht niet.
		  Ik verlang een voorbeeld van meer gezag, dan dat van de geestige
			 schrijfsters om te gelooven, dat men, om uit te drukken wat men in gewoon
			 Hollandsch zegt: ‘iemand te laten voortschreeuwen’, ook zeggen kan,
			 dat men hem laat aanschreeuwen; zoo als in de plaats uit 
		  Willem Levend, bij dit werkwoord aangehaald: ‘Ik
		  laat onzen Frerijk wat aanschreeuwen, en doe wel netjes mijn zin.’
		  Immers alle zoodanige werkwoorden die een handeling beteekenen, waarbij
		  aan in de samenstelling een voortgang daarvan aanduidt, hebben of
		  krijgen daardoor de beteekenis, dat zoodanige handeling met opzet en met zeker
		  doel wordt voortgezet; iets geheel anders dan een redeloos schreeuwen. Zoo kan
		  men zich voorstellen, dat de profeet Elia, tot de Baälspriesters,
		  had kunnen zeggen: ‘Schreeuwt wat aan: Uw God hoort u niet’. Omdat
		  hier het schreeuwen beschouwd kan worden, als het plegen eener daad om tot iets
		  te geraken. Maar wanneer een kind zijn luim viert met schreeuwen, kan het
		  niemand in de gedachte komen, dit kind te laten aanschreeuwen, alsof 't
		  een werk was daar iets mede gevorderd werd; en iemand die het uit
		  hardvochtigheid laat schreeuwen, en het aan dat kind te kennen geeft, zegt
		  niet: ‘schreeuw maar aan’; maar, ‘schreeuw maar voort’:
		  zooals in een engelsch treurspel: ‘Groan on, and with the sounds, refresh
		  my soul’
		   1).
		  Vooral heeft het mij verwonderd, dat de begaafde schrijfsters
			 gevallen zijn op zoodanige slordige uitdrukking, als er
{==262==} {>>pagina-aanduiding<<}
van haar
			 wordt aangehaald uit 
			 Willem Levend, op het woord aankomen:
			 ‘Oom zei dat hij alles voor hem over had: geld kwam er niet op
			 aan.’ - Ik geloof dat men zich in het dagelijksch gesprek, meermalen
			 zulke gezegden laat ontvallen; maar zelfs in een gemeenzamen brief zal men zulk
			 een wantaal vermijden. De spreekwijze, op aan komen kan onpersoonlijk,
			 met het onbestemde er gebezigd worden; en hetgeen waar het op aan komt
			 volgt dan met het exponeerende om, of dat; maar wanneer deze
			 spreekwijze een bepaald z. n. als voorwerp heeft, dan wordt dit door het voorz.
			 op beheerscht: en de briefschrijver in W. Levend had, om Hollandsch te
			 schrijven, zich dus moeten uitdrukken: ‘Oom zei dat hij alles voor hem
			 over had: op geld kwam het niet aan.’
		  
		  Maar ook bij de aanhalingen uit schrijvers wier werk een hoogeren
			 stijl vereischte, of uit dichters, wenschte ik de grootste keurigheid in acht
			 genomen, en onder de schatten van dien aart, die wij het Woordenboek reeds
			 danken, geen enkele plaats opgenomen, die, vooral wat de zuiverheid van taal
			 aangaat, het geschrift waar het aan ontleend is niet voordeelig doet kennen:
			 ten ware de aanhaling tot een voor den lezer nuttige terechtwijzing kan
			 leiden.
		  Waar 
			 de génestet, in eene plaats aangehaald
			 op het woord aalmoes, zich dus heeft uitgedrukt:
		  
			 ‘Zoo geeft ge van uw ruim gewin 
			 Wel veel in aalmoes weg?’ 
		  

		  schijnt het Fransch hem voor den geest gestaan te hebben:
			 ‘en aumônes: [en de Redactie heeft het vreemde in deze
			 uitdrukking niet onopgemerkt gelaten.] Alle de met het hier gebezigde
			 weggeven, in goede of kwade beteekenis, gelijksoortige uitdrukkingen;
			 als, ‘uitgeven’, ‘besteden’, ‘verkwisten’,
			 ‘verdoen’, verbinden, in het Nederduitsch, het eigenlijk voorwerp
			 hunner handeling met het meer verwijderde, en als het doel dier werking, door
		  	aan: ‘geld uit-
{==263==} {>>pagina-aanduiding<<}
geven aan boeken:
			 ‘millioenen besteden aan spoorwegen’ ‘zijn vermogen
			 verkwisten aan overtolligheden’. - Maar het voorzetsel in
			 dient om eenige omstandigheid of byzonderheid tot de vermelde werking te
			 betrekken: ‘zijn goed, aan noodeloozen praal, in armoede
			 verteren’ - ‘zijn nooddruft aan giften, in liefde,
			 uitputten’; of wilt gij, ‘wegschenken’, om nader tot het
			 voorbeeld uit 
			 de Génestet terug te keeren.
		  Ik heb in het dichtstuk, ‘de Boekanier’
		  van den veelbelovenden 
		  Meyer veel schoons gevonden; maar ik zal hem niet
		  navolgen in het gebruik dat hij van het woord aanschieten maakte, in het
		  Woordenboek, op dit werkwoord, aangehaald (col. 294).
		  
			 ‘En schoot zich het feestgewaad aan.’ 
		  

		  Dat zich is blijkbaar om het vers te vullen, en zooals uit
			 alle de voorafgaande voorbeelden blijkt, bij het w. w. aanschieten
			 overtollig, en waar het in dien zin genomen wordt niet te dulden. Waarom? Omdat
			 het een beweging en handeling uit drukt die men zich niet anders kan
			 voorstellen dan op den persoon die haar pleegt, terugkeerend; zoodat hot
			 wederkeerige voorn, zich, om dit uit te drukken, daartoe niet noodig is.
			 Wanneer men spreekt van ‘kleederen aandoen,’ denkt men gewoonlijk
			 aan de daad eens persoons die zichzelve kleedt, en vandaar, dat in al de
			 spreekwijzen die het aandoen van kleedingstukken voorstellen het voorn.
			 zich thands uit de taal verdwenen is; ofschoon men het begrijpt, dat het
			 oudtijds bij die spreekwijze soms gebezigd werd; zooals wordt aangemerkt in het
			 Woordenboek, col. 99. Want men kan zich voorstellen, en het is niet ongewoon,
			 dat men anderen kleederen aandoet. Maar het aanschieten van een
			 kleedingstuk, of van wat het ook zij, beteekent een snelle en eigenaardige
			 beweging des ligchaams, waardoor het zich in het omkleedsel als opgeeft: - en
			 nu bid ik u, wanneer men dit bedenkt, hoe kan men zich dan voorstellen dat men
			 een' ander' een kleedingstuk aanschiet?
		  Maar al is de taal onberispelijk, zoo zoude ik toch, het Woordenboek
			 als een bloemlezing van al het beste wat de
{==264==} {>>pagina-aanduiding<<}
taal oplevert
			 beschouwend, er geen plaatsen uit dichters in willen aangehaald zien, die hun,
			 als dichter, niet tot eere kunnen zijn. Zoo zoude ik regels als deze, in den
			 bundel van 
			 Spandaw waar zij staan, onvermeld hebben
			 gelaten:
		  
			 ‘Ziet! een drom ontzinde scharen 
			 Rukt reeds aan, en raast en rooft.’ 
		  

		  nadat er reeds andere goede voorbeelden van het w.w.
			 aanrukken, op dat woord waren aangehaald. Daar toch, in dichterlijke
			 taal, een drom en een schaar hetzelfde is, en het een voor het
			 ander gebruikt wordt, komt het mij voor, dat een drom scharen, zij mogen
			 ‘ontzind’ of bedaard zijn, geen ander beeld voor den geest roept,
			 dan of men van een drom drommen gesproken had.
		  Zelfs bij de besten zou ik het keurigst zijn, en ik zou, op het
			 woord aangedaan, onder andere goede voorbeelden, dezen zeer
			 twijfelachtigen zinsbouw van 
			 Tollens niet hebben aangehaald:
		  
			 ‘En tot schreijens aangedaan, 
			 Eng en week gekneed, 
			 Beeft er langs mijn wang een traan, 
			 Eer ik zelf het weet.’ 
		  

		  Waartoe behoort toch, grammaticaal, de omschrijving in de twee
			 eerste verzen? Zeer zeker tot het onderwerp, ‘een traan:’ en wat
			 zegt dan de voortreffelijke dichter? Eigenlijk dit: ‘Er beeft langs mijn
			 wang een tot schreiens aangedane, eng en week geknede traan.’
		  Ik wilde om een lief ding, dat er op het w.w. aanschoeien
			 een ander voorbeeld stond, dan hetgeen uit dien zelfden dichter is
			 aangehaald:
		  
			 ‘Waarbij het klinkend span, in brieschend vuur
				ontgloeid, 
			 Den hoef heeft afgeschud, en vleuglen
				aangeschoeid.’ 
		  

		  In deze verzen is, dunkt mij, een dichterlijk beeld tot eene
			 ongerijmdheid geworden. De dichter wil dat men zich de paarden met vleugelen
			 aan de voeten voorstelle; zooals meermalen de paarden der goden door de kunst
			 zijn afgebeeld. Maar wat duidt nu de hoef bij het paard aan, wanneer
{==265==} {>>pagina-aanduiding<<}
de dichter er van spreekt? Niets dan den voet. Hier wil de
			 dichter dus, dat de paarden hun voeten wegwerpen om nieuwe schoeiselen aan te
			 nemen. Het is of men tegen iemand die zich te laag langs den grond sleept, en
			 dien men brozen wilde doen aantrekken, zeide: ‘werp uwe voeten weg en
			 schoei die brozen aan.’ Hij deed immers genoeg wanneer hij de oude
			 schoeisels aflegde; indien hij slechts zeker wist, dat de brozen hem
			 pasten.
		  
		  Maar even als ik ongaarne uit onze dichters plaatsen genomen zie,
			 die getuigen, dat ook zij somtijds aan dien sluimer onderhevig waren, waarvan,
			 volgens 
			 Horatius, zelfs 
			 Homerus niet vrij bleef, zoo verlang ik nog
			 veel minder, dat in het Woordenboek der Nederlandsche Taal werken worden
			 aangehaald, die, al waren zij ook in het zuiverst Hollandsch geschreven, onze
			 letterkunde tot geene eere hoegenaamd kunnen strekken, zoo min als aan den
			 smaak van het publiek waarbij zij opgang maakten. Non-sens, ook in
			 onberispelijk Hollandsch geschreven, komt mij der eere onwaardig voor van in
			 dit Woordenboek, door zulk eene Redactie, te worden opgenomen. Gij
			 veronderstelt te recht, dat ik hier doel op de ‘Gedichten van den
			 Schoolmeester;’ - en ik wil het u niet ontveinzen, dat ik met een soort
			 van smart, als een gedenkstuk onzer taal, in het Woordenboek het werk eens
			 schrijvers aangehaald heb gevonden, die, ofschoon bij ons publiek ingeleid door
			 een der grootste sieraden onzer letterkunde, en met een getuigschrift van
			 onberispelijkheid voorzien, een bundel heeft nagelaten, waarvan ik de uitgave
			 nooit anders heb kunnen beschouwen, dan als een vergedreven en uiterst wel
			 geslaagde mystificatie. Nooit heb ik mij kunnen voorstellen, dat de uitstekende
			 schrijver en dichter, die, waar hij in de vrijheid die hij zich veroorlooft
			 mate houdt, zooveel fijne en echte geestigheid ten toon spreidt, inderdaad
			 zooveel behagen, als hij het wilde doen voorkomen, in de eentonige onnoozelheid
			 van 
			 den ‘Schoolmeester’ had
{==266==} {>>pagina-aanduiding<<}
kunnen
			 scheppen. Nooit heb ik mij kunnen ontdoen van het vermoeden, dat hij de proef
			 had willen nemen, hoe een grof en smakeloos zout, indien hij er zijn gulden
			 naam als étiquette aanhing, door een zeker publiek, dat soms voor
			 veel fijner zout weinig trek getoond had, zou worden gesmaakt; - dat hij de
			 proef wilde nemen, in hoeverre de spreuk van 
			 La Bruyère
			  1) bevestigd zou kunnen
			 worden: ‘C'est ignorer le goût du peuple, de ne pas hazarder
			 quelquefois de grandes fadaises.’ Wat mij betreft, die de geestigheid van
			 den hoogen patroon van 
			 den ‘Schoolmeester’ waardeer, ook waar zij
			 zich, met aristofanéische speelzucht, als in ‘de Betooverde
			 Viool,’ vermeidt, ik vind bij zijn cliënt, in de eenvormige
			 uitstorting van altijd dezelfde scherts, zeer weinig waarlijk geestige
			 gezegden, ‘nantes in gurgite vasto;’ en zeer veel waar ik geen
			 anderen naam voor weet, dan non-sens. Of is dit woord te hard bij deze,
			 in het Woordenboek, op het woord aanslaan, reeds aangehaalde
			 plaats?
		  
			 ‘Zoo slaat men aan een rieten hengel 
			 Veeleer een worm aan dan een Engel: 
			 Gesteld dat m' Englen krijgen kon.’ 
		  

		  Is er in zoodanig gezegde eenige geestigheid verborgen, dan moet ik
			 bekennen, dat mij het zintuig ontbreekt om die te ontdekken.
		  Onze letterkunde komt mij niet zoo misdeeld voor in voortbrengsels,
			 waar de taal des gemeenzamen omgangs met levendigheid en geest in is
			 weêrgegeven, dat men uit armoede zijn toevlucht tot dezen
			 ‘Schoolmeester’ zou behoeven te nemen. Ik beroep mij op de werken
			 zelven van zijn uitgever, wiens dramatische stukken, als ‘Het Dorp
			 aan de grenzen,’ ‘Het Dorp over de
			 grenzen,’ ‘Een Amsterdamsche
			 Winteravond,’ ‘De Betooverde Viool,’
		  ‘Een Droom uit Californië,’ enz., hier vooral
		  verdienen in aanmerking te komen. Ook de blijspelen van 
		  Langendijk, die ik tot nu toe
{==267==} {>>pagina-aanduiding<<}
nog
		  niet in het Woordenboek vond aangehaald, mogen hier niet worden
		  verwaarloosd.
		  Maar schrijft (den inhoud daargelaten) ‘de
				Schoolmeester’ dan zoo uitnemend zuiver? - Ik zou het woord
			 aanklauteren, in den zin en het verband zoo als hij het gebruikt, niet
			 willen aannemen. Hij zegt, in de aanhaling van het Woordenboek op dat woord,
			 dat een hond ‘Aan komt klauteren over 't gegrendeld
			 hek.’ - Ik heb van de Redactie geleerd, dat werkwoorden een beweging
			 beteekenende, met aan, een ‘nadering’ te kennen geven. Nu
			 kan, bij zoodanig ‘klauteren’ als in de aangehaalde plaats wordt
			 voorgesteld, waar een beweging in de hoogte wordt bedoeld, van geen nadering
			 sprake zijn. Ik kan mij voorstellen, dat iemand die zich haast te klauteren
			 ‘duchtig aanklautert:’ dat iemand die het hek gesloten vindt er
			 ‘tegen aan klautert,’ of ‘op klautert;’ maar dat,
			 wanneer hij tegen dat hek opklimt, men zegt, dat hij ‘aan komt
			 klauteren,’ dit komt mij zeer onjuist voor.
		  Ik neem het van den Heer ‘Schoolmeester’ ook niet aan,
			 dat men, - zooals hij zich in het Woordenboek, op het woord
			 aankrijgen, uitdrukt, - zijn laarzen ‘met exteroogen’
			 aankrijgt: ik heb altijd gedacht, dat men hierin met geschikte werktuigen het
			 verste kwam.
		  Ik zou dan ook niet gaarne zien, dat men, op zijn geleerd gezag,
			 spreekwijzen als deze aannam: - ‘Een nachtfloers
			 openhangen;’ voor ‘openslaan of opslaan’ (bl. 26 der
			 vierde druk!): ‘zijn eigen helpen;’ voor ‘zich
			 zelve’ (bl. 33): ‘nachtelijke uren;’ voor ‘de
			 uren der nacht’ (bl. 65): ‘ergens op prachen;’ voor,
			 ‘op pogchen’ (bl. 79): naturalist; voor
			 ‘natuurkenner’ (bl. 89, 109 et passim): ‘de vaart met een
			 schuit in zich;’ voor ‘waarop, of waarin een schuit,’
			 of, ‘met een schuit er op’ (bl. 124): ‘Keesje - slaat
			 aan 't janken en andere muziek;’ waar het werkwoord slaan tegelijk
			 als onzijdig en bedrijvend dient (bl. 163): lakensche rokken; voor,
			 ‘lakenen of laken rokken’ (bl. 168). Noch een constructie als deze:
			 (bl. 179).
{==268==} {>>pagina-aanduiding<<}

		  
			 ‘Steel nog eens het hart mij binnen.’ 
		  

		  voor: ‘Steel mij 't hart nog eenmaal binnen.’
		  Al werd ik met den plak bedreigd, ik kan zulke, onder een zeer
			 vluchtige lezing opgeteekende uitdrukkingen van 
			 den Schoolmeester niet goedkeuren; zelfs al werden die
			 in het Woordenboek opgenomen.
		  
		  Maar eer de tijd gebiedend van mij vordert, dat ik u niet langer
			 vermoeie, stap ik van deze aanhalingen af, om nog een onderwerp aan te roeren
			 dat mij byzonder ter harte gaat, als in verband staande tot de metrische
			 poëzy in onze taal, aan welke poëzy ik mij soms gewaagd heb.
		  Waar in het Woordenboek, bij de behandeling der A als letterklank,
			 gesproken wordt ‘over de soorten van a's ten opzichte van haren
			 oorsprong,’ wordt, indien ik de plaats wel gevat heb, deze leer
			 ontwikkeld: dat er oorspronkelijk in de taal twee onderscheiden a's geweest
			 zijn; waarvan de een, uit een tweeklank ontstaan, van nature lang; en de
			 andere, van haar oorsprong enkelvoudig, of uit eene andere eenvoudige vocaal
			 afgeleid, van nature kort was: - dat, ofschoon voor de etymologische
			 wetenschap dit onderscheid blijft bestaan, en in acht dient genomen te worden,
			 de hedendaagsche uitspraak het niet meer doet gevoelen; maar dat voor haar alle
			 a-klanken, - even als die van alle andere vocalen, waarop deze aanmerking
			 toepasselijk verklaard wordt, - even lang zijn: zoodat er van het lang of kort
			 zijn dier klanken, bij de uitspraak, geen rede kan zijn; - en dat wel daarom:
			 omdat, in onze, gelijk in de meeste nieuwere talen, het stelsel van
			 quantiteit voor dat van den klemtoon heeft plaats gemaakt. Heb ik
			 de meening der Redactie goed uitgedrukt, en is deze overeenkomstig met de
			 waarheid, dan volgt hieruit, dat in onze taal, en in alle die hedendaags met
			 haar vergeleken kunnen worden, geene metrische poëzy bestaan kan; dat
			 metrische poëzy, waarvan de grondslag is, dat op het lange of korte der
			 klanken, bij de uitspraak, meer
{==269==} {>>pagina-aanduiding<<}
of minder nauwkeurig gelet wordt,
			 die talen te willen opdringen, een hersenschim is, en dat voor deze talen,
			 buiten de rijmpoëzy met getelde lettergrepen, hoogstens rhythmische
			 poëzy bestaan kan, waarbij men alleen daarop te letten heeft, dat de
			 beklemde lettergrepen onder den maatslag (arsis) van het vers komen.
		  Nu vermeen ik, dat, bij deze wijze van beschouwing, twee
			 eigenschappen der taal als elkander uitsluitend, althands vervangend, worden
			 voorgesteld, die echter steeds beiden in de taal nevens elkander, maar, naar
			 den aard der spraak, met meer of minder wederkeerigen invloed, moeten bestaan;
			 daar de een (de quantiteit) den duur der taalklanken; de ander (de klemtoon) de
			 verheffing dier klanken betreft; zooals in de muziek omtrent de noten wordt
			 waargenomen, èn hoelang zij worden aangehouden, èn met welke
			 kracht men ze aanslaat en zachter of luider doet hooren. Nu kan de verheffing
			 van stem op den duur van den klank dien de stem uitbrengt van meer overwegenden
			 invloed zijn, naar den aard of gesteldheid der spraakdeelen des ligchaams bij
			 de verschillende volken. Onder onze stambroeders, in de groote Indo-Germaansche
			 familie, zijn de volken die zich in het zuiden van Europa, langs het bekken der
			 Middellandsche zee, hebben uitgebreid door de natuur begaafd geweest met een
			 vlugheid en buigzaamheid der spraakdeelen, waardoor zij de lettergrepen die zij
			 beklemmen wilden met een verheffing of versterking van stem konden uitspreken,
			 zonder daardoor den duur des taalklanks te verlengen; zoodat de quantiteit in
			 hunne taal geheel onafhankelijk is gebleven van den klemtoon: een benijdbare
			 eigenschap, die aan de voordracht van hunne metrische poëzy een schoonheid
			 moet gegeven hebben, die wij meer kunnen vermoeden, dan genieten of doen
			 voelen; daar het ons niet mogelijk is, hunne verzen, - die toch nog zoozeer
			 onze ooren streelen dat wij ze trachten na te bootsen, - anders dan naar ons
			 taaleigen uit te spreken. Onze Germaansche stamvaders toch, met hunne
			 verwanten, hierin minder rijk door de natuur bedeeld dan de Pelasgische
		  	vol-
{==270==} {>>pagina-aanduiding<<}
ken, hebben een meerdere stroefheid in de spraakdeelen ontvangen
			 en aan hun nageslacht medegedeeld, waardoor zij den klemtoon op den taalklank
			 niet konden laten vallen zonder den duur daarvan eenigzins te verlengen;
			 vandaar dat de beklemde lettergrepen allen lang bij hen geworden zijn; en daar
			 een schoone taaleigenschap overal het zakelijk deel des woords bij hen
			 beklemde, zoo zijn alle deze woorddeelen, zonder onderscheid, wat ook de natuur
			 van dien klank was, lang door hen uitgesproken. [Wij nemen daarbij wel aan, dat
			 in hun spraak het onderscheid der vocaalklanken, dat de etymologische
			 wetenschap ons aanwijst, nevens de beklemming merkbaar was, en zich sterker
			 deed gevoelen dan een meer beschaafde uitspraak het thands toelaat; ofschoon
			 het ook nu zijn sporen in de volkstaal heeft achtergelaten.] Het doet zich
			 echter, bij de opmerking dier beide onderscheiden taaleigens, gevoelen, hoe bij
			 de volken van pelasgischen oorsprong, de etymologische traditie (indien ik het
			 dus noemen mag), omtrent de natuur der klanken, in de uitspraak zuiver bewaard
			 is gebleven; terwijl zij, bij ons Germanen, is verduisterd. Maar, ondanks deze
			 afslijting (als 't ware) in de uitspraak der oorspronkelijk van nature lange
			 vocaalklanken, blijft het evenwel in 't algemeen waar, dat, daar waar bij ons
			 de klemtoon zijn overwegenden invloed op de lengte niet uitoefent, er nog een
			 ander onderscheid van lengte en van kortheid tusschen de taalklanken bestaat; -
			 dat in de meer-dan-eenlettergrepige woorden, bij die lettergrepen waar de
			 klemtoon den evenaar niet beslissend tot lengte doet overslaan, andere
			 elementen in aanmerking komen, die het oor bij de uitspraak waarneemt en
			 vergelijkt, en die het onderscheid dier klanken in de lengte en kortheid van
			 hun duur bepalen; - en dat, in de éénlettergrepige woorden,
			 hetzij het onderscheid dierzelfde elementen, hetzij wederom de aart van het
			 woord, als rededeel beschouwd, of de rhetorische nadruk, die zoodanig woord
			 in den volzin den klemtoon oplegt, de duurzaamheid dier klanken
		  	onderscheidt. Is dit zoo, dan is er ook quan-
{==271==} {>>pagina-aanduiding<<}
titeit in onze taal
			 aanwezig, al is in de bepaling daarvan de klemtoon in vele lettergrepen en
			 woorden van onbetwisten invloed, en dan heeft het ‘stelsel’, of
			 liever de eigenaardigheid der taal, waarna de klemtoon zich bij ons ontwikkelt,
			 de quantiteit uit onze taal niet weggenomen; al is het dat die quantiteit
			 slechts de hedendaagsche uitspraak volgt, en zich meestal heeft losgemaakt van
			 alle etymologische herinneringen. Ik meen dit met te meer vrijmoedigheid te
			 kunnen stellen, daar het mij is voorgekomen, dat de geëerde Redactie
			 zelve, in de Verhandeling over de Spelling (§ 78 en 79) het denkbeeld van
			 quantiteit, in onze taal, niet heeft laten varen, maar daarvan, als van een
			 verschijnsel nevens dat van den klemtoon daarin voortlevend, melding heeft
			 gemaakt.
		  
		  Maar ik gevoel, dat ik misbruik zou maken van uwe toegevendheid,
			 indien ik hier langer bleef uitweiden, en mij niet haastte, deze reeds veel te
			 lange voordracht te besluiten. Evenwel leggen de vermelde Verhandeling over de
			 Spelling en het daar zoo even door mij gebezigde woord uitweiden als de
			 hand op mij, en houden mij op, om nog van een klein verschil van gevoelen te
			 spreken, dat mij is bijgebleven, na het lezen van het.
			 ‘Voorbericht’ dier Verhandeling (bl. xi), waar het mij
			 voorkwam, dat het woord uitwijden (met den ij-klank), als ontstaan uit
			 een bloote slordigheid in 't schrijven, al te zeer werd verongelijkt. Het is
			 mij niet te doen om dit woord uitwijden voor 't gebruik te handhaven,
			 hetwelk zich vrij algemeen voor uitweiden verklaard heeft, dat juist
			 hetzelfde beteekent; zoodat men het daarnevens behouden van het verouderend
			 uitwijden als onnoodig kan beschouwen. Alleen wilde ik dit opmerken, dat
			 dit uitwijden (met den ij-klank) evenveel recht van bestaan had als zijn
			 tweelingbroeder, en even regelmatig gevormd is. Ik zal zeggen, hoe ik tot dit
			 besluit ben gekomen. Toen ik had opgemerkt dat 
			 Bilderdijk, - niet in dichtmaat; want
{==272==} {>>pagina-aanduiding<<}
dat hij iets om het rijm gedaan zou hebben tegen taalkundige
			 overtuiging, zoude ik het minst van al voor mogelijk hebben aangenomen, - maar
			 in eene der aanteekeningen op den Fingal (Ie Dl. bl. 160) en in de
			 Verhandeling over dit dichtstuk, (IIe Dl., bl. 88) het woord
			 uitwijden bezigde, terwijl hij, in het dichtstuk zelf, IIden
			 Zang, bl. 55) ‘uit te weien’ schreef, kon ik mij niet voorstellen,
			 dat de groote dichter en taalkenner uit enkele slordigheid in zijn proza den
			 thands minder gebruikelijken vorm, maar die hem wellicht meer eigen was,
			 gebruikt had, en dat hij niet een gegronde reden zou gehad hebben om dien vorm
			 als etymologisch gewettigd te beschouwen. Ik ging aan 't zoeken, en ontdekte
			 inderdaad, naar ik meen, wat ik vermoedde. In 
			 Kiliaan vond ik deze glosse: ‘Wijde,
			 wije, (Sax. et Sicambr.’ dat is naar de geldersche uitspraak)
			 ‘wiede: Salix, slier et vimen.’ - Dit woord was mij
			 niet vreemd: het is in ons Greldersch blijven voortleven: wij zeggen nog:
			 weejen, voor teenen, buigzaam hout, als dat der jonge wilgen. Wanneer
			 men nu in aanmerking neemt, dat de wilgeboom in ons vaderland algemeen dient
			 om, in rijen geplant, de erven te bepalen; of dat dit hout, tot omtuiningen
			 gevlochten, den loop van het vee beperkt, dan kan men zich voorstellen, hoe,
			 even als het woord uitweiden overdrachtelijk is genomen van hetgeen
			 eigenlijk gezegd werd van het vee dat de weide uitloopt, en zich al te
			 ver in de ruimte en op vreemde plaatsen gaat vermeiden; men evenzoo, een
			 gelijke overdrachtelijke spreekwijze gebruikend, van iemand die te vrij buiten
			 de palen treedt waar binnen zijn rede zich moest houden, gezegd heeft, dat hij
			 uitwijdde, buiten de wijden, wijen, of wilgen trad, die hem
			 eigenlijk tot grens moesten strekken. Hetzelfde dat bij ons de wilgen doen,
			 doen in het zuiden van Europa, in de veldbezittingen, de olijfboomen: zij
			 scheiden de erven van elkander. Men vindt er een voorbeeld van in het proces
			 van Cecina, waar 
			 Cicero in zijn pleitrede dit verhaalt
			  1):
{==273==} {>>pagina-aanduiding<<}
‘Dit landgoed (namelijk dat waar het proces over liep) wordt aan
			 zijn uitersten grens door een rechte reeks van olijfboomen bepaald. Toen
			 (Cecina) deze was genaderd, kwam (Ebutius, de tegenpartij) met al zijn volk hem
			 te gemoet, riep een zijner slaven genaamd Antiochus tot zich, en beval met
			 luider stemme, dat hij al wie binnen deze reeks van olijfboomen trad, dood
			 zoude slaan.’ Wij zien hier, in dit romeinsche drama, de olijven het
			 tooneel stoffeeren, zooals bij ons de wilgen zouden doen; en vandaar het
			 bekende latijnsche spreekwoord: ‘extra oleas vagari’; dat volmaakt
			 onze overdrachtelijke spreekwijze teruggeeft; hetzij wij haar met
			 uitweiden (buiten de weide loopen) of met uitwijden (buiten de
			 wilgen treden) verkiezen uit te drukken, [Het is waar, dat de onzijdige
			 werkwoorden, op die wijze uit een, door het voorz. uit beheerscht, z.
			 naamw. gevormd, in onze taal zeldzaam zijn: evenwel verzet zich, meen ik, de
			 analogie niet tegen deze onze opvatting van de beteekenis der hier behandelde
			 werkwoorden. Zoo is uitmunten niets anders dan buiten den gewonen
			 muntslag of stempel gaan, in hetgeen ons, in eenig opzicht, boven het
			 alledaagsche onderscheidt. Zoo veronderstellen de woorden, uitlander,
			 uitlandig het w.w. uitlanden, waarvoor, in dien zin,
			 uitwijken in gebruik gekomen is, d.i. de stede zijner woning
		  	(wijk, vicus, οἶκος; zoo als,
		  	wijn, vinum, οἶνος; en wije, vimen,
		  	οἰσύς) verlaten, om elders te
			 leven.]
		  
		  Maar het is goed, M.H.! dat hier op het uitwijden niet zoo
			 streng gewaakt wordt als door den tegenpartijder van Cecina: ik gevoel dat ik
			 het er slecht af zou brengen, daar ik mij reeds zoo lang op een veld dat mij
			 meer lief dan eigen is beweeg: en ik moet u daarom te meer dank zeggen, dat gij
			 mij op die omzwerving tot zoover hebt willen volgen.
		
		
{==274==} {>>pagina-aanduiding<<}

		  Vader, moeder, broeder, zuster, dochter en
			 zoon.

		  
			 
			 
			 Genoemde woorden komen in de meeste Indo-Germaansche talen voor,
				en strekken mede ten bewijze van de gemeenschappelijke afstamming. Hunne
				afleiding, dat wil zeggen, de wijze waarop zij gevormd zijn, de deelen waaruit
				zij bestaan, en de beteekenis dier deelen zijn met genoegzame zekerheid bekend;
				alleen broeder is aan bedenking onderhevig.
			 De vijf eerste hebben hetzelfde achtervoegsel gemeen, hetwelk in
				de verschillende talen naar gelang van ieders idioom verschillende vormen
				aanneemt en in het algemeen een werkenden persoon aanduidt. In de
				verwantschapsnamen, als de hier bedoelde, heeft het in sommige talen twee
				vormen, waarvan de eene, de min of meer verminkte, in de zoogenaamde lichte, de
				andere in de zware naamvallen gebezigd wordt. Dit achtervoegsel luidt:
				tri, -tar, -ter, -τερ, -τηρ, -dar,
				-der, -dor, -dyr, -thar, -ther, -dhir. De Nederlandsche regelmatige vorm is
				-der, in va- der, moe- der en broe- der; - in zus-
				ter en doch- ter is de d door de werking van de voorgaande
				scherpe medeklinkers s en ch tot t verscherpt, op gelijke
				wijze als de d in nogtans uit mnl. noch dan, in
				mettertijd, metterdaad voor met der tijd, met der daad.
			 De beteekenis der stammen of wortels, waarvan deze zoo oude
				woorden gevormd zijn, kan natuurlijk slechts uit de oudere talen, als het
				Sanskrit en Zend worden opgemaakt. Ook moet men bij de vergelijking de wetten
				der klankverschuiving in het oog houden, volgens welke
{==275==} {>>pagina-aanduiding<<}

			 
			 Skr.,	Lat.	Gr.	 	Ndd.	Hoogd.
p,	p,	π	gelijk
					 zijn aan	f, v,	f,
					 v;
bh,	f,	φ	gelijk zijn
					 aan	b,	b,
					 p;
dh,	 	θ	gelijk
					 zijn aan	d,	t.

		  
		  
			 Vader.

			 Dit woord luidt skr. pitri, pitar; zend pita,
			 	pitar, patar; lat. pater; gr. πάτερ,
			 		πατήρ; goth. fadar (op te maken uit
				fadrein, ouders); ohd. fatar, fater; nhd. vater; ags.
				faeder, faedyr; eng. father; onrd. fadhir; deensch en zw.
				fader; ofri. fader, feder; onl. fader, Ps. 67,
				6.
			 Het woord is door aanhechting van het bovengenoemde achtervoegsel
				gevormd, van een werkwoord, welks stam in het Sanskrit en Zend pâ
				luidt, en bewaren, beschermen, onderhouden beteekent. - Vader is
				dus zooveel als de beschermer en onderhouder der zijnen. In het Goth.
				fadrein (ouder) wordt dit begrip ook op de moeder toegepast.
		  
		  
			 Moeder.

			 Dit woord luidt skr. mâtri, mâtar;
				zend mâta, mâtar; lat. mâter; gr.
			 	μήτερ, μητήρ; ohd.
				muater; nhd. mutter; ags. modor; eng. mother; onrd.
				modhir; deensch en zw. moder; ofri. moder; onl.
				muodir, Ps. 68, 9.
			 Het woord is door aanhechting van het genoemde achtervoegsel
				gevormd van een werkwoord, welks stam in het Zend ma luidt en
				meten en scheppen of voortbrengen beteekent. -
				Moeder is dus zooveel als de voortbrengster, de baarster (van
				haar kroost).
			 De vereeniging der begrippen meten en scheppen of
				voortbrengen kan verwondering baren. De bevreemding zal echter ophouden,
				als men bedenkt, dat voortbrengen noodwendig het geven van eene
				gedaante, en dus het afpassen of afmeten der
{==276==} {>>pagina-aanduiding<<}
deelen onderstelt.
				Scheppen beteekent dan ook letterlijk vormen, eene gedaante
				geven. Het Skr. werkw. mâ, dat alleen meten schijnt te
				beteekenen, verkrijgt de beteekenis van maken, voortbrengen, wanneer het
				't voorvoegsel nis- (uit) aanneemt; nis-mâ, maken, is dus
				eigenlijk uitmeten, afmeten, afpassen. Deze opvatting wordt volkomen
				bevestigd door oudsaks, metod en ags. metod, metud, meotod,
				meotud, God, de Schepper; b.v. in Metod alwihta, de Schepper aller
				dingen.
		  
		  
			 Broeder.

			 Dit woord luidt skr. bhrâtri,
				bhrâtar; zend brâta, brâtar; lat.
			 	frâter; gr. φράτερ,
			 		φρατήρ, φρατώρ; goth.
				brôthar; ohd. bruadar, pruadar; nhd. bruder; ags.
				brôdhor; eng. brother; osaks. brôthar; ofri.
				brôther, brôder; onrd. brodhir; deensch en zw.
				broder; onl. bruothar (bruothron). Ps. 68,
				9.
			 Ook dit woord is gevormd door de aanhechting van het bewuste
				achtervoegsel. De stam is aan eenige bedenking onderhevig. De eenige, die zich
				aanbiedt, is skr. bhri, bhar, dragen, ondersteunen, onderhouden, voeden;
				Zend. bar; lat. fer(re); gr.
			 	φέρ(ειν). Broeder schijnt
				eene omzetting te zijn van bhartri, en zooveel te moeten
				beteekenen als: onderhouder, ondersteuner (der moeder na 's vaders
				dood), eene beteekenis die later gewijzigd is. Deze afleiding krijgt groote
				waarschijnlijkheid, als men bedenkt, dat skr. bhartri
				(eigenlijk onderhouder, voeder) gebezigd wordt voor man,
				echtgenoot, als de onderhouder zijner vrouw, terwijl deze
				bhâryâ, d.i. de onderhouden wordende, heet. - Ook het
			 	gr. φρατήρ, φρατώρ
				heeft zijne eigenlijke beteekenis afgelegd en wordt gebezigd voor lid eener
				broederschap; en in het Onrd. heeft nefi, eigenlijk ons neef,
				de beteekenis van broeder.
		  
{==277==} {>>pagina-aanduiding<<}

		  
			 Zuster.

			 De vorm en beteekenis van dit woord is reeds boven, blz. 108,
				verklaard, als zijnde aanverwante vrouw, skr. swasri,
				voor swa-strî, d.i. eigen-vrouw. Hier blijft dus alleen nog
				strî (vrouw) te verklaren overig, waarbij men in aanmerking moet
				nemen, dat strî bepaaldelijk op de kunne ziet, en vrouw als
				vrouwelijk mensch, niet als echtgenoote beteekent. - Pott en
				bopp zijn van gevoelen, dat dit woord eene verkorting is van
				su-tri, bestaande uit den stam sû, voortbrengen,
				baren, en het bewuste achtervoegsel -tri. Volgens deze afleiding zou
				zuster hetzelfde beteekenen als baarster, vrouw, wijf, die aan
				iemand eigen (swa), d.i. verwant is. Men vergelijke hier ook
				osaks. swas man, eigen man, voor broeder, blz. 105, alsmede blz.
				108 en 109.
		  
		  
			 Dochter.

			 Dochter luidt skr. duhitri, duhitar; zend
				dughda, dughdhar; gr.
			 	θυγάτηρ, goth. dauhtar;
				ohd. tohtar, thohter; nhd. tochter; ags. dohtor; eng.
				daughter; osaks. dohtar; onrd. dôttir; deensch
				datter; zw. dotter; ofri. dochter; onl. dohter,
				Ps. 72, 28.
			 Het woord is gevormd door aanhechting van het bewuste
				achtervoegsel aan den stam van een werkwoord, dat skr. duh en zend
				dug luidt, en dat melken, uittrekken beteekent. Eene
				dochter is dus eene melkster, wat op tweeërlei wijze kan
				opgevat worden: als zuigeling, en als dienstmaagd, inzonderheid met
				het melken belast. Dat het woord in de eerste opvatting, in die van
				zuigeling, evenzeer op een zoon toepasselijk zou zijn, is geen bezwaar
				tegen de gegeven verklaring: zoon, zoo als wij zien zullen, zou ook
				evengoed dochter hebben kunnen beteekenen; het skr. sûnu
				wordt dan ook inderdaad in beiderlei zin gebezigd. Het gebruik heeft uit twee
				even gepaste uitdrukkingen voor kind in 't algemeen eene keus
{==278==} {>>pagina-aanduiding<<}
gedaan en het eene uitsluitend op zonen, het andere op dochters
				toegepast. Doch ook de andere opvattting is geenszins zoo onwaarschijnlijk als
				men wellicht denkt. Men herinnere zich slechts, dat onze voorouders nomaden,
				herdervolken, geweest zijn, die van hunne kudden leefden, en dat de begrippen
				zoon of dochter, jongen of meisje en knecht of
				dienstmaagd door elkander loopen. Ons knechtken werd voorheen ook
				voor zoon en jongen gebezigd; en evenzeer vereenigen lat.
			 	puer en puella, gr. παῖς en
			 	παιδίσκη de drie begrippen; ook
				friesch feint en faem beteekenen zoowel jongen en meisje als
				knecht en meid.
		  
		  
			 Zoon.

			 Dit woordt luidt skr. sûnu; zend, met de zeer gewone
				verandering van s in h, hunu; goth. sunus; ohd.
				sunu; nhd. sohn; ags. en osaks. sunu; eng. son;
				onrd. sonr; deensch sön; zw. son. De Oudnederlandsche
				vorm komt in de Karolingische psalmen niet voor; waarschijnlijk zal hij toen
				ter tijd sunu, of misschien sune, geweest zijn.
			 Zoon is door middel van het achtervoegsel -nu
				gevormd van het skr. werkw. sû, zend hu, dat baren, ter
				wereld brengen beteekent. Zoon is dus de geborene, de ter wereld
				gebrachte. Boven, bij dochter, is reeds aangemerkt, dat het Skr.
				sûnu gemeenslachtig was en zoowel dochter als zoon
				aanduidde.
			 
			 L.A.t.W.
		  
		
		
{==279==} {>>pagina-aanduiding<<}

		  Losse aanmerkingen, betrekkelijk woorden, bij Vondel
			 voorkomende.

		  
			 
			 
			 Woed (woedig). Godvrucht (godvruchtig). lg weggelaten.

			 In zijne 
		  Amsteldamsche Hecuba, v. 1030, zegt 
		  Vondel:
		  
			 ‘'T woed ongediert, daer oyt af wert
				gehoort:’ 
		  

		  Niet over de beteekenis, die in het oog loopt, maar over den aard en
			 oorsprong van dit bnw. woed, zijn wij het oneens met 
			 Dr. van Vloten.
		  Zoo als reeds vroeger door ons in ‘de Taalgids’ te
			 kennen gegeven is, houden wij het er voor, dat er hier (even als bij
			 veil voor veilig en bij eene menigte soortgelijke adjektieven)
			 eene weglating van het achtervoegsel ig heeft plaats gehad.
		  Onze redenen zijn bekend. Bij de oudste Nederduitsche Schrijvers
			 wordt woed niet, wel woedig, gevonden, welk woedig
			 klaarblijkelijk van het znw. woede gevormd is, even als vredig,
			 vreugdig, genadig, enz. van de substantieven vrede, vreugde,
			 genade.
		  Van de onderdrukking der g in onze oude taal en de wegwerping
			 der toonlooze i zijn daarenboven talrijke bewijzen geleverd. De
			 gutturale klank der g werd dikwijls (en wordt nog in sommige oorden van
			 Duitschland) tot dien van een j verzacht. In dezen stand behoefde men
			 geen grooten stap te doen om de g geheel te doen wegsmelten. Straks
			 komen wij hierop nog terug: doch ieder zijn beurt! Hooren we nu wat Dr. van
			 Vloten te zeggen heeft.
{==280==} {>>pagina-aanduiding<<}

		  Omtrent dit woed (men gelieve hier wel op te letten) beweert
			 hij nu niet, gelijk hij zoo onvoorzigtig omtrent veil (veilig)
			 gedaan had, dat het een oud oorspronkelijk Nederlandsch adjektief zoude zijn,
			 waaraan later de staart ig was toegevoegd. De hoogleeraar had een zeker
			 voorgevoel, dat we hem dan weêr met het lastige verzoek aan boord zouden
			 komen, om ons dat oorspronkelijke adjektief eens bij de oudste Schrijvers te
			 toonen; en tweemaal te zeggen, dat hij ‘zijn kostelijken tijd niet
			 verbeuzelen wilde om het daar voor ons op te scharrelen,’ zou al het
			 aardige en bevreemdende der nieuwheid hebben gemist. Wat heeft hij nu gedaan?
			 We weten, dat een verzinseltje aan zijne vindingrijkheid niet veel moeite kost;
			 hij heeft er thans iets anders, iets zeer koddigs ook, op verzonnen, en dit
			 koddige verzinseltje heeft hem zoo behaagd, dat hij, naar het schijnt,
			 geëindigd is met het voor waarheid te houden.
		  Het is den lezer uit 's hoogleeraars ‘Levensbode,’ II
			 gebleken, dat hij zich een zeker zuiver Hollandsch taalgevoel toekent, hetwelk,
			 onder meer, zelfs zoo ver gaat, dat het hem de spiksplinternieuwe uitdrukking
			 ‘er wordt bestaan’ heeft doen uitvinden. Wel nu iets dergelijks,
			 zoo niet nog verwonderlijkers, schrijft hij aan 
			 Vondel toe.
		  Voor een eeuw of tien was er (naar 
			 Graff in zijn 
		  Sprachschatz opgeeft) een bnw. wuot in het
		  Oud-hoogduitsch bekend. Wel is waar, Vondel (dit stemt de hoogleeraar
		  toe) verstond dat overoude Hoogduitsch niet, en de Sprachschatz is pas
		  in 1842 uitgekomen; maar desniettegenstaande (en dit is juist het fraaiste van
		  de zaak) bragt de puikpoëet geheel buiten zijn weten, dit oude wuot
		  weêr te voorschijn. Dat wuot (ontdaan van de dikke schimmel, die
		  er op zat) is zijn Hollandsch woed.
		  Hoe ging dit toe?
		  Zeker niet op eene alledaagsche wijze; doch we willen hier 
			 Dr. van Vloten's eigen woorden geven,
			 zoo als die gedrukt staan in zijn ‘Levensbode,’ II, bl. 53, r. 4
			 v.o. ‘Natuurlijk (zegt hij daar) behoefden Vondel
			 noch eenig ander schrijver
{==281==} {>>pagina-aanduiding<<}
daarom dien oorspronkelijken vorm
			 niet te kennen: zij gingen daarbij geheel onbewust
			  1), maar met het zuiverste taalgevoel te werk; een
			 taalgevoel, dat 
			 Mr. Bogaers daarentegen schijnt te derven, of
			 hij hadde zich even gemakkelijk van die afkapping reden kunnen
			 geven.’
		  Men ziet dus, er is hier iets wonderbaars in 't spel. Dat
			 zuiverste taalgevoel heeft uitwerkselen, die niemand nog vermoed had.
			 Het werkt als eene soort van openbaring bij de uitverkorenen, die het bezitten.
			 
			 Vondel, 
			 Hooft, 
			 Huygens, 
			 Six van Chandelier, die alle het adjektief
			 woed gebezigd hebben, zijn, zonder dat de vrome zielen het eens wisten
			 of gisten, met zulke openbaringen begunstigd geweest. 
			 Dr. van Vloten ondervindt ze ook, maar op eene
			 andere manier, en geniet het voorregt van te weten, dat hij ze ondervindt. Wij
			 daarentegen ('t is geen schijn, maar wezenlijkheid) wij erkennen het opregt,
			 dat wij ze derven, en wij erkennen tevens, dat wij ontroostbaar zouden zijn
			 over het gemis van dat zonderlinge taalgevoel, indien het niet (zoo als de
			 meeste zaken) ook zijne keerzijde had en, met name, bij prof. van
			 Vloten in zijne Aanteekeningen op Vondel zulke resultaten
			 opleverde, als waarvan wij er reeds vele in dit Tijdschrift hebben medegedeeld,
			 en thans weêr een versch half dozijntje leveren.
		  Doch dit nu daargelaten; zeker is het altoos, dat die
			 bovennatuurlijke werking van dat zuiverste taalgevoel, door den hoogleeraar
			 verkondigd, al moge zij ernstig gemeend zijn, toch geheel onbewezen is. Zijne
			 innige overtuiging betwisten wij hem niet; doch zij is en blijft niets meer dan
			 een individuëel geloof aan een taalmirakel. Voor ongeloovigen, zoo als wij
			 en anderen, heeft ze niets te beduiden, bewijst ze niets. Wanneer
			 alzoo het wonder wegvalt, wat blijft er dan over?
{==282==} {>>pagina-aanduiding<<}

		  Het adj. woed, dat, gelijk de hoogleeraar toestemt, geen oud
			 oorspronkelijk Neêrlandsch adjektief is.
		  Van waar dit woed, dat dezelfde beteekenis heeft, als het
			 oude woedig?
		  Indien er nu in onze taal geen enkel voorbeeld ware van de weglating
			 der g, noch van de onderdrukking der toonlooze i, zoo zoude het
			 zeer moeilijk zijn, er een natuurlijk herkomen van aan te wijzen; maar juist
			 het tegendeel is waar.
		  Een aantal voorbeelden daarvan hebben we uit 
			 Dr. Brill's 
		  Spraakleer (bl. 124) in dit Tijdschrift
		  aangehaald. Wij hadden hun getal aanmerkelijk kunnen vermeerderen, maar waren
		  overtuigd, dat deze volstonden. Hoe tracht 
		  Dr. van Vloten zich van dit klemmend bewijs af te
		  maken?
		  Na op bl. 54 van zijn ‘Levensbode,’ II, gezegd te
			 hebben, dat 
			 Mr. Bogaers zich geen goede rekenschap der
			 afkapping van ig heeft kunnen geven door het derven, zoo het scheen, van
			 dat taalgevoel, hetwelk de hoogleeraar zich zelven toeschrijft, laat hij
			 dadelijk daarop volgen:
		  ‘Thans neemt hij, om haar te verklaren, tot een geheel
			 onjuiste vergelijking zijne toevlucht, en wil er eene ‘weglating dier
			 zelfde zachte g’ in zien, die in de woorden reinen en
			 rein (voor regenen en regen), zeil (voor
			 zegel), dweil (voor dwegel) voeg er nog bij teil
			 voor tegel en brein voor bregen, tien voor tegen!,
			 plaats grijpt. De verhouding is inderdaad zoo ongelijk mogelijk. Deze
			 zamentrekking van twee lettergrepen tot ééne, waarbij de g
			 verloren gaat en de klinker verlengd wordt, is blijkbaar geheel iets anders dan
			 het wegvallen van een aangehechte lettergreep, die op een g uitgaat: om
			 er een zweem van gelijkvormigheid in te brengen, moet hij dan ook niet
			 ig maar ige als gelijksvorm stellen, waarin de g ook
			 tusschen twee klinkers in 't midden staat. Intusschen wanneer men, om de
			 welluidendheid of de versmaat, dezen wil verkorten, laat men niet de g,
			 maar de toonlooze i weg, en zegt bijv. een'ge, heil'ge, veil'ge,
			 enz.’
{==283==} {>>pagina-aanduiding<<}

		  Voor alles moeten we hier aanmerken, dat, minder waarheidslievend,
			 dan slim, de hoogleeraar uit de door ons aangehaalde voorbeelden slechts die
			 uitkipt, welke best in zijne kraam te pas komen. De g, weggelaten op het
			 eind van hoog in hoovaardij, laat hij stil rusten; de onderdrukte
			 g in de eerste lettergreep deeg van deesem, wordt door hem
			 niet aangeroerd. Zoo ook blijven wijnand voor wig-nand, spij-en
			 voor spij-gen, gaan voor gangen geheel verzwegen. Doch we halen
			 dit slechts aan om een nieuw proefje van zijne manier van argumenteren te
			 geven; we kunnen, zonder schade voor onze bewering, ons tot reinen, zeil,
			 dweil, teil, brein enz. bepalen. In deze woorden, erkent 
			 Dr. v. Vloten, is de g uitgeworpen.
			 Waarom kon dit geschieden? Immers om geen andere denkbare reden, dan dewijl de
			 uitspraak der g zoo zacht was, dat het gehoor de weglating duldde. Op
			 het eind eens woords klinkt de g zeker scherper, dan tusschen twee
			 vokalen in, en daarom werd ze dáár oudtijds met een ch of
			 gh verwisseld. Dit mag de oorzaak zijn, dat we veel meer verbogen
			 woorden op ige vinden, wier uitgang een zachte e geworden is, dan
			 onverbogen woorden op ig, die dit ig (zoo als woed) geheel
			 verloren hebben: maar dit blijft altoos vaststaan, dat de g in
			 reinen, zeil, enz. uit hoofde van haar zachtheid kon wegblijven.
		  Geeft nu de hoogleeraar eenige reden, waarom zulks wel kon plaats
			 hebben in reinen voor regenen, enz., maar niet b.v. in
			 woede voor woedige, godvruchte voor godvruchtige enz.? -
			 Volstrekt niet. - Bewijst hij, dat de g harder was in woedige of
			 godvruchtige, dan in regenen? - Verre van daar; hij beweert het
			 zelfs niet, - Wat wil dan al zijn tegenhaspelen beduiden!
		  Ja maar, thans schrijven we bij verkorting een'ge, heil'ge,
			 veil'ge? - Wat doet het er toe? Bewijst het, dat oudtijds in die woorden
			 niet bij wijlen de g te loor ging? Wat is Hei-lo anders dan
			 Heilich-lo, dat men bij 
			 Melis Stoke leest? Schrijft niet 
			 J. van Heemskerk in zijn 
		  Minnekunst (Amst. 1622), bl. 416, r. 6:
		  ‘Een eene Phoenix’ voor ‘een een'ge of eenige
{==284==} {>>pagina-aanduiding<<}
Phoenix,’ en bl. 419, r. 7, ‘de eene Maeght’
		  voor ‘de eenige Maagd?’ - en, wat veile voor veil'ge
		  betreft, zoo zou het immers overbodig zijn, bij de reeds gegeven voor-beelden
		  er nog nieuwe te voegen?
		  In allen opzigte schiet dus 
			 Dr. van Vloten's redenering te kort.
			 Voor ieder, die de zaak onbevooroordeeld beschouwt, is het duidelijk, dat in
			 onze oude taal met de g op een kleiner schaal heeft plaats gehad, wat
			 met de d, ook om haar zachtheid, op een grooter gebeurde en nog heden
			 ten dage gebeurt. Zoo zien wij immers b.v. in dooden de tweede d
			 soms wegvallen en de zamentrekking tot doôn volgen; in
			 houden gaat meermalen de d te loor en blijft er houën
			 overig, terwijl in hiel voor hield, in vin voor
			 vind, in rij voor rijd, in dee voor deed,
			 enz. de d op het einde des woords dikwijls werd en soms nog wordt
			 onderdrukt.
		  Wij meenen ons betoog hier te mogen sluiten.
		  Treedt men tot ons gevoelen toe (dit is de slotsom van onze geheele
			 redenering), dan ziet men woed, veil, godvrucht, enz. voor woedig,
			 veilig, godvruchtig, enz. op eene natuurlijke wijze verklaard. Men heeft
			 een taalverschijnsel voor oogen, dat met de erkende zachtheid der g in
			 verband staat en ook bij andersoortige woorden, dan de adjektieven op
			 ig, dikwijls waargenomen wordt.
		  Is men daarentegen met onze natuurlijke uitlegging niet te vrede,
			 dan moet men Dr. v. Vloten's wonderwerkend taalgevoel en
			 bovennatuurlijke woord-openbaringen - al ondervindt men die zelf niet, zoo als
			 hij, - ten opzigte, niet slechts van 
			 Vondel, 
			 Hooft en hun tijdgenooten, maar ook van 
			 Bilderdijk en de zijnen, geloovig aannemen.
		  Wie nu veel van mirakelen houdt, schare zich aan de zijde des
			 hoogleeraars: ons, die niet zoo bijzonder tot het mystieke overhellen, zij het
			 geoorloofd bij het natuurlijke te blijven.
		  
{==285==} {>>pagina-aanduiding<<}

		  
			 Te weicke of weeke leggen.

			 In zijne 
		  Bespiegelingen van Godt en Godtsdienst, uitg. v.
		  1662, bl. 96 en 97, stelt 
		  Vondel ons den schilderenden Apelles op deze
		  wijze voor:
		  
			 ‘Apelles volght natuur met kunst na in het diepen 
			 En hoogen op zijn maet, hij starooght en verdrijft 
			 Zijn verwen liefelijck, wie suft en achterblijft, 
			 Hij volght zijn leitsvrou kloeck en wenscht haer in te
				stappen, 
			 En leght zijn geest te weicke op aert en eigenschappen 
			 Van 't leven, -’ 
		  

		  Bij den voorlaatsten regel schenkt 
			 Dr. v. Vloten zijn inteekenaars weder eene
			 kritische tekstverbetering, die in hare soort niet onderdoet voor zijne
			 vroegere van den stierenman; de Israëlieten, die acht slaan
			 zonder te weten waarop; de vrouw, die duurt; zijn voeren of
			 vueren, voor weren (in een boek door hem gezien, waarin het niet
			 staat) en dergelijken meer.
		  Naar zijn oordeel deugt te weicke niet. In de plaats daarvan
			 laat hij te werke drukken, kortaf daarbij in de noot zeggende (zie zijn
			 Vondel I, bl. 617, kol. 1, no. 4): ‘zoo leze men voor
			 weike.’
		  Terwijl wij bij dit nieuwe resultaat van 's hoogleeraars mirakuleus
			 taalgevoel een oogenblik stilstonden, schoot ons zoo het een en ander te
			 binnen, dat daar maar in 't geheel niet mede overeenstemde. Wij keken dat
			 woordenlijstje eens in, hetwelk hij zoo knap geweest is van uit te vinden, dat
			 wij ons vervaardigd hebben, maar hetwelk hij om zekere redenen volstrekt niet
			 lijden mag. Wat we daar opteekenden, deelen we hier den lezer mede:
		  ‘Te weicke of te weeke leggen, gelijk ook
			 kortaf, weeken, komt meermalen in een overdragtelijken zin bij onze oude
			 Schrijvers voor. Wat op of in iets vochtigs weekt of te weeke gelegd wordt,
			 raakt daarvan geheel doortrokken. Daarom ook wie zijn geest op eenige zaak te
			 weeke legt, wordt van die zaak gansch doordrongen, raakt er volkomen bekend
{==286==} {>>pagina-aanduiding<<}
mede. 
			 Vondel heeft in zijne 
			 Bespiegel. B. III, v. 402, deze uitdrukking aldus
			 gebezigd.
		  De ooren te weeke leggen op iets wordt gezeid voor
			 aandachtig hooren naar iets. Deze spreekwijze vindt men in
			 Aldegonde's 
		  Bijenkorf, stuck II, cap. 11 (uitg. v. 1574, fol.
		  140 verso, r. 4 v.o.): ‘Hier mogen de Ketters (staat daar) hare ooren wel
		  te weycke legghen,’ dat is zooveel, als wel scherp
		  toeluisteren. Ook bij Vondel treft men haar aan. Zie 
		  Poëzy, uitg. v. 1682 D. I, bl. 661. Hij zegt
		  daar van het hoog verblijf der Goden:
		  
			 ‘Men leit er 't oor te week op 't
				goddelijk gezang 
			 Der heemlen, -’ 
		  

		  (Deze plaats heeft 
			 Dr. v. Vloten niet eens opgemerkt! Zie zijn
			 Vondel I, p. 331, kol. 2, r. 6 v.o.).
		  Desgelijks schrijft 
			 Broekhuizen in zijn 
		  Gedichten, bl. 33, v. 10.
		  
			 ‘Dit bos heeft ook verstant. Ick zie vast esch en eik 
			 Hun ooren leggen in uw tovertaal te weik.’ 
		  

		  Hooft gebruikt eenvoudig weeken. Zie
			 zijne 
		  Gedichten, uitg. v. 1636, in 4to, bl,
		  345, r. 3 v.o., waar hij van Arbele's lied zingt:
		  
			 ‘'t Gediert in 't lief geschal zijn' ooren zoude
				weiken.’ 
		  

		  Tot hier toe het zoogenaamde woordenlijstje. Ieder zal nu ligtelijk
			 begrijpen, waarom wij het er voor houden, dat 's hoogleeraars wonderdoend
			 taalgevoel hem hier, bij zijn alles behalve Vondeliaansch te werke
			 leggen, weder onbarmhartig bij de neus gehad heeft.
		  
		  
			 Waren, bw.

			 In Vondel's 
		  Hippolytus (v. 1484-1488) komen de navolgende
		  woorden voor, door Phedra in hare wanhoop uitgesproken:
		  
			 ‘D'onnoosle jongeling, heel kuisch van siel en oogen, 
			 Door mijn' bloedschennis hier gesmoort legt in sijn bloed, 
			 Ontfang, ô Hippolyt, het geen u waeren doet. 
			 Mijn' goddelooze borst ontbloot ick voor 't rechtvaerdigh 
			 Ter wraeck geslepen spits. -’ 
		  

{==287==} {>>pagina-aanduiding<<}

		  Den middelsten regel, waarin 't woord waeren voorkomt,
			 verklaart 
			 Mr. v. Lennep (Vondel II, bl. 753) met
			 zijne gewone rondborstigheid, dat hij zeer onduidelijk vindt, zoowel in
			 Vondel's Hollandsch, als in
			 Seneca's Latijn. Hij poogt hem dan ook niet uit te
			 leggen.
		  Dr. v. Vloten heeft zich verbeeld hier beter
			 in te zullen slagen. In zijne aanteekening op deze plaats (zie zijn
			 Vondel I, bl. 268, kol. 2, n. 10) zegt hij: ‘versta: uw schim
			 nog rondwaren; in 't Latijn schijnt Vondel moras voor
			 mores gelezen te hebben (recipe jam mores): de oorspronkelijke
			 zin is: ontvang wat u naar 't gebruik toekomt.’
		  Dit alles echter, ronduit gezeid, raakt kant noch wal. De
			 hoogleeraar stelt zich ten onregte voor, dat Vondel met zulk eene
			 overhaasting las, als we niet zelden bij Dr. v. Vloten dit
			 onderstellen moeten.
		  Bij seneca luidt vs. 1196: ‘- recipe jam mores
			 tuos!’ en voor het aannemen van moras tuos zou in 's
			 dichters tijd een pas beginnende schoolknaap een of misschien wel twee plakken
			 gekregen hebben. Het is weêr een roekelooze en ongegronde gissing van den
			 uitlegger, zoo als wij er al meer onder handen hadden.
		  Zie hier wat er van de zaak is:
		  Vondel, die, ofschoon geen groot Latinist, zich echter den
			 tijd gunde om, eer hij schreef, aandachtig te onderzoeken, heeft bij de
			 overbrenging dezer plaats de zeer aannemelijke uitlegging van den ouden
			 commentator 
			 Farnabius zich toegeëigend, welke den
			 voormelden versregel dus verklaart:
		  
			 ‘Recipe, ô Hippolyte, justam castitatis tuae famam
				 1).’ 
		  

{==288==} {>>pagina-aanduiding<<}

		  Bij den Hollandschen dichter laat zich dus de geheele zin op de
			 navolgende wijze omschrijven:
		  Ten gevolge van Phedra's snoode betigting is
			 Hippolytus deerlijk omgekomen. Zij door te laat berouw, liefde en
			 wanhoop gemarteld, staat gereed zich het leven te benemen; maar, dit doende,
			 wil ze toch tevens, dat haar dood alom de onschuld van haar geliefd slagtoffer
			 doe erkennen. Zich, bij dezes misvormde overblijfselen, den dolk in het hart
			 stootende, roept zij uit: ‘Ontfang, o Hippolyt, het geen ‘u
			 waeren doet.’ Dit waeren doet beduidt: o.i. niets anders,
			 dan waart; en een der beteekenissen van waren (in den grond
			 hetzelfde als weren) is (gelijk men bij 
			 Kiliaen zien kan) vindicare, defendere,
			 immunem servare: welken zin het woord meer heeft bij onzen Dichter, als
			 o.a. in zijn 
		  Lucifer v. 685. Wat wijders waren doen,
		  voor waren, betreft, zoo is het bekend, dat deze spreekwijze (nog heden
		  ten dage in het Engelsch levende), ook bij onze oude Schrijvers gevonden wordt.
		  Om geen meer voorbeelden bij te brengen, wijzen wij slechts op het versje, dat
		  voorkomt in Vondel's 
		  Tooneel des Menschelikken Levens, (uitg. v. 1661)
		  bl. 71:
		  
			 ‘'s Werelts goet 
			 Dat dikwils doet 
			 Den Mensch bekoren: 
			 Word moeylik vergaart, 
			 Met zorg bewaart, 
			 Met rouw verloren.’ 
		  

		  Klaarblijkelijk beduidt hier doet bekoren niets anders dan
			 het Eng. does allure, of ons tegenwoordig bekoort.
		  Deze uitlegging komt ons de aannemelijkste voor: echter,
{==289==} {>>pagina-aanduiding<<}
indien men waren in den bovenvermelden zin van vindicare,
			 defendere opvat, en in het praesens (gelijk meer) een zeer
			 nabijzijnd futurum ziet, zou de uitdrukking: ‘Ontfang ô
			 ‘Hippolyt, hetgeen u waeren doet!’ de beteekenis kunnen hebben van:
			 ‘Ontvang ô Hippolyt, (in deze met mijn dood bezegelde bekentenis)
			 datgene, wat (van dit oogenblik af) u of uwe nagedachtenis zal doen verdedigen:
			 met andere woorden: u als onschuldig zal doen erkennen.’
		  Aan welke dezer twee, elkaâr niet ver ontloopende, opvattingen
			 men den voorkeur geven moge, dit blijft altoos zeker, dat er aan het
			 ‘rondwaren der schim van Hippolytus’ volstrekt niet te
			 denken valt. De eenige schim, die hier aan 't waren geweest is, was een
			 hersenschim van 
			 Dr. v. Vloten.
		  
		  
			 Heersch, bnw.

			 In Vondel's 
		  Sophompaneas IIIde Bedrijf, vindt men
		  de beschrijving eens tafereels, voorstellende Joseph's kuische vlugt
		  uit de armen van Jempsar. Naar mate Joseph's ingetogenheid
		  meer waarde zoude hebben, naar die mate moest ook de verliefde vrouw
		  verleidelijker geschilderd zijn. Bij de aanwijzing wordt ze dan ook genoemd
		  (zie vers 870):
		  
			 ‘Een schoone en heersche vrouw, -‘ 
		  

		  Wat beduidt dat heersche?
		  Dr. v. Vloten in zijn Aant, (I, bl. 316, kol.
			 2) zegt: baatachtige; doch dit was een drukfout, gelijk men zien kan in
			 de drukfouten lijst achter zijn Iste Deel, en moest
			 baasachtig wezen. Volgens hem was dus de bekoorlijke Jempsar
			 eene schoone en baasachtige vrouw. Gelijk, wanneer men zegt: eene
			 engelachtige vrouw, men daardoor meent eene vrouw, die naar een engel lijkent,
			 die iets van een engel heeft; zoo zou eigenlijk een baasachtige vrouw
			 beteekenen eene vrouw, die iets had van een baas, die het voorkomen van
		  	een baas had. Dit evenwel kan de bedoeling des uitleg-
{==290==} {>>pagina-aanduiding<<}
gers niet geweest zijn. Het schijnt dus, dat hij er heerschzuchtig
			 mede gemeend en slechts het zonderlinge baasachtige heeft genomen, omdat
			 bij 
			 Mr. v. Lennep heerschzuchtig in de noot
			 stond. Maar dan nog dwaalde 
			 Dr. v. Vloten bij het blindelings volgen van
			 zijn bekwamen, doch niet onfeilbaren, voorganger. Als eene
			 heerschzuchtige vrouw is Jempsar, noch door 
			 Vondel, noch door iemand anders, voorgesteld.
			 In 's dichters plan kon het niet liggen haar een karakter toe te kennen, dat
			 haar vooral bij hare huisbedienden, waartoe Joseph behoorde, alles
			 behalve bemind zou hebben gemaakt. Dat zij, als eene andere Phedra van liefde
			 razende, gaarne door Jozeph gekust zou geweest zijn, daarin stak geen
			 heerschzucht, en, trekken van heerschzucht haar te geven, kon dus ook in de
			 bedoeling des schilders niet liggen.
		  Heersch, hoewel in een overdragtelijken zin dikwijls voor
			 heerschzuchtig gebruikt, beteekent oorspronkelijk iets anders. Gelijk
			 het bnw. boersch, van boer afgeleid, datgene beduidt wat tot den
			 boer of boerenstand behoort, en zoo ook slaafsch op den
			 toestand van een slaaf ziet; desgelijks beteekent heersch
			 eigenlijk wat tot den heerenstand behoort; dus aanzienlijk,
			 voornaam. In dien zin is het hier door Vondel aangewend. Het was
			 geen gemeene vrouw, dien de schilder voorgesteld had, maar een schoone vrouw
			 van hoogen rang, die voor een dienstman te verleidelijker moest wezen, naar
			 mate hij diep beneden haar stond, en zich niet over haar karakter te beklagen
			 had.
		  Reeds uit den aard der zaak blijkt het dus, dat laatstgenoemde
			 beteekenis hier aan het woord toe te kennen is; doch zulks wordt nog versterkt
			 door eene andere plaats bij Vondel, waar heersch nagenoeg
			 denzelfden zin heeft. Als namelijk (in zijn Joseph in Egypten) de
			 voedster van Jempsar haar afkeerig zoekt te maken van Joseph,
			 door aan te merken, dat hij slechts een slaaf is, antwoordt zij: (v.
			 356-362).
		  
			 ‘Zwijg stil, verkleen hem niet: gij moort mijn ziel door d'
				ooren: 
			 Wat zwerft 'er menigh heldt, dien 't aen geluck ontbreeckt, 
			 Maar niet aen stam noch deught, al wat in Joseph
				steeckt 
{==291==} {>>pagina-aanduiding<<}

			 Gelijkt niet slaefs, maer heers: dat zweemsel en
				die gaven 
			 Getuigen; hoe hij nam zijn oorsprong uit de braven: 
			 Doch 't zij zoo 't wil; ick wensch voor zijn slavin te gaen. 
			 Geluckigh waer de vrouw, die onder hem moght staen.’ 
		  

		  Heers ziet men staat hier tegenover slaefs. Ten
			 opzigte van de spelling dezer woorden behoeven we niet te herinneren, wat we
			 reeds vroeger in dit Tijdschrift, VII, bl. 220, aantoonden, t. w. dat in deze
			 soort van adjektieven de sch dikwijls bij de ouden met de s
			 verwisseld wordt. Overigens, indien we het geheele antwoord van
			 Jempsar hier hebben overgenomen, het is geweest ter meerdere
			 bevestiging van ons zeggen, dat 
			 Vondel in Jempsar's karakter niets
			 heerschzuchtigs of (zoo als 
			 Dr. van Vloten zich sierlijk uitdrukt)
			 baasachtigs gelegd heeft. Joseph's deugd blonk daardoor te
			 uitstekender, dewijl Jempsar niet minder beminnelijk, dan schoon en
			 aanzienlijk was.
		  
		  
			 Onverscheiden, bnw.

			 In het gedicht van 
				Vondel op het 
		  Eeuwgetij van Franciscus Xaverius, Apostel van
		  Oost-Indiën (Poëzij, I, bl. 487) komen deze twee
		  regels voor:
		  
			 ‘Waar 's Hemels wil hem roepen wil en leiden, 
			 Zijn wil is onverscheiden.’ 
		  

		  Op dit onverscheiden teekent 
			 Dr. v. Vloten (II, bl. 68, kol. 1, n. 3) aan:
			 onverschillig.
		  Die onverschilligheid klinkt hier vreemd, en haar aan
			 Xaverius toe te schrijven kon onmogelijk in de bedoeling van zijn
			 lofdichter liggen. Deze heeft blijkbaar willen zeggen, dat de heilige man
			 geen anderen wil had dan den wil van God; dat zijn wil niet
			 gescheiden was van dien van God; één was met dien van
			 God.
		  Inderdaad heeft het w. w. verscheiden dan ook (gelijk men bij
			 
			 Plantijn en 
			 Kiliaen zien kan) de beteekenis van
			 dividere, separare, disjungere.
		  Het bnw. onverscheiden komt meer voor bij Vondel,
			 maar
{==292==} {>>pagina-aanduiding<<}
nooit in den zin van onverschillig, altijd in dien,
			 welke daar zoo even opgegeven is.
		  Als b.v. in de 
		  Herscheppinge van Ovidius, B. XI, door hem
		  verhaald wordt, hoe Ceïx en Halcyone, in ijsvogels veranderd, elkaâr
		  toch trouw blijven beminnen, gebruikt hij deze uitdrukking:
		  
			 ‘- - - vrou en man 
			 Genieten beide één lot, in 't minnen
				onverscheiden.’ 
		  

		  's Hoogleeraars onverschillig zou daar een zonderling figuur
			 maken.
		  Zie ook in het 2de Boek van 's Dichters 
		  Bespiegelingen, (uitg. v. 1662) bl. 47, r. 2
		  v.o.:
		  
			 ‘Is Godt en stof hetzelve, en
				één en onverscheiden 
			 Zoo lijdt de Godtheit…’ 
		  

		  en aldaar bl. 82, r. 7:
		  
			 ‘Zoo brant de liefde in God met een' volkomen gloet; 
			 Dewijl de liefde, van Godts wezen onverscheiden, 
			 Niet laten kost zich zelve in 't schepsel uit te
				breiden…’ 
		  

		  Wij meenen met deze bewijzen te kunnen volstaan.
		  De schim van Xaverius heeft regt om tegen 
			 Dr. v. Vloten's beleedigend taalgevoel
			 op te komen, en ten opzigte der beschuldiging van onverschilligheid
			 eerherstelling in de Corrigenda te vorderen.
		  
		  
			 Rechtevoort.

			 In het Voorberigt van Vondels 
		  Hierusalem verwoest leest men de navolgende
		  regelen, vertaald uit de 
		  Aeneis van 
		  Virgilius.
		  
			 ‘Wilt, Vader, kuysche vingren aen 
			 d' Huysvaderlijcke Goden slaen. 
			 't Waer mij een een schandvleck rechtevoort 
			 Die - 
			 - - 
			 'Te roeren, -’ 
		  

		  Dr. van Vloten, niet vertrouwd met de toch nog
			 al bekende beteekenis van 't woord rechtevoort, heeft naar gewoonte
{==293==} {>>pagina-aanduiding<<}
zijn
			 zuiver Hollandsch taalgevoel te baat genomen om die te raden, maar hij is er
			 weêr slecht door gediend geworden. Het heeft hem ingegeven, dat
			 rechtevoort (omdat het er zoo'n beetje naar leek) kortaf, ronduit
			 moest beduiden; en ziet! het beduidt heel iets anders.
		  Ofschoon thans verouderd, komt het zeer dikwijls voor bij de
			 vroegere Schrijvers en heeft het daar altoos den zin van nu of
			 thans en ook wel van aanstonds. Dit wordt door 
			 Plantijn en 
			 Kiliaen bevestigd.
		  De eerste beteekenis bezit het in de hiervoren aangehaalde
			 versregels, waar kortaf, ronduit op tastbaren onzin uitloopen.
		  Eneas, namelijk, zijn huisgoden uit den brand van Troje
			 wenschende te redden, draagt die vrome taak op aan zijn vader. Hij zelf toch
			 kwam bebloed uit den strijd en mogt die heiligdommen met geen onreine handen
			 aanraken. ‘'t Waer mij een schandvlek (zegt hij) thans die te
			 aanroeren.’
		  Op meer andere plaatsen komt het woord bij 
			 Vondel voor, maar altijd in een der opgegeven
			 beteekenissen: b.v. in de 
		  Elektra, v. 1318, in den 
		  Sophompaneas, v. 1258, in den 
		  Hippolytus, v. 110 en v. 292, in 
		  Koning Edipus, v. 1674, enz.
		  De Commentator gaat het daar overal met stilzwijgen voorbij,
			 waarschijnlijk vertrouwende zich met zijn kortaf, ronduit, al wel
			 uitgesloofd te hebben; maar dat zijne jeugdige of minkundige lezers verbaasde
			 gezigten trekken zullen, wanneer zij daar met ronduit en kortaf
			 den zin zullen willen ontcijferen, kan wel aan geen twijfel onderhevig
			 zijn.
		  Hier eindigen wij ons nieuw zestal proefjes, betrekkelijk woorden
			 uit Vondel, door 
			 Dr. van Vloten verklaard of, liever,
			 verduisterd. Veroorlooft ons nu, geachte Lezers, eer dat we sluiten, nog deze
			 vraag: Vindt ge niet, dat de hoogleeraar verstandig zou handelen, indien hij
			 zijn best deed om maar, hoe eer, hoe beter, van zijn zuiver
			 Hollandsch taalgevoel af te komen?
		  
		  Rotterdam, den 5den Januarij 1866.
		  Mr. A. Bogaers.
		  
		
		 
{==294==} {>>pagina-aanduiding<<}

		  Proeve eener taalkundige behandeling van het Oost-Geldersch
			 taaleigen.

		  
			 § 3.

			 Klankwijziging.

			 Men kan de veranderingen, welke in het Graafschapsch taaleigen de
				klinkers door wederkeerigen invloed of anderszins ondergaan, terugbrengen tot
				twee rubrieken, tot klankwijziging en tot klinkerverkorting.
			 Onder klankwijziging verstaan we de verandering, welke een klinker
				ondergaat door invloed eener i of j, die in eene volgende
				lettergreep staat of gestaan heeft. In de meeste gevallen zou men in de
				Hoogduitsche spraakkunsten den term ‘klankwijziging’ kunnen
				vertolken met het woord umlaut, maar niet altoos. Want klankwijziging
				omvat al de gevallen, waarin zich een klinker gewijzigd voordoet ten gevolge
				eener volgende i of j, en de term umlaut heeft alleen
				betrekking tot den overgang van a in ä, van o in
				ö, van u in ü, en van au in
				äu. Bijvoorbeeld, de Duitscher zegt, dat gäbe door
				‘umlaut’ ontstaat uit gab, maar dat geben in den
				3den pers. enkelv. van den Tegenw. Tijd, Aantoon. Wijs, gibt
				of giebt heet, wordt door hem niet toegeschreven aan umlaut.
				Zelfs is het niet gebruikelijk de e in setzen, en dergelijke
				woorden, een ‘umlaut’ van a te noemen. De reden
				waarom men in de Hoogduitsche spraakkunsten aan gemelden term zulk eene
				beperkte beteekenis gehecht heeft en nog hecht, ligt voor de hand. Immers ten
				tijde dat men het woord ‘umlaut’
{==295==} {>>pagina-aanduiding<<}
uitdacht, bevroedde
				men nog niet de oorzaak waaraan de a, o en u (dus ook au)
				hun verandering van klank hadden te danken. Thans echter, nu men de reden wel
				kent, had men aan het woord ‘umlaut’ een ruimeren zin kunnen en
				moeten geven, den zin dien wij aan ‘klankwijziging’ hechten. De
				klankwijziging wordt in het Graafschapsch streng toegepast, veel strenger dan
				in het gewone Nederlandsch, en even streng als in het Hoogduitsch, de
				Skandinavische dialecten en het Angelsaksisch. In voorbeelden uitgedrukt,
				bestaat klankwijziging dáárin, dat a overgaat in e
				of è; å in åe; e of è in
				gesloten i; ee in ei; o in ö; oo, ò en
				ô in eu; oe in uu (in open lettergrepen
				u).
			 De voorbeelden, die volgen en natuurlijk met een veel grooter
				aantal kunnen vermeerderd worden, zullen voldoende zijn om het gezegde op te
				helderen.
			 Van a is de klankwijziging e, behalve voor f, g,
				j, v en z, waar het è is; als: hand heeft in
				het verkleinwoord hendeken (uit handekin
				 1)); evenzoo man, verkleinwoord menneken; mèjen
				voor majen ‘maaien;’ zèjen voor zajen;
				wèjen voor wajen; zetten voor zetjen; zak, verkl.
				zeksken; zage, verkl. zègsken, enz. - Eenigszins afwijkend
				zijn steet, 3de pers. enk. Teg. Tijd, Aant. W. van
				stån; geet van gån; zoo ook de 2de pers.
				steest en geest. Deze vormen zijn zóó te verklaren,
				dat, in een tijd toen de klankwijziging nog niet was doorgedrongen, en tevens
				de oorspronkelijk lange a nog niet als å werd
				uitgesproken, de a van den stam des werkwoords met de daaropvolgende
				i van den uitgang, dus te zamen ai luidende, in ee is
				overgegaan. Dit is geheel regelmatig, want elke ai, nog in het Gothisch
				stand houdende, is in het Graafschapsch, zoowel als in het Nederlandsch, tot
				ee geworden.
			 De å wordt åe, als: måne,
				verkl. måentjen; stråte, verkl, stråetjen;
				måte, verkl. måetjen; ås, verkl.
				åesken.
{==296==} {>>pagina-aanduiding<<}

			 De e of è wordt i, als: gifste
				‘geeft ge,’ voor givist-du, van ik gève;
				richten, uit rechtjen, van recht; nimp(t), 3de
				pers. enk. van ik neme, voor nemit.
			 De ee wordt ei, als: van heel komt
				heil (voor heeli), en heiland (voor heeljand); van
				breed, verbreijen ‘verbreiden;’ klein staat voor
				kleeni; rein voor reeni; bereid voor bereedid; vergelijk
				gereed.
			 De o wordt ö, als: dop, verkl.
				döpken; kop, verkl. köpken; rok, verkl.
				röksken; könink voor koning; nöte voor
				noti, ‘noot, de vrucht;’ kömp(t), 3de
				pers. enk. van ik kome, voor komit; enz. - In menig woord komt
				als klankwijziging van o niet ö, maar u voor; bijv.
				in vullen van vol; in hundeken van hond; gulden van
				gold. In het Hoogduitsch vindt men dezelfde afwisseling tusschen
				könig, höflich, e.a. en füllen, gülden;
				evenwel niet altijd in dezelfde woorden; bijv. het Hoogd. heeft nüsze,
				mühle, waar het Graafs, nöten, möle heeft. Zoover we
				hebben kunnen nagaan, is de u gebruikelijk voor eene l of
				n, met onmiddellijk volgenden medeklinker. Het woord mölder,
				‘molenaar,’ zou kunnen schijnen eene uitzondering te maken, maar
				zulks is in werkelijkheid niet het geval, omdat de d hier een later
				ingelaschte letter is, en de oudere vorm mölre, mölere geweest
				is.
			 De ò wordt eu, als: leugen voor
				lògin; dreuge voor drògi
				 1).
			 De oo wordt insgelijks eu, als: heuren voor
				hoorjen; leupsch voor loopisch, van loopen; deupen, deupsel;
				streupen; deuri voor doori (in plaats van dori); veur
				voor voori (in plaats van vori); beumken, verkl. van
				boom; teunen ‘toonen;’ Teunis uit
				Antŏnius.
			 De ô wordt ook eu, als: zeute voor
				zôti; zeuken voor zôkjen; bleujen
				‘bloeien’ voor blôjen; meuite voor môite,
				bemeujen voor bemôjen; breurken, verkl. van brôr
				‘broeder;’ veute is
{==297==} {>>pagina-aanduiding<<}
meerv. van vôt;
				bleumeken, verk. van blôme. De oe wordt u, als:
				moes ‘muis’ heeft in het meerv. muze; van boer
				komt buurschap; hoes, verkl. huusken.
			 Als men de werking van den regel der klankwijziging in het
				Graafschapsch met die in het gewone Nederlandsch vergelijkt, zal men ontwaren,
				dat het laatste den regel ook kent, doch op lange na niet zoo streng daaraan
				vasthoudt. Men denke slechts aan zetten, leggen, steden van stad,
				deur, leugen, keuren, heil, verbreiden, buurt, aanrichten van recht,
				gift van geven, en andere dergelijke, te veel om te noemen. Maar het
				Nederl. gaat met veel meer willekeur hierin te werk; vooreerst laat het vormen
				met en zonder klankwijziging toe, bijv. klein en kleen,
				aanrichten en aanrechten, leugen en logen, beukeboom en
				boekeboom, heusch en hoofsch
				 1), kunst en konst, gunst
				en jonst. Wijders is klankwijziging geheel onbekend bij verkleinwoorden
				en voor de uitgangen van naam- en werkwoorden. Over het algemeen, schijnt het,
				is de Nederlandsche schrijftaal afkeeriger van de klankwijziging, dan het
				eigenlijk gezegde Hollandsch, de spreektaal der provincie Holland; daar zal men
				evenmin als in Gelderland hooren zeggen kleen, logen, boekeboom, hoofsch,
				konst, jonst. Hieruit kan men zien, hoe menige vorm in onze schrijftaal
				Vlaamsch is.
			 Dat wat de klankwijziging heeft veroorzaakt, namelijk de i
				(of j) in eene lettergreep, volgende op die waar de klinker gewijzigd
				wordt, bestaat tegenwoordig niet meer als zoodanig. De i (of j)
				is òf tot eene stomme e geworden, òf is geheel
				uitgevallen. Waar de oorzaak ophoudt, houdt ook het gevolg op. Daarom zal men
				in woorden van nieuwer dagteekening geen klankwijziging meer aantreffen.
				Buitendien zijn er woorden, die geen klankwijziging vertoonen, zonder dat men
				bepaaldelijk den grond voor zulk eene uitzondering kan opgeven, bijv. in
				golden ‘gouden,’ holten, boerinne, en enkele
{==298==} {>>pagina-aanduiding<<}
andere. Misschien zijn het juist woorden, die nieuw gevormd, of
				althans op nieuw gevormd zijn.
		  
		  
			 § 4.

			 Klinkerverkorting.

			 Met den naam van klinkerverkorting wagen wij het een verschijnsel
				te bestempelen, dat min of meer zich voordoet in alle Germaansche talen. Men
				heeft, zoover ons bekend is, daarvoor nooit een algemeenen term bedacht, omdat
				men niet bespeurd heeft hoe algemeen het verschijnsel is, en omdat men veel
				minder nog de voorwaarden gevonden heeft, waarvan de klinkerverkorting
				afhankelijk is. Alvorens te zeggen waarin deze bestaat, zullen wij
				duidelijkshalve de zaak wat dieper ophalen.
			 Alwie met de versbouwkunst van het Grieksch, het Latijn en veel
				andere talen, bekend is, weet dat men ten opzichte van de tijdmaat, d.i. den
				duur in het uitspreken, de lettergrepen verdeelt in lange en in korte. In eene
				lange lettergreep is de klinker lang òf uit zijn aard, òf omdat
				hij, hoewel kort van aard, gevolgd wordt door twee of meer medeklinkers. In
				eene korte lettergreep staat een uit zijn aard korte klinker, en wel
				zóó, dat er niet meer dan één medeklinker op volgt.
				Bijv. in lachen
				 1) is de eerste lettergreep kort, in
				laken is ze lang van aard, en in lachten is ze ook lang ten
				gevolge der twee volgende medeklinkers. Het is onnoodig voorbeelden uit andere
				talen te kiezen, want tijdmaat bestaat in onze taal even goed als elders. Om de
				a, zooals die gerekt wordt uitgesproken in laken, uit te brengen,
				heeft men meer, tweemaal meer, tijd noodig, dan om de niet-gerekte, d.i. korte
				a in la-chen uit te brengen. Doch om de eerste lettergreep in
				lach-ten uit te spreken, heeft men ook tweemaal meer tijd noodig dan om
				la in la-chen uit te brengen, dus even veel tijd als om la
				in laken te zeggen.
{==299==} {>>pagina-aanduiding<<}

			 Dan, al bestaat er tijdmaat in onze taal, voor ons oor heeft eene
				geregelde afwisseling tusschen korte en lange lettergrepen niets harmonisch
				meer, en daarom maken wij er geen gebruik van in onze verskunst. Ons oor schept
				daarentegen behagen in eene geregelde afwisseling van op hooger of lager toon
				uitgesproken lettergrepen, d.i. onze verskunst regelt zich naar den klemtoon.
				En zelfs voor dit laatste heeft het volk geen oor meer; dat heeft alleen gevoel
				voor rijm. Er moet evenwel een tijd geweest zijn, dat onze taal meer hechtte
				aan tijdmaat, zooals juist blijken kan uit het verschijnsel, dat wij
				klinkerverkorting hebben geheeten.
			 Klinkerverkorting dan bestaat daarin, dat een uit zijn aard lange
				klinker, indien gevolgd door twee of meer medeklinkers, in klank verkort wordt.
				De lettergreep, waarin de klinker verkort wordt, blijft niettemin lang, omdat
				op den verkorten klinker twee of meer medeklinkers volgen. Bijv. van ik
				loope was de 3de pers. enk. eertijds loopit, later, met
				klankwijziging, leupit, nog later leupt. Om eupt uit te
				spreken, behoeft men een langer tijd dan om eu of oo alleen uit
				te brengen. Wilde men nu toch de lettergreep niet langer uitspreken, wilde men
				de tijdmaat waaraan het oor eenmaalgewend was, niet overschrijden, dan schoot
				er niets anders over dan de eu in den naastverwanten korten klank te
				doen overgaan, dus in ö. Deze korte ö toch + p,
				is gelijk in duur aan eu zonder p
				 1). Zoo moest leupt
				löp(t) worden, en is het werkelijk geworden. Op dezelfde wijze
				is de 3de pers. enk. van ik stoote, stöt voor steutt,
				steutit, stootit; van ik lêge ‘ik lieg,’
				lug voor lugt, en dit voor luugt
				 2); van ik rôpe, röp voor
				reupit; van ik låte, löt voor låetit;
				koopen vormt koch(t) voor koft, dit voor kooft,
				en dit weêr voor koopte. Er zijn nog een tal van voorbeelden, en
				ook van de zoodanige,
{==300==} {>>pagina-aanduiding<<}
welke in het gewone Nederlandsch, evenzeer
				als in het Graafschapsch, de klinkerverkortiug vertoonen. Zoo is Nederl. en
				Graafs. licht (van den dag) ontstaan uit liecht, en dit uit
				liechet; gehucht uit gehoefte, met klankwijziging: gehuuft;
				gerucht uit geruupt, welke de klankwijziging is van geroepte;
				zoo genucht uit genoegte; zocht uit zôkte; likteeken
				uit lijkteeken, waar de ij eertijds, zooals bekend, als lange
				i werd uitgesproken. Hierbij behoort nog het volgende in het oog te
				worden gehouden. In onzen taalstam staat een lange klinker gelijk met den
				overeenkomstigen korten, zoo deze laatste vergezeld is van den neusklank.
				Derhalve is an = aa, in = ii (of naar onze schrijf- en
				spreekwijze: ij), un (later in on overgegaan) = uu
				(of naar onze spelling en uitspraak: ui). Bijv. ons gans luidt in
				het oud-noordsch gás (spreek uit: gaas); ling-s =
				lijk-s in bijwoordelijke uitgangen; mond (mund) =
				muid, bij ons alleen over in plaatsnamen; Engelsen mouth. Nu,
				gelijk de uit zijn aard lange klinker voor twee of meer medeklinkers verkort
				wordt, zoo wordt ook zijn aequivalent, zijnde de overeenkomstige korte +
				neusklank, verkort; d.i. an, en, in, un verliezen den neusklank. Bijv.
				ik denke, vormt in den 3den pers. enk. niet dencht
				(voor denkt), maar dech(t); dus komt van ik brenge
				de 3de pers. enk. breg(t). Ook hierin komt het
				Nederlandsch in sommige woorden overeen met het Graafschapsch, en, inderdaad,
				met alle Germaansche talen; bijv. brengen maakt bracht, niet
				brangt; denken heeft dacht; en zoo vinden wij het reeds in het
				Gothisch.
			 Men zal wellicht vragen: ‘hoe komt het, dat de
				3de pers. enk. Tegenw. Tijd, Aant. Wijs, van loopen is
				löp, terwijl de 3de pers. meervoud is loopt? En
				waarom is de 3de pers. enk. van zeuken ‘zoeken’
				zeukt, en niet zök?’ Voor beide bestaat er een
				deugdelijke reden. De vorm löp(t) staat voor een
				oud-saksisch loopid, maar loopt voor een oud-saksisch
				loopad. Daar de i een zwakker klank is dan a, viel ze
				reeds weg toen de a nog stand hield. De a moest, alvorens te
				verdwijnen, eerst een stomme e worden; dat was de i ook geworden,
			 	maar veel vroeger reeds. Hetzelfde lot wat de i ge-
{==301==} {>>pagina-aanduiding<<}
troffen had, moest ook de a eenmaal treffen, doch later. Terwijl de
				i verdween in den tijd, toen het fijne gevoel, dat de klinkerverkorting
				eischte, nog levendig was, verdween de a, na eerst eene stomme e
				te zijn geworden, in een later tijdperk, toen hetzelfde gevoel verstompt was.
				Daarom heeft de lange klinker in loopt, hetwelk eerst in betrekkelijk
				lateren tijd van tweelettergrepig eenlettergrepig is geworden, stand
				gehouden.
			 Wat zeukt betreft, dit is een werkwoord der 2de
				of zoogenaamd zwakke vervoeging. Zeuken, of laten we duidelijkshalye den
				Gothischen vorm nemen: sôkjan, had in den 3den pers.
				ook niet sôkith (zeukit), maar sôkeith, welk
				laatste gelijk staat met een Graafsch. zeukiit. Men vergelijke dit
				slechts met het Gothische hlaupith (leupit), om terstond in te
				zien, waarom de uitgang der zwakke werkwoorden, zooals zeuken. langer
				stand hield, dan die der sterke, zooals loopen. De lange i is
				eindelijk ook op hare beurt verdwenen, maar niet spoorloos. Want was de lange
				i in zeukiit reeds weggevallen in een tijd toen het oor nog
				klinkerverkorting eischte, zeukt zou dan even goed een korten klinker
				hebben als löp. Dat zulks niet het geval is, toont, dat de klinker
				in den uitgang van zeukt, zoowel als die in het meervoud loopt,
				eerst in betrekkelijk later tijd is weggevallen. Men ziet dus: wat men al a
				priori uit de vergelijking van löp met zeukt en
				loopt zou opmaken, dat er oorspronkelijk verschillende uitgangen in
				moeten schuilen, wordt ten klaarste a posteriori bewezen door de vormen,
				zooals ze in het Gothisch aanwezig zijn.
			 Bij wijze van toepassing, wil ik hierbij de verklaring voegen van
				een paar woorden, waarvan de vorm wel vreemd moet schijnen, indien men op de
				klinkerverkorting geen acht slaat. Ik bedoel lillik (of zooals elders
				schijnt gezegd te worden: lellik) ‘leelijk,’ en
				Grolle ‘Grol.’ De oude vorm van lillik, zoowel als
				van ‘leelijk,’ is leedelijk, leedlijk. Dewijl de uit zijn
				aard lange klinker door twee medeklinkers gevolgd wordt, werd hij verzwakt en
				ging in den naastverwanten korten over. Zoo moest lidlik, en na
				gelijkmaking
{==302==} {>>pagina-aanduiding<<}
van de d aan de l, lillik ontstaan.
				Hetzelfde verschijnsel vindt men in het woord Grolle. Zooals men weet,
				is de andere naam van dit stadje: Groenlo, naar de
				Hollandsche uitspraak, en naar de Geldersche: Grônlo. De gerekte
				klank der ô moest hier verkort worden, omdat ze gevolgd wordt door
				twee medeklinkers, zoodat naar den regel Gronlo moest ontstaan. Hieruit
				kwam, met gelijkmaking van n aan l, wederom Grollo,
				Grolle, en dit laatste is verhollandscht tot Grol. Één
				ding hierbij is zeer opmerkelijk. Indien groen in Groenlo
				werkelijk het bijvoegelijk naamwoord ‘groen’ is (en zulks komt mij
				zeer aannemelijk voor), dan zou men verwacht hebben Grölle, want
				‘groen’ luidt in het Graafschapsch: greun, voor
				grôni. Waarom is nu een vermoedelijk oud Grônilooh
				niet in Greunlo, en dan volgens den regel in Grölle
				overgegaan? Was het volkomen zeker, dat het bijvoegelijk naamwoord
				‘groen’ het eerste deel uitmaakt, dan zou de verklaring deze zijn,
				dat de klinkerverkorting reeds in zwang was vóór de
				klankwijziging. D. i., in een tijd toen men nog alleen grôni
				kende, en nog geen greun, placht men reeds een langen klinker onder de
				gegeven omstandigheden te verkorten, zoodat Grónilooh al
				Grônlo, Gronlo, Grolle geworden was. Onwaarschijnlijk is dit niet,
				want in het Gothisch waar men nog niets van klankwijziging weet, duikt
				klinkerverkorting hier en daar op, als in thahta, brahta ‘dacht,
				bracht.’ Ja, het wordt nog waarschijnlijker uit het Graafschapsch zelf.
				Immers zeuken heeft in den Verleden Tijd zocht. Had
				klankwijziging bestaan, toen de lange klinker van zôkjen
				regelmatig verkort werd, dan had de vorm zöcht moeten wezen, en
				niet zocht. Zocht en Grolle zijn dus volkomen gelijksoortige
				voorbeelden. Voor we van dit onderwerp afstappen, willen we uit de gevonden
				resultaten nog een gevolg trekken. De klankwijziging heeft zich in de
				verschillende Germaansche talen bijkans te gelijker tijd ontwikkeld. Bij de
				Saksen en Angelen van Engeland was ze volledig ontwikkeld omstreeks 850, op
				zijn allerlaatst. Nog vroeger was klinkerverkorting doorgedrongen. Bedenken we
				nu, dat de vorm Grolle niet
{==303==} {>>pagina-aanduiding<<}
meer kon opkomen nadat de regel
				der klankwijziging zich deed gelden, dan komen we tot de slotsom, dat in den
				mond der heideboeren rondom Groenlo het woord ‘Grolle’ gedurende
				meer dan duizend jaar zóó, en niet anders geklonken heeft.
			 
			 Met uitzondering van klankwijziging en klinkerverkorting, valt er
				omtrent andere veranderingen, waaraan klinkers of medeklinkers onderworpen
				zijn, weinig te zeggen. Het ligt niet in mijn plan, eene volledige spraakkunst
				van het Oost-Geldersch te geven, maar om die punten vooral te doen uitkomen,
				waarin het van het Nederlandsch afwijkt. Hiermeê heeft het zooveel
				gemeens, dat het noodeloos zou wezen voor Hollandsche lezers er meer bij te
				voegen. Misschien is het evenwel niet overbodig te doen opmerken, dat even als
				in onze spreektaal, de d tusschen twee klinkers meestal als j
				wordt uitgesproken, en dat eene stomme e in den uitgang van naam- en
				werkwoorden niet wordt afgekapt gelijk in het Hollandsch; bijv. men zegt
				hope ‘hoop,’ ik hope; een hoope; een mensche; een
				mutse; enz.
			 
			 H. Kern.
			 
			 (Vervolg hierna.)
		  
		
		
		  Rentjes.

		  
		  
		  Aan de noordzijde van het vroegere Sint-Janskerkhof te
			 Sluis staan een viertal huisjes, die aan de Diaconie der Hervormde
			 gemeente behooren, door behoeftige weduwen of oudjes bewoond worden en sedert
			 eeuwen den naam dragen van de Rentjes; een' naam, die reeds
			 menigeen, welke hem trachtte te verklaren (en daaronder behoorde ook steller
{==304==} {>>pagina-aanduiding<<}
dezes), wat hoofdbrekens gekost heeft. Werden de huisjes bewoond door
			 renteniers, zoo sprak men, dan ware de verklaring spoedig gevonden; maar nu
			 schijnt de naam bijna een spot voor de bewoners, en dat zal wel de bedoeling
			 niet geweest zijn van de barmhartigheid der middeleeuwen. 
			 Kiliaan heeft het woord niet. Andere bronnen,
			 dan enkele glossaria, kon ik niet raadplegen, en ook die gaven geen licht. Toch
			 geloof ik, dat de weg tot eene bevredigende verklaring min of meer gevonden is:
			 taalkundigen, meer vertrouwd met het Middelnederlandsch dan ik en voorzien van
			 rijkere bronnen, mogen beslissen of ik mij daarin bedrieg.
		  In de Rekening van den Heiligen Geest [d.i. ‘den Armen’]
			 in Onzer Vrouwen kerke te Sluis, loopende van Mei 1482 tot Mei
			 1484, vind ik onder de afdeeling: ‘Ervelike renten’ o.a. het
			 volgende:
		  Diederic van den Walle, van wijlen 20 schell.
			 grooten 's jaars, telken Mei en Martini op een huis en drie
			 cameren daar bachten aan staande, enz., komende van 
			 Wouter den Grooten filius Gillis,
			 heeft afgewonnen gezijn en voort verhuurd 
			 Adriaan Hoeze, den lijndraaier enz.
		  Deze huishuur wordt verantwoord in het hoofdstuk: ‘Ander
			 ontfang van diverschen portien, als van huushueren, van vercoopinghe van huusen
			 ende anders.’ Daar luidt het nu:
		  Eerst van Adriaan Hoeze, klokluider, die in hure heeft een
			 huis, toebehoorende den voornoemden Heiligen Geest, enz. wijlen toebehoorende
			 diederic van den walle, enz.
		  Van 
			 Jan Mostaert, die in hure bezeten heeft een van
			 den tweeën bewoonde Rentkins, staande achter in de plaatse
			 van den huize, voren verklaard, enz.
		  Van 
			 Luuc Reyghers, schipman, die bewoond gehad
			 heeft een van den Rentkins, enz.
		  Hieruit zien wij, dat kameren gelijk gesteld wordt met
			 rentkens, en dat het laatste woord in die beteekenis minstens vier
			 eeuwen oud is. Dit bleek ons ten overvloede nog uit andere plaatsen. Ik vind in
			 eene verweezing van het jaar 1490 het volgende: ‘Item nog een andre huus
			 met vier
{==305==} {>>pagina-aanduiding<<}
cameren of rentkins daar bachten
			 aan staande, komende aan de noordzijde van de Maagdestrate’ enz. Een
			 veertig jaar later rekende men de bijvoeging van kameren niet meer
			 noodig. In eene verweezing van 1529 luidt het: ‘Item nog drie
			 rentkens, staande aan de noordzijde van den Zuiddijk, het een
			 nevens 't ander’ enz. Uit het bovenstaande wordt ons ook duidelijk, dat
			 er onderscheid bestond tusschen een huis en eene kamer of
			 rentken,’ bedriegen wij ons niet geheel, dan hadden de
			 kamers maar één woonvertrek, dat tevens tot keuken enz.
			 diende: nu nog hebben de rentjes maar ééne kamer.
		  Maar niet alleen het woord rentjes, ook renthuizekens
			 troffen wij aan. In het Register van passeeringen van schepenen van
			 Sluis over den jare 1572 vinden wij een stuk, waarin zeker persoon
			 gemachtigd wordt om te verschijnen voor schepenen der stad Brugge
			 en aldaar zijne lastgevers te onterven in zeker perceel en ‘daarin te
			 erven, halm en wettelijke gifte te geven 
			 Mr. Lieven Westerlink, kanunnik in Sint Douaas
			 te Brugge,’ en wel in ‘een groot eestere, metten huusynghen
			 daarbinnen ende met vijf steenen renthuusekens’ enz. gelegen
			 binnen de stad Brugge. Hier heeft renthuisjes ongetwijfeld de beteekenis van:
			 huisjes die verhuurd werden en wij vragen onwillekeurig: kan rentjes
			 zelf oorspronkelijk die beteekenis gehad hebben, of ligt de oorsprong van dien
			 naam wellicht dieper? - Hoe, vragen wij, kwam de Onze Vrouwekerk, òf de
			 Heilige Geest in O. V.-kerk, of welke corporatie anders ook, in het bezit van
			 die huisjes? - Zoo we 't buitendien niet reeds van elders wisten, onze eerste
			 aanhaling zou 't ons genoegzaam verklaren: ze werden afgewonnen. Dit
			 afwinnen geschiedde aldus: de kerken en de H Geest in die kerken, hadden op een
			 groot getal huizen renten, door godvruchtige geloovigen bij hun overlijden ten
			 voordeele van kerk of H.G. daarop bezet. De betaling dezer renten ging geregeld
			 voort, zoolang de stad bloeide en zij dientengevolge wel bevolkt was: doch in
			 tijden van duurte of oorlog geraakten eene menigte, vooral van die kleinere,
			 armoedige kameren
{==306==} {>>pagina-aanduiding<<}
of huisjes onbewoond en bleef de rente natuurlijk
			 achter. Dit duurde soms verscheidene jaren achtereen, tot de rente bijna
			 zooveel bedroeg als het huisje waard was. Dan wendde zich de ontvanger van de
			 kerk of van den H.G. tot de schepenen der stad met het verzoek, dat het
			 vervallen of onbewoonde huis mocht verkocht worden, opdat hij op den
			 verkoopprijs de verachterde renten verhalen konde. Dit geschiedde, en, in den
			 regel, werd wijl niemand meer bood dan de som der verachterde renten bedroeg,
			 de kerk of de H.G. de eigenaar van het verkochte huisje, en men zeide, dat dit
			 afgewonnen was voor de verachterde renten: zulk een afgewonnen huis was het
			 huis van 
			 Diederic van den Walle. Soms ook werd, wanneer
			 de verachterde rente slechts over een paar jaar liep, het huis niet verkocht,
			 maar bloot wettelijk in handen gesteld van den ontvanger der kerk, die het dan
			 ten voordeele der kerk verhuurde, blijvende het eigendomsrecht van den
			 onbekenden eigenaar daarbij onverlet. Dit noemde men niet eene
			 afwinning, maar eene panding, en de dag waarop men panden
			 zou, werd niet zelden met klokslag te voren bekend gemaakt. Wij laten hier ten
			 overvloede eene acte van panding volgen:
		  Op den 28sten dag van Lauwe 1572 zoo compareerde voor 
			 Mr. Christiaan Lamot en 
			 Joos van der Strate, schepenen der stede van
			 der Sluis, in de kerkstrate dezer stede, 
			 Joos Zoetaert, als ontvanger van
			 Onzer-Vrouwenkerke, dewelke aldaar wettelijk pandde, ten behoeve van de
			 voornoemde kerk, op de weduwe van 
			 Cozijn Manghelare, of op dengene die 't aan hem
			 trekt, een huis en erve, staande binnen dezer stede enz., om daaraan te
			 verhalen de som van vijf schellingen 's jaars, ten achter van de jaren 1570 en
			 '71, daar de voornoemde ontvanger zijnen eed toe dede, en aldaar zoo was hem 't
			 voorz. huis en erve wettelijk in handen gesteld over [voor] de voorz.
			 verachterde rente, behoudens elk zijn recht. -
		  Nu is het, na deze uitweiding, ten slotte de vraag: Hebben de
		  	huisjes of kameren, welke door afwinning het eigen-
{==307==} {>>pagina-aanduiding<<}
dom werden van de
			 kerk of van den H. Geest (later de Diaconie), hun' naam rentjes te
			 danken aan de rente, die er aanvankelijk op gevestigd was en waardoor zij
			 eindelijk het eigendom werden van kerk of den H.G.; of wel: hebben zij dien
			 naam te danken aan den huurprijs (rente?, welke de kerk of de H.G. er van trok,
			 nadat ze hun eigendom geworden waren? - Wij zouden, alles wèl overwogen,
			 niet ongeneigd zijn, om de eerste vraag toestemmend te beantwoorden, en het
			 daarvoor houden, dat het woord renthuisjes eerst later de beteekenis van
			 huurhuisjes gekregen heeft. Is dit zoo, dan begroeten wij in de Rentjes
			 te Sluis een viertal ‘cameren of rentkins,’ die door
			 afwinning voor verachterde renten het eigendom geworden zijn van den H. Geest,
			 hetzij in de Onze-Vrouwekerk, hetzij in de St. Janskerk.
		  Hier zouden we kunnen eindigen, zoo we niet nog met een enkel woord
			 wilden spreken van de hierboven voorkomende uitdrukking: halm te
			 geven: eene uitdrukking, die, wij waren herhaalde malen in de
			 gelegenheid dit op te merken, velen vreemd voorkomt. Zij is een overblijfsel
			 uit den tijd, toen men, ten teeken dat men van het eene of andere afstand deed
			 of deze of gene bezitting aan anderen overdroeg, een' stroohalm wegwierp of
			 overgaf. Zoo stond, om het gezegde met een enkel voorbeeld te bevestigen, 
			 gravin Margareta (7 Dec. 1354), door de
			 overgifte van een' stroohalm aan haar' zoon 
			 Willem V. Holland en Zeeland hem als erfelijk
			 goed af; en de weduwe van graaf 
			 Willem IV stiet de erfenis van haar gemaal met
			 den voet (21 Oct. 1345) o.a. door het werpen van een' stroohalm voor de baar,
			 en 59 jaar later handelde 
			 Margareta van Kleef niet anders, na den dood
			 van haar gemaal 
			 Albrecht van Beieren.
		  
		  Sluis, 16 Dec. 1865.
		  J.H. van Dale.
		
		
{==308==} {>>pagina-aanduiding<<}

		  Brievenbus.

		  
			 
			 
			 1. Zijpen, sijpelen.

			 In het Woordenboek der Ned. taal, door Dr. 
		  M. de Vries en Dr. 
		  L.A. te Winkel vind ik bl. 18 en 29 bij
		  aal en aalt het werkwoord Sijpelt. Dit trok terstond mijne
		  aandacht, daar ik vast geloofde, dat dit woord met eene z werd gespeld,
		  en daaromtrent geen verschil bestond. Ik sloeg 
		  Bomhoff op en vond daar zijpelen. 
		  Kramers schrijft het evenzoo in zijn 
		  Nieuw Ned.-Kramers Woordenboek, waar hij zegt:
		  zijpelen frequentatief van zijpen; en 
		  Dr. te Winkel heeft in het Woordenlijstje
		  achter den 3den druk van De Ned. Spelling onder beknopte
			 regels gebragt: Zijpen. Met de s vond ik zijpelen
		  gespeld bij 
		  Tollens in zijn Wapenkreet in
		  Maart 1815. Hij zingt:
		  
			 Nog waren in het nachtelijk uur 
			 De schimmen om in Woerdens muur, 
			 En komen weêrwraak smeeken; 
			 Nog sijpelt uit hun open wond 
			 Het bloed des nachts de wijken rond… 
			 Bij God! wij moeten 't wreken! 
		  

		  Daaruit moet ik opmaken, dat men hier zijpelen, elders
			 weêr sijpelen zegt: welke uitspraak heeft men voor de goede te
			 houden?
		  Zijpen, waarvan zijpelen het frequentatief is, wordt
			 hier algemeen gehoord. Wellicht hebben de lezers van den Taalgids in het
			 maandschrift Nederland van verleden jaar gelezen
{==309==} {>>pagina-aanduiding<<}
de schets
			 uit liet Texelsche volksleven, getiteld: Maltentige NiesC̣e.
			 Daarin laat de scheepskaptein zijn' scheepsjongen midden op den weg de schoenen
			 uittrekken, vervolgens op zijne kousen in de sloot stappen en daarna de
			 schoenen weêr aantrekken en voortstappen: in zulk een geval nu zou een
			 jongen hier zeggen: mijne voeten zijpen van de natte. Zoo zegt men dan
			 ook van iemand die doornat is: hij zijpt van de natte, hij is zijpnat,
			 gelijkstaande met: hij druipt van de natte, hij is druipnat. Het lijdt
			 geen' twijfel of de uitspraak eischt hier in zijpen de z.
		  
		  
			 2. Delen.

			 Onder die woorden, in wier spelling ten gevolge van het aangenomen
				beginsel eene verandering moet plaatsgrijpen, behoort deel.(plank en
				dorschvloer), mv. delen, onderscheiden van deel (gedeelte), mv.
				deelen (Zie de 
		  Grondbeg. der Ned. spelling, 2e druk,
		  § 80, bl. 47 en 48); waarom, leeren wij in § 96 van De Ned.
			 spelling onder beknopte regels gebragt door Dr. 
		  L.A. te Winkel. Daar luidt het o.a. ‘De
		  opene e is zacht in woorden, die in het HD. ie hebben:
		  deel (plank, dorschvloer), HD. Diele, en in het
		  Woordenlijstje vindt men: deel (plank of dorschvloer)
		  delen, ohd. dil. Maar nu zegt een andere regel (§ 97):
		  ‘De opene e is scherp in woorden, die in sommige provinciën
		  nog met ei worden uitgesproken,’ Onder deze nu behoort het woord
		  delen. Zij, die hier en in geheel Westelijk Zeeuwsch
		  Vlaanderen in dit woord eene e laten hooren, gebruiken bepaald de
		  scherpe e, en zij, die haar niet laten hooren (en hun getal is zeer
		  groot) zeggen: deilen, dorsch-deilen. Wat meer is, zoo moet de uitspraak
		  reeds voor eeuwen geweest zijn, want overal waar dit woord in de
		  stadsrekeningen van Sluis uit de 15e eeuw voorkomt,
		  vind ik het deylen gespeld. Wat mag nu wel de reden zijn, dat men reeds
		  zoo vroeg, en nu nog deilen, deelen zegt, en delen nogtans de
		  ware spelling schijnt?
		  
{==310==} {>>pagina-aanduiding<<}

		  
			 3. Teelen, teilen.

			 De aarden schotels, die men in Holland teilen,
				noemt heeten in Zeeland teelen. De uitspraak en de
				ei van teilen eischen in dit woord de scherpe e. Zou het
				niet nevens teilen een plaatsje verdienen in het 
		  Woordenboek der Nederlandsche taal? Mag het niet
		  met kleen op ééne lijn geplaatst worden? (Zie: 
		  De Ned. spelling onder beknopte regels gebragt,
		  § 97, de voorbeelden.)
		  
		  
			 4. Vliem, onvliem.

			 Met belangstelling heb ik in de eerste aflevering van dezen
				jaargang gelezen (bl. 29-31), wat door 
				Dr. te Winkel geschreven is over het woord
				vlijm. De geleerde schrijver zegt, dat het ten tijde van 
				Plantijn en 
				Kiliaan nog den i-klank had, enz., en
				dat zij schreven: vliem, vlieme, enz. Zoo wordt het woord in
				Zeeland nog uitgesproken: niet met den klank der ij =
				ii, maar met dien, die de ie heeft in riem, dienen en
				dergelijke. Daarom spijt het ons, dat Dr. te Winkel geene vrijheid
				vindt, om in dit woord de ie toe te laten, die door de uitspraak van
				eenige eeuwen toch wel eenigzins gewettigd schijnt. Maar wat ik eigenlijk
				zeggen wilde, is dit. In deze streken (ik herinnerde 't mij uit mijne
				kinderjaren en een ingesteld onderzoek heeft het bevestigd) bestaan de bijv.
				naamw. vliem en onvliem, die ik te vergeefs in eenig woordenboek
				heb gezocht. Ze worden voornamelijk gehoord bij het koekhakken (koekkappen) op
				de kermis. Wanneer de knaap bij het doorhakken van een' koek, 't zij taailap of
				zoetekoek, wiens boven- en benedenvlak, gelijk bekend is, den vorm hebben van
				een' rechthoek (A B C D), uitgaande van A B, bij zijn' laatsten hak in A D of B
				C te land komt, al ware 't ook slechts een enkele streep beneden de hoekpunten
				C of D, zoo zegt men: ‘'t is onvliem,’ en
{==311==} {>>pagina-aanduiding<<}
hij
				verliest den koek, in het tegenovergestelde geval: ‘'t is
				vliem,’ en hij wint den koek.
			 Verder heeft men er mij opmerkzaam op gemaakt, dat men bij 't
				bloedlaten eener koe, b.v. zegt: ‘'t is onvliem,’ wanneer
				men met den eersten stoot van 't lancet geen bloed krijgt; in het
				tegenovergestelde geval heet het: ‘'t is vliem.’
			 Zouden vliem en onvliem beschouwd kunnen worden als
				bijv. n.; die alleen predicatief gebruikt worden?
			 
			 Sluis, 19 Juli 1865.
			 J.H. van Dale.
		  
		
		
		  Deel, delen en deel, deelen.

		  
			 
			 
			 Deel, plank en dorschvloer, is mede een dier woorden, welke
				overtuigend bewijzen, dat de dialecten niet toereikend zijn om de
				vocaalspelling te regelen, en dat men om niet willekeurig te werk te gaan wel
				genoodzaakt is den ouderen vorm der woorden op te sporen. Uit de mededeeling
				van den Heer 
				Van Dale blijkt, dat men in
				Westelijk-Zeeuwsch-Vlaanderen in dit woord de scherpe e
				hoort; dat velen zelfs deilen uitspreken; en dat de stadsrekeningen van
				Sluis reeds in de 15de eeuw deylen te lezen
				gaven. Die bijzonderheden waren mij onbekend. Wel wist ik, dat men
				in Gelderland, althans op de Veluwe en ten oosten van
				den IJsel, in deel (dorschvloer) dezelfde e laat hooren als in
				keel, meel, velen (dulden), regen, wegen, zegen enz., waarin de
				e's uit i's ontstaan zijn; terwijl deel (gedeelte) daar
				wordt uitgesproken als heel, een, been, steen enz.; en dat ook de
				Kleefsche kanselier 
				Van der Schueren dele (planck, boirde,
				paviment, estrick, fluer) onderscheidde van deyl of deyle (pars,
				gedeelte). Ook had ik opgemerkt, dat de uitspraak reeds ten tijde van 
				Kiliaan in de war was. Immers deze geeft in
				den zin van plank niet alleen deele en dele, maar ook
				deyle op. Ik meende echter, dat de verwarring alleen in
				Holland schuilde, omdat hij de
{==312==} {>>pagina-aanduiding<<}
uitspraak delen
				(verdeelen) bepaald voor Hollandsch verklaart en niet onduidelijk te verstaan
				geeft, dat hij zelf de spelling dele (plank, vloer) met
				ééne e voor de ware hield. Intusschen is mij nu gebleken,
				dat er ook verschil bestaat buiten Holland, en wel in dialecten,
				die in zaken van vocaalspelling stem hebben, zoodat er geen andere uitweg open
				blijft, dan het raadplegen der verwante talen, ten einde te weten te komen, hoe
				onze voorouders in lang vervlogen eeuwen dat woord hebben uitgesproken.
				Gelukkig bestaat er bij onze naburen te dezen aanzien geen verschil. Ons woord
				luidt in het Onrd. thil, thili en thilja; in het Zweedsch
				tilja; in het Ags. thil en thill; in het Ohd. dil,
				dilo, dili en tille; in het Nhd. diele en dille; maar
				hier en daar ook dal en dul, doch met gewijzigde beteekenissen.
				Wij treffen dus overal de i aan, waarop de Geldersche uitspraak wijst,
				maar nergens een zweem van ai of ei, die voor de uitspraak
				deelen of deilen pleiten kon. De grammaticus, die eene keus moet
				doen, zal zich natuurlijk voor den meer oorspronkelijken en regelmatigen vorm
				verklaren, en kan in deelen en deilen, in eene opvatting die
				bijna alleen bij bepaalde klassen van menschen, bij land- en timmerlieden,
				bekend is, slechts eene verwarring zien met het algemeen gebruikelijke en dus
				algemeen bekende deelen, deilen (gedeelten en verdeelen).
			 Dat de beide woorden niet maar twee verschillende vormen van
				denzelfden stam zijn, gelijk b.v. bleek en blik,
				(be)loven en (ge)looven, reuk en rook,
				blijkt ook uit de beginletters, die niet minder verschillen dan de klinkers.
				Vergelijkt men ohd. dil en tail; nhd. diele en
				theil; ags. thil en dael; onrd. thili en
				deild; zw. tilja en dêl, dan ziet men, dat de
				woorden van verschillenden oorsprong moeten zijn. De etymologie bevestigt dit
				vermoeden. De afleiding van deel (gedeelte) biedt zich als van zelve
				aan. Het Skr. dala, deel, kan wel niet anders zijn, dan een afleidsel
				van het werkw. dal, splijten, en waarvan ook dalana, splijting;
				een deel is dus zooveel als een product van splijten. -
				Daar in skr. dal eene korte a, maar in goth. dails, ohd.
				tail en teil, nhd. theil, fri. diel,
{==313==} {>>pagina-aanduiding<<}
eene korte i de grond vocaal is, die door eene voorgevoegde
				a (e) is versterkt, zoo moet er in het Germaansch een sterk
				werkwoord der 5de klasse (d.i. van den vorm goth. steigan, staig,
				stigun, stigans; ohd stîg, steig, stigun, stigen) bestaan
				hebben, dat in het ohd. tîlan, tail, tilun, tilan luidde en nnl.
				dijlen, deel (deil), delen, gedelen luiden zou. Ofschoon
				zulk een werkw. nog niet ontdekt is, zoo heeft het toch sporen van zijn vroeger
				bestaan nagelaten, niet slechts in deel, deil, teil, maar ook in ohd
				tîlan, verdelgen, d.i. verbreken, met de lange î
				(onze ij); in ohd. fartiligan, onl. fardiligon, Ps. 68,
				29, met de korte i, waaruit verdelgen ontstaan is. Ook
				dille, de naam eener geurige plant met zeer fijn gespleten
				blaadjes (anethum graveolens) behoort ongetwijfeld tot de familie van
				dat verloren werkw. dijlen. De drie vocalen van de werkwoorden der
				5de kl.: î (ij), ei (ee) en
				i (e) zijn dus in het Germaansch aanwezig. Is de spelling van
				het Huis ten Dijl, d.i. aan de greusscheiding of -deeling,
				en Dijlerschans, juist, dan komen ze alle drie ook nog in onze taal
				voor, in Dijl, deel uit deil, dille en delgen.
			 Niet zoo onmiddellijk voor de hand ligt de afleiding van het
				andere deel. Dit woord heeft bij ons thans maar twee beteekenissen,
				waartusschen nauwelijks eenig verband schijnt te bestaan. Wat toch, zal men
				wellicht vragen, heeft een houten plank gemeen met een leemen dorschvloer? Maar
				deel had bij onze taal verwanten veel meer beteekenissen, die ons in
				staat stellen om de onderlinge verwantschap te ontdekken. Bij 
				Van der Schueren is dele niet alleen
				planck, boirde (asser) en fluer (area, dorschvloer); maar ook
				fluer van steynen geestrickt (pavimentum), en meer bepaald fluer van
				meer dan eynreley varwen, d.i. die met verschillend gekleurde of met
				beschilderde tegels belegd is. In Duitschland is diele en dille
				vloer in 't algemeen; voorplein of open ruimte bij een woonhuis, uit zand of
				aarde bestaande; ondergrond, waarop een dijk is opgeworpen; dorschvloer van
				leem; zolder, zoldering of plafond; bovenkamer; houten wand. In het Ohd.
				beteekende dil, thil dorschvloer, plank, tichelsteen, afdak,
			 	schrijf-
{==314==} {>>pagina-aanduiding<<}
bord, tooneel, redenaarstribune en bodem van een schip. In
				het Onrd. is thil eene plank, maar thilja een scheepsdek; het
				laatste heeft fra. tillac, spaansch tilla en portug.
				tilha, scheeps dek, opgeleverd, en getuigt van de strooptochten der oude
				Noormannen. Het ags. thil is dorschvloer, paal en balk. De meest
				verspreide, overal bekende beteekenis is die van aarden, leemen, steenen of
				houten vloer of bodem; en deze opmerking brengt ons tot de ontdekking van het
				grondwoord. De Hd. d, en de Ags. en Onrd. th doen in het Skr.
				eene t verwachten. Dit kan dan ook inderdaad een zelfst. nw. tala
				aanwijzen, dat o.a. grond of bodem beteekent, en
				blijkbaar afstamt van het werkwoord tal, bouwen, stichten, vestigen. Uit
				deze beteekenis laten zich alle opvattingen van deel natuurlijk afleiden
				en verklaren. De voorstelling van bouwen toch doet denken 1o aan
				hetgeen gebouwd wordt, 2o aan de materialiën waarmede, en
				3o aan de plaats waar men bouwt; zoodat een ww., dat
				bouwen beteekent, ook benamingen voor gebouwen, bouwstoffen en
				bouw- of standplaatsen kan opleveren. Passen we dit toe op tal, volgens
				de Ind. Gramm. bouwen, dan vinden wij deel, diel, dille enz. in
				den zin van tooneel, spreekgestoelte, scheepsdek, zolder, zoldering,
				bovenkamer, wand als benamingen der producten van dal, bouwen;
				deel enz. in de opvattingen steen, plank, balk en
				paal als benaming van bouwmaterialiën; terwijl skr.
				tala in den zin van grond, en dille in dien van
				ondergrond als benamingen van bouw- of standplaatsen moeten
				aangemerkt worden. Van het Skr. woord is zulks zeker, daar tala ook
				voetzool beteekent, d.i. het lichaamsdeel, waarop de mensch staat
				en rust. Deel in de beteekenis van houten, leemen of steenen vloer
				echter zou ik meenen tot de producten van bouwen of maken te moeten
				brengen.
			 Het werkw. tal heeft in het Germaansch, niet gelijk
				dal, een sterk werkw. der 5de kl., maar der 1ste
				kl.: dillen, dal, dullen (dollen) opgeleverd, dat ook wel niet
				meer is aan te wijzen, maar dat toch in de Hoogduitsche vormen dal, dale
				en dul of tul de sporen der klankwisseling heeft nagelaten.
{==315==} {>>pagina-aanduiding<<}
Hiertoe meen ik ook ons woord dol, ags. thol, eng.
				thole te mogen rekenen, dat nu wel is waar bepaaldelijk voor
				roeipen in gebruik is, maar dat met geene enkele uitdrukking voor
				roeien in verband staat, en dus wel pen in 't
				algemeen moet beteekend hebben, pen waarmede balken, palen en planken, aan
				elkander gevoegd worden, vooral in gebruik, toen het ijzer nog onbekend en alle
				bouwen eigenlijk timmeren was.
			 Hier zou ik mijn opstelletje gevoeglijk kunnen eindigen, kende ik
				het zwak van enkelen mijner waarde landgenooten niet, die, aan het oude
				gehecht, een gevoelen, dat zij eenmaal omhelsd hebben, niet gemakkelijk voor
				een ander laten varen, al is het eerste ook nog zoo ongerijmd en het nieuwe nog
				zoo waarschijnlijk. Wie met iets nieuws voor den dag komt, moet uitdrukkelijk
				vermelden dat hij het oudere kent, en met den vinger aanwijzen waarom hij er
				iets anders voor in de plaats geeft. In dit geval is zulks des te
				noodzakelijker, omdat de voorgedragen afleiding in strijd is met die van een
				man van groot gezag, van 
				Grimm, die eene andere verklaring geeft,
				welke volstrekt niet ongerijmd kan genoemd worden, maar die onaannemelijk is,
				omdat zij op verre na niet alle beteekenissen verklaart. Ik reken mij dus
				verplicht Grimms verklaring op te geven met vermelding van de redenen,
				waarom ik vermeen van hem te moeten verschillen.
			 In het 2de D. van zijn 
		  Wörterbuch, kol. 1102, kent hij aan het
		  Duitsche stamwoord dillen, dal, dullen de beteekenis toe van
		  ‘befestigen, durch grundlage sichern.’ Hij beroept zich daarbij op
		  de beteekenis van dille als vastgestampte dorschvloer en ondergrond
		  onder een dijk; en op den mythologischen dillestein, een steen onder de
		  aarde, waarop deze rusten zou. Slechts de dille als ondergrond kan m.i.
		  hier iets te beteekenen hebben; maar een dorschvloer dient niet om er iets op
		  te vestigen, en wanneer men de plaatsen in de 
		  Deutsche Mythologie (blz. 766) vergelijkt,
		  waarheen men verwezen wordt, dan ziet men dat de dillestein niet
		  voorkomt als de grondlaag of het fundament der aarde, maar als het deksel van
			 	den afgrond, dat in den jongsten dag, als de dooden op-
{==316==} {>>pagina-aanduiding<<}
staan, verbroken zal worden. Ook is de beschouwing van den dillestein
		  als stut of steun der aarde, kennelijk in strijd met de leer aangaande den
		  esscheboom Yggdrasil, die in den afgrond geworteld is, door de aarde
		  heen gaat en tot in den hemel reikt, en die dus veeleer als de drager van hemel
		  en aarde is te beschouwen. De beperkte opvatting van dillen als
		  bevestigen, op vaste grondslagen stichten, heeft derhalve weinig
		  grond. Ofschoon bouwen ongetwijfeld bevestigen onderstelt, - men
		  bouwt immers geen tilbare dingen, geene tafels noch stoelen - zoo is die
		  beperkte opvatting toch blijkbaar niet toereikende om er al de beteekenissen
		  van deel uit te verklaren, hetgeen, gelijk wij hier gezien hebben, zeer
		  goed geschieden kan, als men dillen, dal enz. ruimer opvat, namelijk als
		  bouwen of maken in 't algemeen.
		  
		  L.A. te Winkel.
		  
		  
			 Sijpelen.

			 Wat dit woord betreft, het is zeker, dat er tweeërlei
				uitspraak: sijpelen en zijpelen, in zwang is, en dat het
				taalkundig bezwaarlijk is uit te maken, welke voor de ware moet gehouden
				worden. Daaruit volgt dan echter ook, dat de spelling, met s of
				z, vrij onverschillig is, en dat men, welke letter men ook kiest, in
				geen geval eene taalfout begaat. Wil men eenig onderscheid maken, dan zou men
				kunnen stellen, dat aan sijpen en sijpelen met s eene
				onaangenamer voorstelling verbonden is dan aan zijpen en zijpelen
				met z; immers men zegt: zijp, zijpe in de beteekenis van bron,
				daarentegen spreekt men, naar ik meen, uitsluitend van sijp- of liever
				van siepoogen. Andere woorden, met s beginnende, die niet uit den
				vreemde ontleend zijn, hebben eene ongunstige beteekenis, als sammelen,
				sollen, sukkel, sukkelen, sul, sullig enz.
			 
			 L.A.t.W.
		  
		
		
	 	
{==317==} {>>pagina-aanduiding<<}

	 		Zaakregister.

	 		
	 			A uit ai ontstaan 25.

	 			Achtervoegsels

	 			-aard en -erd 1 vlgg. 7.

	 			-aar en -er 7, 10.

	 			-fr. ard, ital. -ardo 3.

	 			-der, -ter 274.

	 			-ig 121, 202, 279.

	 			-rik 6, 107.

	 			Afleiding van de

	 			achtervoegs. -aard en -erd 1 vlgg.

	 			-aar en -er 10.

	 			woorden begijn 55.

	 			broeder 276.

	 			deel (gedeelte) 312.

	 			deel (plank) 313.

	 			Dinsdag 23.

	 			dochter 277.

	 			geer 28.

	 			gerfkamer 28.

	 			God 12.

	 			moeder 275.

	 			oblie 137.

	 			ouwel 137.

	 			fr. tillac 314.

	 			vader 275.

	 			veil, veilig 33, 121, 200, 220.

	 			vlam (pluim) 30.

	 			vlijm 28.

	 			zoon 278.

	 			zuster 108, 277.

	 			zwager 109.

	 			zwezerik 103.

	 			woorden, waarin ch voorkomt, als lachen, kachel enz.

	 			Aanteekeningen van verschillenden aard op de woorden en uitdrukkingen

	 			aan (kennis) 258.

	 			aanbestellen 259.

	 			aanbieden 259.

	 			aanbrallen 253.

	 			aangedaan 264.

	 			aangespoord 253.

	 			aanklauteren 267.

	 			aanmerken 260.

	 			aanslag 254.

	 			aanschennen 254.

	 			aanschieten 263.

	 			aanschreeuwen 261.

	 			deel (plank) 309.

	 			de vier eerste enz. 67.

	 			teelen, teilen 310.

	 			uitweiden 271.

	 			weeke (te - leggen) 285.

	 			woedig 279.

	 			zijpen, sijpelen 302, 316.

	 			

	 			Beteekenis van

	 			abt 141.

	 			achtslaan 222.

	 			aflaat 132.

	 			afwinnen 305.

	 			bastaard 4.
 
	 			deel (plank) 313

	 			dillestein 315.

	 			doodzonde 198.

	 			geloof 212.

	 			grijsaard 4.

	 			heersch 289.

	 			malder 216.

	 			molter 215.

	 			multere 214.

	 			onverbeterlijk 203.

	 			onverscheiden 291.

	 			pronken 151.

	 			rechtevoort 292.

	 			rentje 303.

	 			rooken 145.

	 			smeeken 144.

	 			stok 147.

	 			vergissen 153.

	 			vermaal 148.

	 			verzetten 141.

	 			
{==318==} {>>pagina-aanduiding<<}

	 			vliem, onvliem 310.

	 			voorwerpen, 203.

	 			weren 155, 224.

	 			zingen 148, 218.

	 			zoeken 146.

	 			zwerven, zwerveling, zweven, zweveling 157.

	 			

	 			Boekaankondiging

	 			van Brandt's Leven van de Ruiter. Eene bloemlezing. 
	 				Een leesboek bij het onderwijs in de Nederl. taal enz. Door Dr. J. ten Brink 57.

	 			W.F. Carlebur, Practisch-Theoretische handleiding ter vervaardiging van opstellen 
	 				in de moedertaal enz. 62.

	 			Dr. E. Verwijs, Nederlandsche Klassieken. Episodes uit Hoofts 
	 				Nederlandsche Historiën 64

	 			J.H. van Dale, Beknopte Nederlandsche Spraakkunst, en

	 			J.H. van Dale, Beknopt leerboekje der Nederlandsche Spraakkunst 161.

	 			Brievenbus.

	 			Brief van den Heer V.D. aan den Heer J.A. 
	 				van Dijk, over uitdrukkingen als de vier eerste enz. 67.

	 			

	 			Ch, hare oorspronkelijke uitspraak in het Latijn 183;

	 			waarom niet verdubbeld 183;

	 			uit welke woorden uitgestooten 188.

	 			

	 			Definitiën

	 			van het zelfst. naamw. 162.

	 			lidwoord 165.

	 			bijvoegl. naamw. 165.

	 			persoonl. voornw. 166.

	 			werkwoord 167.

	 			voorzetsel 168.

	 			den 3den naamval 163.

	 			een samengesteld letterteeken 192.

	 			

	 			E, zacht in deel (plank en dorschvloer) 311.

	 			zwezerik 103 vlgg;

	 			scherp in geer, geeren, aalgeer 24.

	 			wees 31;

	 			 de scherpe e (ee) stemt soms overeen met eene 
	 				lange â, uit ai ontstaan 24.

	 			

	 			Fransch (invloed van het -) op onze taal 112.

	 			

	 			G, wel zachter, maar niet welluidender dan de ch 188;

	 			uit welke woorden uitgestooten 189;

	 			niet geschikt ter verdubbeling der ch 185.

	 			

	 			J, overtollig achter de verlengde tweeklanken aai, ei, ooi, ui 
	 				en oei 85; in Friesche werkwoorden 89.

	 			

	 			Klemtoon

	 			op het zakelijke deel van een woord 44;

	 			verandert de beteekenis van een woord 45.

	 			

	 			Latijn (invloed van het) op onze taal 111, 182.

	 			Levensbericht van Dr. Max Muller 169.

	 			

	 			Ng, (verkeerde uitspraak van) 117.

	 			

	 			Ph, haar oorspronkelijke uitspraak in het Latijn 183.

	 			

	 			Rijkdom der Nederlandsche taal 37

	 			in woorden 38;

	 			in figuurlijke uitdrukkingen 41.

	 			

	 			Sch, eene opeenvolging van twee letters, geen samengesteld letterteeken 192.

	 			Samenstellingen met het bijvoegl. naamw. hard 2.

	 			Samengestelde letters, wat 192.

	 			Spelling

	 			van kindsheid, kindschheid 241.

	 			vlijm 28.

	 			wees 31.

	 			zwezerik 103.

	 			Spraakkunstige ontleding 46.

	 			Spreekwoorden.

	 			aan de klok hangen 205.

	 			aanzien doet gedenken 208.

	 			al is een ouder nog zoo arm enz. 208.

	 			alle baantjes zijn smerig 209.

	 			alle baat helpt 209.

	 			alle baksels en brouwsels enz. 209.

	 			alle kijkers zijn geen koopers 209.

	 			als men van den duivel spreekt enz. 210.

	 			als de hemel valt enz. 210.

	 			als Paschen en Pinksteren op éénen dag komen 210.

	 			arme lui's pannekoek enz. 210.

	 			bekend als de bonte hond 211.

	 			dat is koorn op zijn molen 211.

	 			de druiven zijn zuur 213.

	 			een goed geloof en een kurken ziel 211.

	 			er kunnen veel makke schapen in één hok 213.

	 			Keulen en Aken zijn niet op éénen dag gebouwd 209.

	 			

	 			Taal en spraak, wat 170.

	 			groei der taal 177.

	 			tijdvakken in de geschiedenis der taal 171.

	 			
{==319==} {>>pagina-aanduiding<<}

	 			Taaleigen (Oost-Geldersch) 231.

	 			letterteekens 233.

	 			vergelijking met de Nederlandsche klanken 237.

	 			klankwijzigingen 294.

	 			klankverkorting 298.

	 			Taalkunde, eene geschiedkundige en natuurkundige wetenschap 175.

	 			Taalzuivering.

	 			abt 141.

	 			alsegers 49.

	 			mis bedienen 135.

	 			houden 136.

	 			vieren 136.

	 			er wordt bestaan 220.

	 			Th, hare oorspronkelijke uitspraak in het Latijn 183.

	 			Tongvallen, wat 179.

	 			

	 			Uitspraak

	 			bij het zingen 115.

	 			van den naam Woedan (Wodan) 16, noot.

	 			

	 			Verdubbeling

	 			der ch 181 vlgg.

	 			van sch 192.

	 			Verlenging der tweeklanken aai, ei, ooi, enz. 81.

	 			

	 			W, geene ingevoegde letler in nauwe, sneeuwen, eeuwen, enz. 99.

	 			

	 			Zinsontleding 46.
	 		

	 	
	 	
	 	
{==320==} {>>pagina-aanduiding<<}

Woordregister.


aan 251.

aalgeer 24.

aalmoes 262.

aanbestellen 259.

aanbidden 259.

aanbieden 259.

aanblik 79.

aanbrallen 253.

aandossen 260.

aangapen 260.

aangedaan 264.

aangorden 260.

aangrenzen 253.

aanklauteren 267.

aankrijgen 267.

aanmerken 260.

aanschennen 254.

aanschieten 260, 263.

aanschoeien 264.

aanschreeuwen 260.

aanslag 253.

aanstonds 293.

aanrichten 297.

aanzien 208.

-aar 1, 10.

-aard 1 v.

aarde 17.

abt 132 v.

acht 222.

adelaert 3.

afgetrokken 39.

afkomeling 158

aflaat 132 v.

afschudden 264.

ai 84.

al 167.

Aldert 3.

Allart 3.

allodial 16.

amper 114.

Anselmus 3.

Anshelmus 3.

-are 10.

-ari 10.

Athalhardus 3.

avegaar 26.

	

baai 113.

baaien 89.

baarster 277.

baat 208.

backere 10.

bakkeleien 114.

baldadigheid 76.

band 66.

bankaert 4.

banken 113.

banket 113.

barmhartig 112.

bastaardij 11.

bastardo 3, 4.

bâtard 3, 4.

bedrongen 78.

beduidende 79.

bedwelmen 77.

begeeren 11.

begijn 55.

behaghelaert 4.

beien 89.

bekwaamheid 260.

bel 206.

beloven 312.

bemoeiing 86.

benutten 79.

bereid 296.

bereiden 24.

Bernaert 3.

Bernard 3.

Bernhard 2.

Bernhardus 3.

beschermen 155, 275.

beschuit 113.

beschutten 155.

bestaan 39, 227.

beukeboom, 297.

beveinsdheid 66.

bevelen 189.

bewaren 155, 275.

bidden 89, 144.

bijter 11.

bijterd 6.

blaam 113.

blaffer 11.

blauw 99.

bleek 312.

blik 312.

bloeddorst 181.

bloeien 88.

bloemist 114.

blokkerd 6.

bloodaard 5.

blufferd 6.

bochel 184.

boersch 290.

bolderik 108.

bollaert 4.

bosschage 114.

botterik 7, 108.

braverd 6.

breed 296.

breedere 214.

breien 88.

brein 124, 189, 282.

brengen 300.

broeder 105, 274, 276.

broek 15.

bruien 89.

budget 114.

buiig 86.

Burchaert 3.

Burchard 2.

Burghardus 3.

	

caluw 100.

cch 189.

ch 181.

clappaert 4.

club 114.

cocard 4.

cocardo 3, 4.

coerene 214.

couard 3, 4.


{==321==} {>>pagina-aanduiding<<}

-d 11.

dauw 99.

deel 309, 311.

deelachtig 3.

deelhaftig 3.

deesem 124.

deil 309.

deken 112.

dekkleed 181.

delgen 313.

denkbeeld 39.

denken 300.

dienaar 10.

dienen 99.

dienre 10.

dienstmaagd 278.

Dijl 313.

dijlen 313.

Dijlerschans 313.

dikkerd 6.

dille 313.

dillen 314.

dillestein 316.

Dinsdag 23.

Dirk 107.

dissel 189,

dochter 277.

-doem 107.

doen 288.

dol 315.

dolen 108.

-dom 6.

dommerd 6.

dommerik 7, 108.

doodzonde 198.

dooien 82.

dooier 85.

door 85.

doorn 86.

dooverik 7, 108.

dorperheid 242.

dorschen 189.

draaien 82.

draverik 108.

dreigement 114.

drenken 89.

drieman 165.

droeg 15.

droelen 124.

drogerd 6.

drom 264.

dronkaard 1.

droog 296.

druilen 151.

du 114.

dubbelvoudig 79.

dullaert 4.

duvekater 113.

duyverik 108.

dwaal 124.

dweil 124, 189, 282.

	

Ecgehardus 3.

echel 184.

echo 184.

echtgenoot 276.

Eeldert 3.

-eer 10.

eerste 68, 77.

eeuw 98, 100.

Egchard 2.

Eggaert 3.

Eggert 3.

eieren 88.

eigen 106, 267.

eischen 189.

eivol 79.

ellende 45.

emolument 215.

-en 87.

endtrick 108.

-er 1 v.

-erd 1 v.

-ere 10.

ernstig 153.

erwt 99.

Everaert 3.

Everard 3.

Everhard 2.

Everhardus 3.

Evert 3.

	

fatsoen 113.

faulhart 3.

feil 189.

feit 113.

fier 113.

figuur 77.

fladderen 113.

flauw 99, 113.

flets 113.

fluchart 3.

fluks 113.

fniezen 113.

Folchard 2.

Folchardus 3.

fout 113.

fraaie 89.

Frederijk 107.

Frederik 10.

fruit 113.

	

Gaaien 89.

gaan 17, 124, 283.

gaar 28.

gaepaerd 4.

gaillard 3.

galghaert 4.

gagliardo 3.

gans 300.

ganserick 108.

garnizoen 113.

gars 52.

gareel 28.

gasmeter 40.

geborene 278.

Geel 99.

geen 49.

geer 24.

geeren 24.

geeuwerik 7, 108.

geheim 107.

gehucht 300.

gelooven 312.

geluw 99.

genadig 279.

geploen 184.

Geraert 3.

gereed 24.

gerfkamer 28.

Gêrhard 2.

Gêrhardus 3.

gers 52.

gevat 78.

gevoel 78.

gevoelen 78.

gevoelig 78.

gezicht 79.

gheleect 159.

ghi 114.

gierigaard 5.

gluiperd 6.

God 12 v.

godvruchtig 283.

goed 13.

gokelaar 10.

golf 113.

goochelen 184.

Gotram 14.

gouw 98.

gras 52.

grenenhout 114.

griet 52.

grijnzerd 6.

grijsaard 1, 7, 8.

Grimmerd 6.

grisard 4.

groef 15.

grognard 4.

groeien 88.

grootscherd 6.

groep 113.

Grolle 301.

grommerd 6.

grondwet 113.

grot 113.

gruit 53.

gulden 296.

gulzigaard 5.

gunst 297.

guolihheide 181.

	
{==323==} {>>pagina-aanduiding<<}

-h 181.

haam 31.

-haftig 3.

halm 305, 307.

halveeren 114.

hand 66.

-hande 3.

hangebast 4.

harp 113.

hard 2.

hart 2.

hederik 108.

heel 296.

heenzenden 78.

heeren 11.

heerlijk 66.

heersch 289.

heerschen 18.

heeten 77.

heffen 89.

heil 296.

heiland 296.

Heilo 283.

Heimrijk 107.

helm 3.

hen 31.

Hendrik 108.

heusch 297.

hijschen 189.

hilde 3.

hoef 264.

hooien 86.

hol 78.

hoofsch 297.

hoovaardig 124.

hoovaardij 283.

houw 101.

houweel 114.

hundeken 296.

huldigen 77.

	

-ig 87.

in 267.

-ing 87.

inwerken 78.

	

j 81.

jongen 278.

jongwijf 201.

jonkheer 201.

jonst 297.

jou 100.

juist 113.



kaaien 89.

kaal 100.

kaap 113.

kaart 112.

kachel 181.

kameren 304.

kans 132.

kantoor 113.

kapot 114.

kaproen 114.

kastijden 112.

kei 189.

keien 88.

keil 189.

kennis 258.

kêr 25.

kind 277.

kindschheid 242.

kindsheid 242.

klank 66,

klappei 124.

klein 296.

kleinood 16.

kleur 113.

klinket 114.

kloekaard 5.

knauwen 124.

knecht 278.

knechtken 278.

knoeien 258.

knoet 214.

koe 17, 85.

koeien 89.

koets 5, 114.

koetsier 114.

komen (op aan) 262.

kooien 89.

koorn 86.

korsel 204.

kortaf 293.

kortegaard 113.

kouw 99.

kraai 88.

kraaien 88, 202.

krant 113.

krap 114.

kras 114.

kuchen 181.

kunst 297.

kwalijk 30, 84.

kwispedoor 114.

	

laatste 69.

lachen 11, 181, 298.

ladder 24.

lafaard 5.

lafferd 6.

lakensch 267.

lammerd 6.

lancet 30.

laten 17.

lauw 99.

ledekant 113.

leeder 24.

leegaert 4.

leelijk 24, 30, 301.

leelijkerd 6.

leer 84.

leeraar 10.

leerre 10.

leeuw 100.

leeuwen 97.

-lei 6, 189.

leide 124, 189.

leien 86.

leijonker 96.

lenigen 144.

leperd 6

lessen 189.

leugen 296.

leven 139.

lichaam 11, 184.

licht 77, 300.

liegen 299.

lieverd 6.

lijf 147.

-lijk 10, 107.

Liuthard 2.

loeg 15.

loghenare 10.

loochenen 184.

looien 88.

loopen 299.

loosaerd 7.

looserick 7, 108.

loyaert 5.

luchtweger 40.

lügehart 0.

luyerdij 5.

	

maaien 82.

Machteld 3.

Machthilde 3.

mael 216.

mal 216.

malder 216.

malen 216.

malie 113.

man 276.

meerdere 79.

meesteres 114.

meestersche 114.

meestgestelde 79.

Megenhard 2.

Meginhardus 3.

meid 124, 189.

Meinaert 3.

Meindert 3.

meisje 189, 278.

melen 216.

melken 277.

menigherande 3.

menschen 189.

menschheid 242.

mest 189.

met 158.


{==323==} {>>pagina-aanduiding<<}

meten 275.

Michiel 195.

mijn 106.

mijter 28.

mis (bedienen) 132 v.

mis 135.

moeder 275.

moedwillig 75.

moeien 88.

molen 216.

molenaar 296.

moller 214.

molster 215

mond 300.

monnik 112.

mossel 189.

moyaert 5.

mud 216.

muelene 214.

muid 300.

muizen 113.

muizenissen 113.

multere 208.

murik 108.

musschen 189.

muzelman 165.

	

naaien 88.

nachtelijk 267.

naghart 3.

natuur 1.

nauw 98.

navegaar 24.

neef 276.

neg 49.

nijdhart 3.

nemhart 3.

nergens 49.

nevel 151.

neven 78.

niet 49.

nieuw 99.

nijdigaard 5.

nooit 49.

nu 293.

	

obel 139.

Odin 16.

omgaan 79.

omgeschapen 79.

omstandigheid 112.

onaardige 66.

onbeperkt 77.

onderhouden 275.

ouderhouder 276.

onderneming 112.

ondersteuner 276.

ongelijk 77.

onmiddellijk 77.

ongestuimig 158.

ons 106.

ontfaen 214.

ontvlammen 78.

ontwikkelen 77.

onverbeterlijk 203.

onverscheiden 291.

onvliem 310.

onwil 77.

-ood 16.

oolijk 85.

ooievaar 84, 89.

oorlam 114.

oorlog 66.

openhangen 267.

opgeklaard 78.

opsnoeven 259.

opspelen 260.

optreden 77.

opvallen 77.

os 189.

overmoed 76.

oublië 139.

oud 147.

ouder 20.

ouwel 132 v.



p 85.

paaien 89.

paard 29.

paarden 66.

panden 306.

panding 306.

papegaaien 89.

papelard 4.

Parijsche 72.

pauw 99, 112.

peil 124, 189.

pendart 4.

perssemeer 10.

pezerik 108.

platterd 6.

pletten 98.

plomperd 5.

pogen 146.

poort 112.

pph 183.

prachen 267.

pralen 153.

prauw 114.

preeken 112.

prijken 151.

privaat 107.

prank 151.

pronken 151.

pronkerd 6.

proper 106.

pruilen 151.

punch 114.

	

Rachel 195.

rails 114.

-re 10.

rechtevoort 292.

rede 78.

reeuw 98.

rei 88.

reien 88.

rein 78, 282, 296.

Reinaert 3.

Reindert 3.

reinen 282.

Reginhard 2.

Reginhardus 3.

rentjes 303.

reuk 312.

richard 4.

richel 181.

rigghe 130.

righel 184.

rijt 6, 107.

rijkaard, 7.

rik 6, 107.

rits 5.

ritsaert 4.

ritsig

rivier

rochel 184.

roe 85.

roeien 85.

roer 85.

romp 147.

ronduit 293.

rooien 84, 89.

rook 312.

rooken 145.

rots 5.

rotting 114.

rrh 183.

rund 17.

	

saai 89.

samenvallen 78.

sante 216.

schaar 264.

-schap 6.

scheppen 89, 17, 275.

schoonzoon 113.

schriftuur 114.

seger 51.

segerse 51.

selphart 3.

sieraad 28.

sigaar 114.

Sigihard 2.

sijpelen 309, 316.

sijpoogen 316.

slaafsch 290.

slaan 124, 189, 267.

slaepaerd 5.

slete (ten) 214.


{==324==} {>>pagina-aanduiding<<}

slimmerd 6.

sloeg 15.

sneeuw 98.

snelhard 2.

snoeperd 6.

snoer 15.

snoodaard 5.

soft 50.

soort 113.

Spanjaard 11.

speer 25.

spies 104.

spiet 104.

spijen 124, 283.

splijten 312.

spoorloos 75.

sporkle 214.

spouwen 100.

stakkerd 6.

stal 66.

stam 147.

stek 147.

stelen 216

stellage 114.

stellen 66.

stemmig 153.

stierick 103.

stijl 124.

stinkerd 5.

stoffelijk 39.

stok 147.

stokman 147.

stokoud 147.

stommerik 107.

stool 21.

stoomboot 39.

stoomwagen 39.

stooten 299.

stouterd 6.

stram 147.

streelen 144.

strijken 144.

strooien 88.

stumperd 6.

sunder 10.

swas 105.

swasenede 105.

swaselinck 105.

sweer 109.

	

taai 88.

taart 113.

tal 314.

tapijt 29.

teel 310.

teer 84.

teil 124, 282, 310.

telkens 75.

teruggaan 76.

teruggang 76.

terugwijzen 78.

thans 192, 293.

Thiudhart 2.

tichel 184.

tien 282.

toets 5.

toppunt 77.

tooien 88.

toonbeeld 39.

toonen 124.

torschen 189.

tot toe 78.

trappen 206.

trügenhart 3.

tth 183.

tusschen 108, 189.

twintig 177.

u 100.

ui 83.

uier 108.

uitbellen 206.

uitgewerktheid 79.

uitlanden 273.

uitlander 273.

uitoefenen 78.

uitmunten 273.

uitreiken 78.

uitspreken (zich) 78.

uittrekken 277.

uitvlucht 66.

uitweiden 272.

uitwijden 271.

uitwijken 237.

Ulrik 108.

uw 100.

	

vaal 99.

vaan 31, 124.

vaar 49.

vader 275.

vair 117.

valschaard 5.

valuw 99.

van (af) 78.

veil 167.

veen 31.

veil 32, 121, 200, 220.

veilig 32, 121, 201, 220

veiling 124.

veinsaard 5.

vel 98, 222

vellen 89, 98.

venijn 29.

verachteloozen 154.

verbeeldingskracht 79.

verbreiden 296.

verdedigen 155.

vergen 146.

vergieten 154.

vergissen 153.

vergoelijken 84.

verheerd 256.

verkapt 78.

verkijken 154.

verkwisten 153.

vermaal 148,

vermalen 150.

verraden 78.

verrassen 189.

vervallen 147.

vervorderen (zich) 214

verwaarloozen 154.

verwatenheid 76.

verwerkelijken 78.

verwezenlijken 78.

verzetten 141.

verzuimen 154,

vieren 112.

viezerik 7, 108.

vlam 30.

vlas 189.

vleien 145.

vlieden 189.

vliem 29, 310.

vlijm 29.

vloo 85.

voeder 276.

voeders 131.

voer 15.

voet 158.

voghelaer 10.

Volckaert 3.

Volkert 3.

voller 10.

volstaan 79.

voogdes 114.

voor 77.

voordrecht 77.

voornemen 75.

voorraad 24.

voorradig 78.

voortbrengen 275.

voorwerpen 203.

vork 112.

vormen 276.

vos 189.

vouwen 100.

vredig 279.

vreugdig 279.

vrîhart 3.

vrijwording 79.

vroedvrouw 113.

vroolijk 85.

vrouw 97, 100, 277.

vueren 202.

vullen 296.

vurenhout 114.

vuurwagen 40.

	

waaien 88.


{==325==} {>>pagina-aanduiding<<}

waarsegerse 51.

waardig 114.

wacht 165.

wapenen 77.

wapens 77.

waren 155, 286.

warmtemeter 40.

was 189.

wasschen 188.

weederik 188.

weduwe 99.

weeën 272.

weeke 285.

weeken 285.

weer 156.

weergeld 156.

weerwolf 7.

wees 81.

weicke 285.

weide 272.

welslandigheid 79.

wenkbrauw 99.

wenschen 78, 189.

were 156.

weren 155, 202, 224.

weten 78.

wever 10.

wichard 2.

wiek 124.

wierooken 145.

wijf 277.

wijn 112.

Wijnand 124, 283.

wijsbegeerte 39.

wijste 72.

willig 272.

Wilhelm 3.

Willem 3.

wissel 189.

wijziging 39.

Wodan 16.

woed 279.

woede 20.

woedig 279.

Woensdag 16.

Wolfhard 2.

woestaard 5.

wolk 151.

wortel 66.

wrang 66.

wreedaard 5.

wrevel 204.

	

yserant 131.

	

zaaien 88.

-zaam 6.

zeeuw 98, 100.

zeide 124, 189.

zeil 124, 282.

zeisen 124.

zelden 77.

zeldzaam 77.

zelfstandigheid 39.

zes 189.

zich 276.

zien 124, 189.

zijp 316.

zijpe 316.

zijpelen 309, 316.

zijpen 308.

zin 80.

zingen 144, 202, 288,

zitten 89.

zoeken 145, 300.

zoet 19, 108.

zondaar 10.

zoo 10, 85.

zoogen 89, 98.

zoon 278.

zon 167.

zwager 102, 109.

zwaluw 99.

zwees 104.

zweeten 19.

zwenken 18.

zwerven 157.

zwerveling 157.

zweveling 157.

zweven 157.

zwezerik 19, 102.

zwoerd 15.

zuigeling 158.

zullen 77, 189.

zuster 18, 108, 118, 277.



		
	 
  
1) Recensent, die ontkent, dat -aard
				eene ongunstige beteekenis heeft, houdt dit grisaert voor een ander
				woord dan het hedendaagsche grijsaard, zonder evenwel gronden op te
				geven. Ik geloof trouwens ook, dat het niet voor bewijs vatbaar is. Het komt
				mij toch ruim zoo natuurlijk voor, aan te nemen dat een woord eene
				bijbeteekenis (in dit geval de ongunstige opvatting) heeft afgelegd, dau te
				denken, dat men het geheele woord heeft laten varen, om een splinternieuw
				gelijkluideud te maken, dat eigenlijk dezelfde beteekenis heeft als het
				weggeworpene.

1) Zulks blijkt onder andere ook uit den
			 Oudhoogduitschen eigennaam Gotram of Gothram, d.i. Got-hram,
			 Gods-raaf. De raven die, evenals de wolven, de dieren zijn welke op de
			 slagvelden de lijken der gesneuvelden verteren, waren aan den krijgsgod
			 geheiligd.

1) Dat a de grondklinker is van onze
				oe, blijkt onder andere uit droeg van dragen, groef van
				graven, sloeg van slaan, voer van varen, loeg van
				lachen; broek van bracca, snoer naast snaar, zwoerd naast
				zwaard.

1) Het wordt eindelijk eens tijd, dat men de
				schooljeugd dien naam goed leert uitspreken. De oorzaak, dat men Wodan
				zegt, is dat die naam het eerst meer bekend is geworden uit een geschrift van
				een Nedersaks, bekend onder den naam van Saxo Grammaticus. Dat deze
				Wodan uitsprak en schreef, bracht zijn dialect, het Nedersaksïsch,
				het zoogenoemde Platduitsch, van zelf mede; doch zulks is geene reden voor ons
				om ook zoo te doen. Wien geen platduitsch blood, maar Nederlandsch
				bloed door de aderen vloeit, behoort Woedan of Woeden te
				zeggen, evenzeer als het beschaafde Nederlandsch boek, goed en
				moeder zegt, en de uitspraak book, good en mooder als
				gewestelijk verwerpt. De naam Woensdag, d.i. Woedens dag, wijst
				ons op de ware uitspraak. Onze voorouders moeten eerst Wuadan, later
				Wuodan hebben uitgesproken.

1) Jaarg. VI. No. 4. bl. 265,
				volgg.

2) Bl. 122 volgg.

1) Bij het opslaan mijner 
				Spraakleer (3de uitg. bl. 191,
				192) zie ik, dat ik daar eigenlijk reeds genoeg gezegd heb, om mij, ware het
				daar gezegde de aandacht van den Heer Bogaers niet ontgaan, voor de
				misduiding fe vrijwaren, tegen welke ik mij hier moet verdedigen.

1) Grimm, d. Wrtrb. in
				v. feil.

2) Taalgids, Jaarg. IV. bl.
				233.

1) Verbael van de Heeren v.
				Sommelsdijk ende Vosbergen van hare extraordinaris
				Ambassade aen den Coninck v. Vranckrijck, in de jaren 1628 ende
				29. HS. op het Rijksarchief, Fol. r. 330. Dit verslag is voorzeker
				gedicteerd door 
				François van Aerssen zelven, en alzoo
				hebben wij daarin het werk van een uitnemend kenner van het gebruik onzer
				taal.

1) Voorrede van ‘Het Proza’
				2e druk.

1) Zie Taalgids, Jaarg. I, bl.
				261.

2) Alsof het niet reeds genoeg te bejammeren
				viel, dat wij altijd spreken van den stand van den thermometer en den
				barometer, in plaats van dien van den warmtemeter en den luchtweger
				b.v.

1) Zie 
				Brill: ‘Opmerkingen op het
				  gebied der Engelsche Spraakkunst.’

1) Dit woord staat op de grens van de
						bijwoorden en de voegwoorden. Ik breng het tot de bijwoorden, omdat het alleen
						nog eens wijst op hetgeen door den geheelen bijzin uitgedrukt
						wordt.

2) Wanneer men daarom een
						samengesteld bijwoord noemt, kan men daar goede gronden voor hebben, m.i.,
						betere, dan die waarop men het tot de voegwoorden
						brengt.

1) Zie de noot 1 op de vorige
						bladz.

2) Ander is afgeleid van
						and (tegen): de andere is de tegengestelde.

3) Die Lulofs' Kakographie
						gebruiken, zullen zich herinneren dat in het voorbeeld van stijl met verouderde
						woorden gesproken wordt van een vader, die negeen vaar kende. Vaar is
						vrees, en neg-een is de ontkenning van een (dus ons
						geen). Van dit ontkennende neg, dat van ne afgeleid is,
						hebben wij dus in niet, nooit, nergens, enz. het voorste - in
						geen het achterste deel. De eigenlijke zuivere ontkenning is ni,
						dat later verzwakt werd tot ne en vervolgens in en overging. Dit
						is de reden dat ik geen eveneens heb genoemd als ik een hier
						noemen zou.

1) Hiertoe behoort b.v. de herstelling van het
			 znw. scoft (goth. skuft) voor hoofdhaar, in Ferg.
			 vs. 2398 en 4786, waar in het hs. scilde en hoefde gelezen wordt.
			 Twee wanhopige plaatsen worden daardoor in eens volkomen duidelijk. Mijn vriend
			 
			 Dr. W. Bisschop zal eerlang deze opmerking in
			 de Mededeelingen van de Maatsch. der Ned. Lett. bekendmaken, en mij
			 daardoor welwillend de moeite besparen, de bewijzen voor mijne verbetering zelf
			 te ontvouwen.

1) In het boekje zelf leest men ‘een
				  woord bij den tweeden druk.’ Het is dus waarschijnlijk, dat dit
				  germanisme buiten weten van den Hoogleeraar op den titel geplaatst is.

1) Zie Gemengde taalk. bijdr. en bed.,
				blz. 45. Daar luidt het: De eenige uitzonderingen, die Weiland
				op dezen regel opgeeft, zijn de werkw. staan, liggen, zitten
				en komen; enz. De eerste drie wil Weiland
				zonder te vervoegd hebben, enz.

2) Ik zou de voorbeelden uit de Spraakleer van
			 den Hoogleeraar Brill nog licht met eenige kunnen vermeerderen. Zoo
			 luidt het bl. 144 Aanm. Die laatste drie namen = die laatstgenoemde drie
			 namen; bl. 161, mannelijk zijn labirint, triomf en galop; de laatste
			 twee enz.; bl. 160. Alsmede zijn vrouwelijk de woorden op as:
			 (volgen negen woorden op as), van welke de laatste twee enz.; bl.
			 131, na eene optelling van zeven woorden op nis, welke laatste twee. Dat
			 de Hoogleeraar met opzet zoo geschreven heeft, blijkt uit bl. 154 zijner
			 Syntaxis, waar we lezen: ‘Ook spreekt men gemeenlijk van: de
			 twee eerste of de twee laatste hoofdstukken, hetwelk eigenlijk zon
			 beduiden, dat twee hoofdstukken beide de eerste of beide de laatste
			 hoofdstukken waren, terwijl toch slechls één het eerste, slechts
			 één het laatste zijn kan, men behoort te zeggen: de eerste
			 twee, de laatste twee hoofdstukken.’ - Zou het nog betoog behoeven
			 dat, wanneer een man als de Hoogleeraar Brill zoo schrijft in zijn
			 eenige en onovertroffen Nederlandsche Spraakleer, anderen niet alleen
			 zijn voorbeeld volgen, maar in de toepassing er van wellicht nog
			 veider gaan, dan die taalgeleerde bedoeld heeft?

1) Recensent schijnt de kracht van dit
				argument geheel niet te gevoelen, anders zou hij er geen twee verschillende
				argumenten, 2 en 3, in gezien hebben, die hij meende afzonderlijk te moeten
				weerleggen.

1) In de Oudvlaamsche gedichten,
				uitgegeven door 
				Jhr. Blommaert, komt, D. I. blz. 1, vers 47,
				een woord zwaefnede met de beteekenis van schoonzuster
				voor; het lijdt geen twijfel, dat dit hetzelfde woord is als Kiliaans
				swasenede, zoodat daar zwaesnede moet gelezen worden.

1) Men verschuile zich niet achter het
				  masker, dat er zoo weinig zangmuziek met Nederlandschen tekst is. Indien men
				  maar Nederlandsch wilde zingen, en het niet te bourgeois (Heere, vergeef
				  hun de zonde!) vond zijne moedertaal bij den zang te gebruiken, zou het daaraan
				  niet ontbreken. Om hunne werken gedrukt te krijgen, moeten onze goede
				  componisten of uitsluitend, of althans nevens het Nederlandsch, Hoogduitsche of
				  Fransche woorden bezigen.

1) Later hoop ik mijnen jeugdigen
				  ambtgenooten nog iets mede te deelen over hetgeen klinkers eigenlijk zijn, daar
				  de wetenschap ze voldoende kan verklaren. Het is haar echter nog niet gelukt
				  het wezen der medeklinkers zoo te leeren kennen, dat zij er eene bevredigende
				  bepaling van kan geven.

1) Max Muller Lectures
				  on the science of Language. Second Series. p. 120.

2) Zie o.a. het tiencentsmisdrukje, zoo
				  vernietigend gerecenseerd door 
				  J.A. van Dijk, in No. 24 van het
				  Weekblad van Dr. 
				  J.W.A. Renssen.

1) Eenige dier voorbeelden stippen wij hier aan;
			 als bl. 19. zien (zegen); bl. 23. toonen (toogenen); bl. 25. dweil (dwegel);
			 steil (stegel); zeil (zegel); peil (pegel); teil (tegel); zeis of zeisen (zeegs
			 of zeegsen); zeide. en leide (zegde en legde); meid (maged); brein (bragen);
			 bl. 26. Wijnand (Wignand); bl. 31. knaauwen (knagen); bl. 33. droelen
			 (drogelen); bl. 46. slaan slagen); bl. 53. wiek (wegek); bl. 54. vaan (vangen);
			 deesem (deegsem); bl. 59. hoovaardig (hoogvaardig); bl. 155. dwaal (dwagel);
			 bl. 192. klappei (klappige); bl. 315. geploen (geplogen); bl. 319. spijen
			 (spijgen); bl. 321. gaan (gangen); en. wat we opzettelijk voor het laatst
			 bewaard hebben, bl. 86. veiling (veiliging). Dit veiling, letwel,
			 laat Dr. Brill ontstaan uit veiliging; terwijl, om consequent
			 te zijn, hij het van veil en veilen had dienen af te leiden.
			 Eigenlijk (het loopt in 't oog) werpt hij hier, zoo als men zegt, met zijn
			 eigen steenen zijn glazen in.

1) Dat het voeders dat in de kerels
				stond, kostbaar was, blijkt o.a. daaruit, dat zekere Bouden Maes, een
				aanzienlijk poorter van Sluis, in zijn testament (4 Sept. 1387) bepaalde, dat
				Jan Hames zijn pantsier erven zoude, ‘dat men heet een
				igserant’, en 't voeders, dat in zijnen satijnen kerel
				stond.

1) Een gezang, geen ornament, dat zijnen naam
				aan zijnen aanhef ontleent.

1) Sess. XIV de poene: CVIII. ‘Falsum
				omnino esse et a verbo Dei alienum culpam a Domino numquam remitti, quin
				universa etiam poena condonetur.’

1) Ik wil echter hiermede niet in het minst,
				de verdraagzaamheid en loyaliteit van dien Hoogleeraar in verdenking brengen.
				Zijne diepe kennis, ook der vroegere strijdschriften, zal hem ditzelfde
				genoegzaam geleerd hebben. En die uitdrukking heeft hij zeker aangewend om ook
				door Nietkatholieken beter verstaan te worden.

1) Mr. v. Lennep's Aanteekeningen op 
				Vondel bevatten ontegenzeggelijk veel goeds,
				geestigs en waars. Dr. v. Vloten's werk kan er niet dan meê
				winnen, zoo hij er nu en dan uit overneemt. Zulks echter dient met de noodige
				zorg te geschieden, want geen graan zonder kaf. De hoogleeraar verliest dit wel
				eens uit het oog. Nu en dan is hij wat al te goed van vertrouwen. Wij hebben er
				vroeger reeds blijken van gezien en willen er hier nog een paar
				aanstippen.
Als 
				Vondel in zijn gedicht, 
				de Roomsche lier getiteld, den lof van 
				Horatius bezingt, kent hij dezen een
				eereplaats toe
				
				  ‘- neffens de Dirceesche Swaen, 
				  Den roem van Griecken.’ 
				
Mr. v. Lennep (III. bl. 201) verklaart
				de Dirceesche Swaen (misschien is het bij hem een schrijffout) door
				Amphion. De hoogleeraar (I. bl. 356. kol. 1 n. 8) schrijft hem dit na.
				Ondertusschen is het eene vergissing. De uitdrukking, aan den Latijnschen
				dichter zelven ontleend, ziet op Pindarus, gelijk bij eene vergelijking
				van Vondels versregel met vers 25 der 2de Ode,
				IVde Boek der Carmina, van 
				Horatius duidelijk blijkt.
Nu nog een
				staaltje van een anderen aard!
In het IIde Boek der 
				Altaergeheimenissen de wonderen des H.
				Sacraments beschrijvende, brengt Vondel het voorbeeld bij van
				Gorgonia, de zuster van Gregorius van
				Nazianze.
Ten haren tijde heerschte bij de christengemeente het
			 	geloof, dat van de Αντίτυπα of
				Eucharistie eene genezende kracht uitging. Had de bloote aanraking van
				Jezus kleed eens heeling aangebragt (zoo redeneerde men), hoeveel te
				meer moest dan zijn vleesch en bloed zelf, in 't Sacrament aanwezig, die
				gezegende uitwerking hebben.
Gorgonia nu, aan eene ongeneeslijke
				kwaal-lijdende, nam geloovig haar toevlugt tot dit vrome middel. Zij had iets
				van de Eucharistie bewaard, en, onder gebeden en verzuchtingen dit met hare
				ootmoedige tranen mengende, bestreek zij er haar ligchaam mede. Haar hoop werd
				niet bedrogen: zij genas.
Vondel (met wiens overtuiging het
				kleingeestig zoude zijn den spot te drijven) brengt dit over in fiksche verzen
				op deze wijze:
				
				  ‘De krancke, met den hoofde tegens 't outer 
				  Vast leunende, berst uit met luit gesteen, 
				  En smelt in druck; als eertijts Magdaleen 
				  In tranen, van Godts voeten opgeholpen. 
				  Zij zucht, zij steent, en zweert, niet ongeholpen,  
				  Niet ongeredt te scheiden van 't altaer. 
				  Zoo overstrijcktze al 't lichaam, hier en daar, 
				  Met artsenij van tranen, dieze sprengde 
				  In hare hant; waeronder zij iet mengde 
				  Van 't Heilighdom des dierbren lijfs of bloets, 
				  ln hare hant verborgen: 
				
Voor de aangehaalde woorden heeft 
				Dr. v. Vloten (1 bl. 588 k. 2 n. 3) niets dan
				de navolgende verklaring of aanteekening. ‘Naar 
				van Lenneps opmerking, komt dit mengseltjen
				voor rekening van 
				Vondel, niet van den vromen Kerkvader of
				zijne zuster.’
Zeker hadden we van den hoogleeraar iets deeglijkers
				en juisters verwacht. In plaats van eene aardigheid van zijn voorganger
				goedschiks over te vertellen, had de Theol. doct. den Kerkvader eens moeten
				openslaan: als wanneer hij, ter regtvaardiging van den Dichter, ter
				teregtwijzing van Mr. v. lennep en ter inlichting zijner min kundige
				lezers, gevonden zoude hebben, dat Vondel bijna letterlijk het verhaal
				van 
				gregorius nazianzenus gevolgd
				heeft.
‘Cum caput suum (lezen wij in zijne Opera omnia, ed.
				Par. 1778. T. I. fol. 228, 229.) pari cum clamore, lacrymisque, quibus
				abundabat, mulieris illius instar, quae olim Christi pedes rigavit, altari
				admovisset, nee se prius istud dimissuram esse denunciasset, quam sanitatem
				obtinuisset; ac deinde hoc suo pharmaco corpus totum perfudisset; et si quid
				uspiam antityporum pretiosi corporis aut sanguinis manus recondiderat, id
				lacrymis admiscuisset, (ô rem admirandam!) statim liberatam se morbo
				sentit…’
Wij zullen hier niets meer bijvoegen, maar slechts
				verwijzen naar hetgeen wij reeds vroeger zeiden D. VI. bl. 16. van dit
				Tijdschrift.

1) De min juiste verklaring van pronken
				in Mr. v. lennep's, vondel, D. II. bl. 92, te vinden, schijnt Dr.
				v. Vloten op den dwaalweg gebragt te hebben.

1) Uitgegeven te Campen en Leeuwarden,
				1ste stuk, bl. 102 § 80.

1) Het is jammer (vroeger merkten wij het
				reeds aan), dat prof. van Vloten wat al te dikwijls aan zijne
				bezorgdheid om Vondel's tekst (zoo hij meent) te verbeteren gehoor
				geeft. Soms maakt hij in zijne noten melding van die veronderstelde
				verbeteringen; maar ook niet zelden verandert hij woorden zonder er iets van te
				zeggen. Dit is een groot gebrek in zijne uitgave, dewijl men nu zoo als wij
				reeds vroeger aanstipten, nooit met zekerheid weet of men Vondel's
				woorden, dan wel die van zijn uitlegger, voor zich heeft. Het is niet dan
				toevallig, dat men zulke veranderingen bespeurt, doch eenige, waarop onze
				aandacht viel, zijn waarlijk niet gelukkiger dan de openlijk door hem bekend
				gemaakte. Wij willen ze hier opgeven.
In Vondel's 
				Pascha (uitg. v. 1612) luiden v. 1141 en
				1142, als volgt:

				
				  ‘Daer Pharos met syn kruyn de Firmamenten doet 
				  Verschricken, en vertreet het Aerdrijc met de
					 voet.’  
				
Door 
				Dr. v. Vloten (I. bl. 19. Kol. 2. v. 19.
				v.o.) is met de voet stilzwijgende veranderd in
				met den voet. Dit had hij niet moeten doen. Voet
				toch (gelijk vrij bekend is) staat te dezer plaatse bij verkorting voor het
				meervoudige voeten. Pharos, verpersoonlijkt wordende, treedt niet met
				slechts éénen voet. Het is hier hetzelfde geval, als met de
				uitdrukkingen op de been, in de wapen, bij de werke en dergelijken,
				waarover door den minkundige verdient nagelezen te worden de
				aanteekening van 
				kluit in 
				Hoogstraten's Woordenlijst, bl. 45, en de
				daar aangehaalde plaats uit 
				Huydecoper's Proeve.
Een ander
				voorbeeld!
In de fabel van den Arend en den Vos
				(no. XXV van de 
				Vorst. Warande) komen deze twee versregels
				voor:
				
				  ‘Maer och! 't is al vergeefs, 't en houd niet op van
					 branden 
				  Oft al 't gebroetsel is met nest met al
					 ter schanden.’ 
				
voor met nest met al heeft de
				hoogleeraar laten drukken met nest en al. Zoo zoude men
				zeker thans zeggen, maar 
				Vondel volgde het gebruik van zijn tijd,
				hetgeen zijn uitlegger, die toch 's dichters woorden niet behoort te
				modernizeren, had dienen te eerbiedigen. Met dit te doen en er dan in zijn noot
				dit oude gebruik bij aan te wijzen, zoude hij de jeugd of de mingeoefenden,
				voor wie hij schrijft, welligt nog iets, dat ze niet wisten, geleerd
				hebben.
Van de gezegde oude spreekwijze vindt men menig voorbeeld bij
				Vondel. Zie 
				Ovid. Herschepp. B. XII. v. 645. ‘met
				wortelen met al.’ 
				Salmoneus. v. 265. ‘Met koninckrijck
				met al,’ 
				Salomon. v. 1898. ‘met stad met
				al’ 
				Virgil. in onrijm bl. 218 v. 10. ‘met
				roer met al,’ en zoo ook op andere plaatsen.
Desgelijks zegt 
				camphuysen, Ps. LXXV. v.
				22.’ ‘met heff' met al.’ Dit met al
				(ook wel met allen geschreven) had de beteekenis van gansch en al,
				geheel en al, omnino, die nog in ons niet met al, geheel niets,
				volstrekt niets, overig is.
Nog een voorbeeld!
In den
				VIIden der 
				Heldinnebrieven (uitg. v. 1716. bl. 35 v. 8)
				schrijft 
				Vondel.

				Op 't geleide van dezen Godt wordt gij op de
				  ongestuimige golven geslingert…’en in den
				XVIIIden Brief (bl. 104. v. 11): ‘-de zee nogh
				ongestuimiger maken.’
Wat de hoogleeraar hier tegen dit
				ongestuimig heeft, deelt hij ons niet mede, maar stilzwijgende verandert
				hij het op de eerste plaats in ongestuime en op de tweede in
				onstuimiger; (zie zijne uitg. I. bl. 494. k. 1. r. 3. v.o. en bl. 512.
				k. 1. r. 12.)
Daar dit ongestuimig dikwijls bij 
				Vondel en de oude dichters voorkomt, had zijn
				uitlegger het niet moeten veranderen, waarmede nu buitendien een weinig
				inconsequent door hem gehandeld is: op andere plaatsen toch (zie b.v. I. bl.
				639. kol. 1. r. 26, en kol. 2. r. 22. bl. 662. kol. 1. r. 6. v.o. enz.) heeft
				hij het woord onveranderd laten staan.
Ten besluite:
In v. 574 van het 
				Pascha heeft 
				Dr. v. Vloten in plaats van Gheleeckt
				laten drukken Geleek; daarbij aanteekenende (I bl. 14. k. 2. n. 2.):
				‘Versta: geleek zij.’ Maar Vondel had
				Gheleeckt geschreven (zoo als bij de Ouden dikwijls voorkomt) in plaats
				van Gheleeck't, t. w. ‘het serpentynigh dier’ , dat
				het naaste voorafgaat. Met aan den dichter zijn eigen woorden te laten,
				behoudens het modernizeren van zijne spelling, had dus de uitlegger veel beter
				gedaan.
In dat zelfde Pascha, vers 857, heeft 's hoogleeraars
				editie, I. bl. 17. k. 1. r. 14. ontvange, voor Vondels
				ontfanghen, dat de ware lezing is. Dit echter komt ons voor
				slechts een abuis of drukfout te zijn, gelijk er meer dergelijke
				onnaauwkeurigheden in zijne uitgave van dit tooneelstuk voorkomen, onder welke
				voorzeker niet de geringste is, dat er op bl. 21. kol. 1. twaalf Alexandrijnen
				(v. 1305 tot en met v. 1316) geheel zijn weggelaten. De uitgever had wel gedaan
				ze bij een ander dozijn tezoekgeraakten, dat in zijn Lijst van
				drukfeilen achter Dl. I. is opgenomen, een plaatsje te vergunnen. Het gemis
				in den tekst is ondertusschen zeer zinstorend.

1) Hoogst waarschijnlijk heeft er vroeger nog
				eene zesde spelling; lahhan, bestaan, in den tijd, toen het letterteeken
				h nog de waarde van ch had. In de Oudnederlandsche psalmen komt
				wel is waar geen enkel woord voor, dat aan nnl. lachen, echel, lichaam
				enz. beantwoordt, maar vormen als guolihheide en dergelijke bewijzen,
				dat men niet schroomde de h (ch) te verdubbelen, en geven het
				recht om te onderstellen, dat men ook bij ons, lahhan, ehhil enz.
				schreef, evengoed als in het Oudhoogduitsch lahhan, stihhila
				enz.

1) Eén voorbeeld uit vele ten bewijze.
				Het Latijn schrijft infans, infantis, infanti enz., nooit
				infants, met t en s in ééne en dezelfde
				lettergreep; daarom schreef men in het Fransch in het enkelv. enfant,
				maar in het meerv. enfans zonder t. Bedrieg ik mij niet, dan
				handelen enkele Franschen nog zoo.

1) Mijns inziens is de spelling lagch,
				lagcht, lagchen, lagcher, lagchlust enz. van 
				wagenaar, 
				kleyn, 
				Kinker, 
				Mr. van Lennep en anderen, waar in dezelfde
				gelijkvormigheid wordt aangetroffen, slechts het gevolg van een streven naar
				regelmatigheid; maar moet geenszins dienen, gelijk Recensent wil, om aan te
				duiden, dat men den keelklank buitengewoon krachtig moet laten
				hooren.

1) Dr. de Jager zegt in zijne 
				Verscheidenheden, bl. 37, zelf, dat ‘de
				w niets anders is dan de dubbele u.’

1) De geslotene i vervangt in onze
				gewestelijke uitspraak niet zelden de geslotene e, als: spil voor
				spel, ijzeren pin voor pen, enz.

1) Koren, graan;

2) molen;

3) ten nadeele;

4) zich verstoute;

5) ontvangen;

6) meer;

7) Februari.

1) Dr. v. Vloten, die klaarblijkelijk
			 zich den tijd niet gegund heeft om zulke aanteekeningen te houden, tracht in
			 zijn voorzegd opstelletje met de onze, onder den naam van woordenlijstjes, een
			 beetje den gek te steken. Daar doet hij niet verstandig aan. Het zon zijn
			 leerlingen in de Ned. taal kunnen terughouden van zulke soort van
			 annotatiën te maken, die hun toch in hunne studie zeer nuttig kunnen zijn,
			 en zelfs nu en dan hen zouden kunnen dienen om hun Leermeester, bij het
			 commentariëren onzer oude schrijvers, voor te lichten, en, als hij
			 dwaalde, teregt te helpen.

1) Over woed, enz. spreken wij nog
				  een woordje in een volgend nommer van ‘de Taalgids.’

1) Met te zeggen, dat ei zoowel
						in het Ndl., als in het Graafschapsch, klankwijziging van ee is, is nog
						niet gezegd, dat ei eerst ontstaan is, nadat onze uitspraak van
						ee de oudere van ai had vervangen. Het is wel zeer
						waarschijnlijk, doch we kunnen hier de zaak laten rusten. Practisch is en
						blijft ei klankwijziging van ee, en het is maar half waar en
						onjuist, als men beweert, dat Ndl. en Grf. ei rechtstreeks de
						vertegenwoordiger is van Gothisch ái. Het zou even verkeerd zijn,
						als regel te stellen, dat Ndl. e gelijk is aan Goth. a, omdat
						zetten een e, satjan een a heeft. In dit geval is Ndl.
						e gelijk aan Goth. a + klankwijzigend element. Zoo ook is Ndl.
						ei niet = Goth. ái, maar aan Goth. ái +
						klankwijzigend element. Het klankwijzigend element nu, is de i of
						j in eene volgende lettergreep.

1) De zaakrijke artikelen, door dezen
				taalkenner aanvankelijk ter teregtwijzing van 
				Dr. van Vloten geschreven, vindt men in
				jaarg. XIII, bl. 377; XIV, bl. 48 en 375; en XV, bl. 307. Wie belang stelt in
				de vraag, moet niet voorbijgaan ze te lezen.

2) Bl. 127 (uitg. 1860). ‘Soms (leest men
			 daar) worden substantieven - door middel van heid van substantieven
			 afgeleid: als godheid, kindsheid (de s is een verbindingsklank
			 als anders tusschen de bestanddeelen eener zamenstelling treedt);
			 menschheid.’

1) Onder deze moet echter niet gebragt worden
				menschheid, door 
				Dr. Brill t. v. p. als voorbeeld aangehaald.
				Teregt toch erkent hij zelf in zijne 
				Spraakleer, bl. 216, dat mensch
				oorspronkelijk een adjektief is. Evenmin had de Heer 
				Oudemans zich op dorperheid moeten
				beroepen. dorper toch (gelijk hij had kunnen lezen in 't 
				Woordenboek van 
				Weiland, op wien hij toen wat te zeer uit de
				hoogte nederzag) werd oudtijds ook als een bnw. gebezigd. Vergelijk 
				Kiliaen, i. v. alsmede 
				Maerlant, 
				Spiegh. hist. III P. V B. VI C. v. 21, en 
				Rijmbijbel. v. 5856 en v. 24153.

1) Zoo ging het bij hen ook met andere
				woorden, thans algemeen met een ch gespeld. Spieghel b.v. (om slechts
				één te noemen) schreef Schoolse, grootse, trotse, Noordtse,
				winterse enz. 
				Christiaen van Heule zegt in zijne
				Nederduitsche Grammatica, Leyden 1626, bl. 80 onderaan:
				‘Als men in eenig woort eene Letter ofte silbe uytlaet, dat wort
				uytlatinge genaemt, als goetheyd, voor goedicheyt, mens,
				voor mensch, Zeeuse, Hollanse, voor Zeeusche, Hollansche, deze
				uytlatinge wort veeltijts gebruykt, om swaere silben, lichter uyt te
				spreken,…’ Later liet 
				W.A. Winschooten in zijne 
				Letterkonst, Leiden, 1683, zich over dit
				onderwerp dus uit: ‘Wat dan het onderscheid der spelling s en
				sch in het midden en het einde der woorden belangd, ons gevoelen is, dat
				veele woorden, niet alle, beeter, met een s als sch geschreeven
				worden: want wie twijfeld daar aan, dat men veele woorden nu flaauwer
				uitspreekt, als wel voor heen; en dat men, lettende op de uitspraak, eer sal
				hooren vleesselijk, als vleeschelijk; vissen, als visschen;
				vlees, als vleesch; en diergelijke woorden
				meer,…’

1) De tusschen haakjes [ ] gevatte plaatsen
				zijn, nadat deze voordracht in de vergadering der Maatschappij der N.L. was
				gehouden, ingevoegd.

1) Moet zijn ‘heeft.’

1) Young, Zanga, IV. 3.

1) Caract., ch. I.

1) Cap. VIII: 22.

1) Als een nieuw staaltje van Dr. v.
				Vloten's zuiver Hollandsch taalgevoel verdient dit onbewust, en
				niet minder ook de zinsnede. die het voorafgaat, 's Lezers bijzondere
				opmerkzaamheid.

1) In de voor ons liggende uitgave der 
				  Tragediën van 
				  Seneca, met de noten van 
				  Gronovius, etc. (in 4to
				  Ao. 1728 te Delft uitgekomen) is er blijkbaar een fout in de
				  punctuatie van v. 1195 en 1196. Achter de woorden, door Phedra tot
				  Theseus gerigt,

				  
					 Mentita finxi. vana puuisti pater; 
					 Juvenisque castus crimine incestæ jacet, 
				  
had o.i. geen comma, maar een punt of uitroepingsteeken
				  moeten staan. Daarentegen in den versregel, die er op volgt, waarin zij
				  Hippolytus, wiens verscheurd lijk voor haar oogen ligt, aanspreekt,
				  had de punt, die achter insons. staat, door een comma aldus dienen
				  vervangen te zijn:

				  
					 Pudicus, insons, recipe jam mores tuos. 
				  
d.i. kuische, onschuldige, herneem nu (voor aller oog en
				  oor) uw deugdzaam karakter, (dat mijne valsche betigting u ontroofde)!
Dat
				  de beteekenis van mores bij de Romeinen, deze opvatting niet
				  weêrspreekt, kan men bij 
				  Scheller in zijn 
				  Lexicon, en 
				  Faber in diens 
				  Thesaurus, I. v. Mos gestaafd
				  vinden.

1) We zullen gemakshalve er niet altijd den
				  ouden vorm met i bijvoegen, daar het van zelf spreekt, dat er geen
				  klankwijziging bestaat zonder dat de noodzakelijke voorwaarde daartoe aanwezig
				  is.

1) Daar de eu in het Graafs. niet
				  alleen de klankwijziging is van ò, maar ook van oo en
				  ô, zou men onbeslist moeten laten of werkelijk de ò
				  hier de ongewijzigde klinker is, had men niet de Hollandsche uitspraak tot
				  gids. De spelling drooge is in strijd met die uitspraak, en wordt daarom
				  thans te recht verworpen.

1) Het behoeft wel niet opgemerkt te worden,
				  dat het gebruik tusschen de twee vormen van dit woord een eigenaardig
				  onderscheid maakt; men raag aannemen, dat het gevoel van de eenheid niet meer
				  in het volksbewustzijn voortleeft.

1) De ch is als één
				  medeklinker te beschouwen.

1) Strikt genomen duurt ö +
				  pt zelfs iets langer dan eu alleen. Geen wonder dus, dat ook de
				  t eindelijk wegviel, behalve daar waar de t bij de volgende
				  lettergreep kan getrokken worden.

2) Men bedenke, dat de oorspronkelijke
				  klinker in lêgen de iu, Graafs. uu is, dezelfde als
				  in bugen, buigen.

