



Vaderlandsche Letteroefeningen

Jaargang 1820


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1820.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Deel 1, p. 398: h a → haar, ‘dat hij haar zulks niet gezegd heeft’
Deel 2, p. IX: op deze pagina staat een accolade die meerdere regels overspant. Omdat wij dergelijke accolades in deze digitale versie niet goed kunnen weergeven, wordt op elke betreffende regel de accolade herhaald. Ook de woorden die erop volgen worden om misverstanden te voorkomen op iedere regel herhaald.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1820.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE-DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1820.
BOEKBESCHOUWING.
Te AMSTERDAM, bij
G.S. LEENEMAN van der KROE
en
J.W. IJNTEMA.
1820.

[deel 1, pagina 689]
REGISTER VAN DE BOEKBESCHOUWING.
A.
Adriani, (M.J.) De Prosodist. Gron. bij J. Oomkens.	528
Albrechts, De Ziekten van het Gehoor. Rott. bij J. Hendriksen.	550
Almanak (Antwerpsche) voor 1820. Antw. bij Ancelle.	670
- (Nederlandsche Muzen-) 1821. Derde Jaar. Rott. bij J. Immerzeel, Jun.	687
- voor het Schoone en Goede. 1821. Amst. bij G.J.A. Beijerinck.	687
Annales Academiae Groninganae 1817-1818. Gron. apud J. Oomkens.	498
Antwoord van Prof. van der Palm aan Prof. Muntinghe.	43
Appenzeller, (J.C.) Wendelgarde van Linzgau. Haarl. bij A. Loosjes, Pz.	41
Assen, (C.J. van) Perikles van Athene. 's Hag. bij de Wed. J. Allart en Comp.	344
B.
Ballenstedt, (J.G.F.) De Voorwereld. II Deelen. Dordr. bij Blussé en van Braam.	533
Bange, (J.J.) Over de Zielen der Afgestorvenen. Gron. bij W. Zuidema.	547
Barbaz, (A.L.) Dichterlijke Bloemhof. Amst. bij J.C. van Kesteren.	87
Becker, (G.W.) Raadgeving aan Hypochondristen. Rott. bij J. Hendriksen.	290
Beckers, Verhandeling over de Typhus, enz. Utr. bij S. Alter.	585


[deel 1, pagina 690]
Bedenkingen omtrent de Invordering van Belastingen, enz. Amst. bij Beijerinck en Willemsz.	307
Beeloo, (A.) Maria Tesselschade Visscher. Blijspel. Amst. bij M. Westerman.	127
- Tooneel- en Mengel-poëzij. 's Hag. bij de Wed. J. Allart en Comp.	556
Bemmelen, (A. van) Leerredenen. Amst. bij W. Brave.	147
Berg, (Mlle H. van den) Odille. II Tomes. Breda, chez W. van Bergen et Comp.	490
Bertram, (J.T.) Dichtvruchten. Amst. bij J. Aarinksen.	90
Beschouwing (Onpartijdige) des Koophandels. VIII. Amst. bij M. Schooneveld en Zoon.	306
Bilderdijk, (W.) Verhandeling over de Geslachten der Naamwoorden. Tweede Druk. Amst. bij J.C. Sepp en Zoon.	36
Bonaparte, (Lodewijk) Geschiedkundige Gedenkstukken, enz. over Holland. III Deelen. Amst. bij J.C. van Kesteren.	513
Boom, (J.W.V...) Praktikale Oefeningen. Rott. bij N. Cornel.	664
Bouman, (K.H.) Heidespruitjes. Gron. bij R.J. Schierbeek.	603
Boxman, (A.) De Overstrooming van Geld. en Zuid-Holl., in Jan. 1820. Gorinch. bij J. van der Wal.	175
Brief aan den Red. der Vad. Letteroeff., rakende van 's Gravenweert.	447
Brieven, over het Evangelie van Johannes. Iste D. Dordr. bij Blussé en van Braam.	104
- (Twee) van een Koopman in London Leyd. bij A. en J. Honkoop.	525
Burney, (Miss) De Schipbreuk. Amst. bij de Wed. H. van Kesteren en Zoon.	133
Bybel, (De) geen Boek voor Priesters alleen, enz. Amst. bij de Wed. G. Warnars en Zoon.	287


[deel 1, pagina 691]
C.
Cantzlaar, (J.) Verhandeling over een' nieuwen Controleur. Midd. bij S. van Benthem.	314
Capadose, (A.) Dissertatio. Lugd. Bat. apud Vid. M. Cyfveer, Joh. fil.	334
Châteaubriand, (Burggr. de) Over de Alleenheersching volgens het Charter. 's Hertogenb. bij D. Noman en Zoon.	17
Chaussier, (H.) Tegengiften. Rott. bij J. Hendriksen.	154
Christemeijer, (J.B.) Tafereelen uit de Geschied. der Lijfstraff. Regtspleging. Amst. bij J.C. van Kesteren.	111
- Oorkonden uit de Gedenkschr. van het Strafregt, enz. Amst. bij J.C. van Kesteren.	485
Christen (De) in geest en aandacht vereenigd met God. Leyd. en Rott. bij J.W. van Leeuwen enz.	106
Clarisse, (T.A.) Psalmi quindecim Hammaâloth. Lugd. Bat. apud H.W. Hazenberg, Jun.	373
- (J.) Voor Jongelingen. Zestal Redevoeringen. Amst. bij J. van der Hey.	647
Clauren, (H.) Twee Verhalen. Amst. bij J.C. van Kesteren.	491
Coquerel, (A.L.C.) Sermons. Amst. chez S. Delachaux.	236
Crusius, (C. Baumgarten) De onzigtbare Kerk. Gron. bij W. Zuidema.	300
D.
Desaugiers, (M.) Het Middagmaal van Magdalena. Blijspel. Nijm. bij C.J. van Goor en Zoon.	656
Deussen, (J.W.H.) Verklaringsproeve. Amst. bij A. Vink.	9
- De eerste Oordeelsdag. Amst. bij A. Vink.	10
Dinckgreve, (J.F.) Verpligting van Neerlands Jongelingschap, enz. Winschoten, bij H.V. Huisingh.	665


[deel 1, pagina 692]
Dolz, (J.C.) Lessen over de Gezellige Welvoegelijkheid. Zutph. bij H.C.A. Thieme.	564
Doos (De) van Pandora. Amst. bij C.L. Schleijer.	685
Dresselhuis, (J. ab Utrecht) De Lente. Middelb. bij de Gebr. Abrahams.	630
Driessen, (J.C.) Dissertatio. Gron. apud J. Oomkens.	109
Dyckmeester, (H.J.) Onderzoek van het Decreet van 24 Jan. 1812. Tiel, bij C. Campagne, Jr.	216
- Tweede Verslag.	266
E.
Eckartshausen, (Von) Redevoeringen. Leyd. bij J.W. van Leeuwen.	648
Edgeworth, (Mistress) Vivian. II Deelen. Leeuw. bij Steenbergen van Goor.	357
Ehrenberg, (F.) De Vrouw in hare waarde en grootheid. II Deelen. Amst. bij Beijerinck en Willemsz.	442
Elphinstone, (M.) Gezantschapsreis naar Kabul. Iste en IIde D. Haarl. bij de Wed. A. Loosjes, Pz.	586
Esz, (L. van) Gedachten over Bijbel en Bijbellezen. 's Hertogenb. bij D. Noman en Zoon.	200
- Wat was de Bijbel voor de eerste Christenen? enz. 's Hertogenb. bij D. Noman en Zoon.	200
Ewald, (J.L.) De Godsdienstleer van den Bijbel. IIde en laatste D. Dordr. bij Blussé en van Braam.	50
Eyk, (P. van) Geschiedenis der Joden. Amst. bij A.B. Saakes.	5
Eylert,(R.) Verhandeling over de Gelijkenissen. Gron. bij W. Zuidema.	627
F.
Feddersen, (J.F.) Leerzame Verhalen. Derde Druk. Amst. bij W. van Vliet.	528
Furii Bononia. Lugd. Batav. apud S. et J. Luchtmans.	461
G.
Gedachten over de aanstaande Nederl. Wetgeving. Zutph. bij H.C.A. Thieme.	39


[deel 1, pagina 693]
Genlis, (Mevr. de) Handboek voor Reizenden. Amst. bij Mortier, Covens en Zoon enz.	651
- Petrarcha en Laura. Amst. bij J.C. van Kesteren.	682
Gessner, (G.) Het Beeld van eene Stille in den Lande. Haarl. bij A. Loosjes, Pz.	396
Gezangen in den Kerker. Rott. bij C.D. van den Dries.	351
Glatz, (J.) Theone. Een Geschenk voor goede Dochters. Arnh. bij. C.A. Thieme.	403
Godenpleit. (Het) Bij E. Lion en Zonen.	183
Görres, (J.) Duitschland en de Revolutie. Amst. bij J.C. van Kesteren.	335
Gottis, (Mevr.) Frans de I en Mevrouw de Chateaubriand. Leyd. bij J.J. Thijssens en Zoon.	610
Gravenweert, (J. van 's) De Ilias van Homerus. IIIde D. Amst. bij J. van der Hey.	303
- Verspreide Lettervruchten. Amst. bij J. van der Hey.	310
H.
Haakman, (H.) Redevoering op Dr. Rauwenhoff. Amst. bij P. den Hengst en Zoon.	313
Hall, (M.C. van) M. Valerius Messala Corvinus. Iste D. Amst. bij J. van der Hey.	554
Handleiding tot de kennis der enting met Koepokstof. Dordr. bij Blussé en van Braam.	421
- tot het schrijven van Brieven. Winschot. bij H.V. Huisingh.	567
Harencarspel, (R. Scheers van) Specimen. Traj. ad Rhen.	463
Heeren, (A.H.L.) Handboek der Geschiedenis der oude Staten. Zutph. bij H.C.A. Thieme.	292
Hennert, (J.F.) Lessen over de Wijsbegeerte. Iste D. Leyd. bij L. Herdingh en Zoon.	58
Heringa, E.Z. (J.) Tiental Bijbeloefeningen. Amst. bij J. van der Hey en J. Aarinksen.	662
Heyningen, (H. van) Bijbeloefening over het Evang.	


[deel 1, pagina 694]
van Mattheus. Iste D. 's Hag. bij de Wed. J. Allart en Comp.	455
Hoeufft, (J.H.) Parnasus Latino-Belgicus. Amst. apud P. den Hengst et Fil.	601
Hogendorp, (D. van) Beschouwing van het koloniaal Systema in Frankrijk. Amst. bij H. van Kesteren en Zoon.	667
Horst, (H.J. Meerman van der) Fabelen van Fenelon. Dev. bij J.W. Robijns.	316
Hoyer, (G.) Dissertatio. Lugd. Bat. apud H.W. Hazenberg, Jun.	420
J en I.
Jaarboekje (Geslachtkundig) voor 1820. Amst. bij de Wed. G.A. Diederichs en Zoon.	225
Jack. (De kleine) Hoorn, bij J. Vermande.	92
Jacobs, (F.J.) Grieksch Leesboek. IIde D. 3de Afd. Zutph. bij H.C.A. Thieme.	654
Immerzeel, Jun. (J.) De Moederliefde, in vier Zangen. Rott. bij J. Immerzeel, Jun.	346
Inwijding der nieuwe Leeszaal te Rotterdam. Rott. bij C.D. van den Dries.	446
K.
Kampen, (N.G. van) Geschied. van de Fransche Heerschappij in Europa. IVde en Vde D. 's Hag. bij de Erven J. Allart.	254
Karel en Sophia in hunne Beproevingen. Amst. bij J. van der Hey.	178
Kephalides, (A.W.) Reis door Italië en Sicilië. II Deelen. Amst. bij de Wed. G. Warnars en Zoon.	207
Kinderling, Leven van Gilblas van Santillana. Haarl. bij A. Loosjes, Pz.	611
Kinker, (J.) Gedichten. IIde D. Amst. bij J. van der Hey.	639
Klyn, (H.H.) Gedichten. IIde en laatste D. Haarl. bij F. Bohn.	29
Koning, (A. de) Handleiding omtrent de Lijdensgeschiedenis. Dordr. bij J. de Vos en Comp.	332
- Dagelijksche Oefeningen. Iste en IIde D. Dordr. bij J. de Vos en Comp.	458


[deel 1, pagina 695]
Konynenburg, (J.) Letter-, Natuur- en Zedekundige Mengelingen. Amst. bij Schalekamp en van de Grampel.	471
Koopmans, (R.) Redevoeringen en Verhandelingen. II Deelen. Amst. bij de Wed. G. Warnars en Zoon.	507
Krom, (H.J.) Leerrede. Gouda, bij W. Verblaauw enz.	6
Kunnen dan de Inkomsten der Schatkist niet verzekerd worden? enz. Amst. bij M. Schooneveld en Zoon.	306
L.
Lafontaine, (A.) Rosaura, of het geheime Gerigt van het Noodlot. II Deelen. Amst. bij C.L. Schleijer.	131
- Nieuwe Bloemen. Amst. bij J.C. van Kesteren.	182
- Agatha, of het Grafgewelf. II Deelen. Leyd. bij A. en J. Honkoop.	312
Lagers (G.H.) en J. Schultz, Kerkelijke Redevoeringen, enz. Amst. bij B. Kramer en Zoon.	331
Lappe, (K.) Geloof, Hope, Liefde, Vreugde. Amst. bij A.B. Saakes.	107
Leen, (G.) Jacobs' Grieksch Leesboek. IVde D. Zutph. bij H.C.A. Thieme.	135
Lektuur voor Vrouwen in den beschaafden Stand. 's Hag. bij de Wed. J. Allart en Comp.	314
Lenting, (J.) Euripidis Medea. Zutph. apud H.C.A. Thieme.	353
Lessen der Wijsheid. 's Hag., Amst. en Breda, bij van Cleef en van Bergen.	228
Lobrij, (N.) Nagelatene Leerredenen. IIde D. Arnh. bij P. Nijhoff.	149
Loghem, (H. van) Nieuwe Mengeldichten. Dev. bij L.A. Karsenbergh.	391
Loots, (C.) De Mensch, in drie Zangen. Amst. bij J. van der Hey.	221
 Lotgevallen (Mijne) ter Zee, en Bedrijven op Batavia. Gron. bij W. van Boekeren.	164
Lulofs, (B.H.) Watersnood, een Gedicht. Gron. bij J. Oomkens.	437


[deel 1, pagina 696]
Lulofs, (B.H.) Schets van een Overzigt der Duitsche Taal. Gron. bij J. Oomkens.	633
M.
Magazijn der Geneeskunde. IVde D. Rott. bij J. Hendriksen.	202
- Vden D. 1, 2 en 3de St.	466
Magendie, (F.) Over het Pruissisch Zuur. Amst. bij C.G. Sulpke.	548
Mannelijke Grootheid van Ziel, enz. Zutph. bij H.C.A. Thieme.	612
Marrée, (J.A. de) Reizen op en Beschrijving van de Goudkust. IIde D. 's Hag. en Amst. bij de Gebr. van Cleef.	250
Messchert, (W.) De Watersnood. Dichtstuk. Amst. bij M. Westerman.	437
Mnemosyne. Vde St. Dordr. bij Blussé en van Braam.	388
- VIde St.	637
Moens, (P.) Mengelpoëzij. Amst. bij Schalekamp en van de Grampel.	476
Montolieu, (Mevr. de) Belangrijke Verhalen. Leyd. bij J.J. Thijssens en Zoon.	271
Müllner, (A.) De Schuld. Treurspel. Rott. bij A. May van Vollenhoven.	84
Münscher, (W.) Leerboek der Christ. Kerkgeschied. Amst. bij J. van der Hey.	54
Muntinghe, (H.) Geschiedenis der Menschheid. XI Deelen. Amst. bij J. Allart. Achtste Verslag.	137
- Negende Verslag.	185
- Tiende Verslag.	449
- Elfde en laatste Verslag.	493
- Leerredenen. Gron. bij J. Oomkens.	328
N.
Naberigt.	568
Netten, (C.A. Geisweit van der) Beknopte Handl. tot de Paardenkennis. Amst. en 's Hag. bij de Gebr. van Cleef.	377


[deel 1, pagina 697]
Nierstrasz, Jun. (J.L.) De Verlosser, enz. Rott. bij J. Immerzeel, Jun.	430
Numan, (A.) Handboek der Genees- en Verlosk. van het Vee. Gron. bij R.J. Schierbeek.	62
O.
Onderwijs (Kort) in den Christ. Godsd. Gron. bij W. Zuidema.	334
Opie, (Mrs.) Nieuwe Zedelijke Verhalen. Rott. bij Arbon en Krap.	650
P.
Paccard, Louise van Vergy. Amst. bij J.C. van Kesteren.	91
Palm, (J.H. van der) Bijbel. IIde St. Leyd. bij D. du Mortier en Zoon.	93
Pareau, (J.H.) Sermon sur 1 Tim. IV:14, 15. Utr. chez J. Altheer.	375
Pareus, (D.) Academ. Redev., in 1619, over de Dordsche Synode. Leyd. bij D. du Saar.	151
Peerlkamp, (P. Hofman) Xenophontis Ephesii de Anthia etc. Libri V. Harl. apud Vid. A. Loosjes, P.F.	75
- Tweede Verslag.	117
Pelkwijk, (J. ter) Tijdrekenk. Verhandeling en Tafel. Zwolle, bij Clement enz.	580
- Tijdrekenk. Schoolboek en Almanak. Zwolle, bij Clement enz.	584
Pemberton, (C.R.) Verhandeling over de Ziekten der Onderbuiksingewanden. Haarl. bij F. Bohn.	11
Perk, (J.J.) Lequien's Verhandeling over de Interpunctie. Amst. bij W. Brave.	482
Plötz, (J.B.C.F. von) Poëzij en Proza. Blijspel. Gron. bij W. van Boekeren.	532
Poedel (De) op reis, om zijnen Heer te zoeken. Leeuw. bij Steenbergen van Goor.	227
Protestant. (De) No. 1, 2 en 3. Dordr. bij Blussé en van Braam.	193


[deel 1, pagina 698]
R.
Reddingius, (G. Benthem) Handleiding voor het onderwijs in den Christ. Godsd. Gron. bij W. Zuidema.	332
- Bijb. Handboekje voor bej. en oude Lieden. Gron. bij W. Zuidema.	359
- Christelijke Godgeleerdheid. Gron. bij W. Zuidema.	372
- (W.G.) Zedekundige Mengelingen. Gron. bij J. Oomkens.	355
Reinhardt, (J.G.) Spiegel voor Meisjes. IIde St. Rott. bij J. Hendriksen.	492
Riley, (J.) Verhaal en Beschrijving. IIde D. Dordr. bij Blussé en van Braam.	70
Roemer, (J.) Proeve eener Regtsgel. Verdediging van J.C. Leyd. bij A. en J. Honkoop.	543
- Hulde aan Borger. Leyd. bij A. en J. Honkoop.	657
Rosenmuller, (E.F.K.) De Oosterlingen. Iste D. Gron. bij W. van Boekeren.	1
Roy, (J.J. le) Twee Verhandelingen. Dordr. bij Blussé en van Braam.	361
S.
Saabye, (H.E.) Fragment van een Dagboek in Groenland. Gron. bij W. Wouters.	24
Sailer, (J.M.) Het Gebed onzes Heeren J.C. Amst. bij B.J. Crajenschot enz.	272
Scheltema, (J.) Geschied- en Letterk. Mengelwerk. IIden D. 2de St. Amst. bij H. Gartman.	259
Schets der oude Aardrijkskunde. Gron. bij J. Römelingh.	607
Schippers, (S.W.) Latijnsch Leesboek. Gron. bij J. Römelingh.	655
Schmid, (J.I.F.) Kort Begrip der Christ. Kerkgeschiedenis. II Deelen. Gron. bij J. Römelingh.	460
Schotsman, (N.) Eerezuil. Tweede Druk. Leyd. bij J. van Thoir.	7


[deel 1, pagina 699]
Schouten, (J.) Gedichten en Gezangen. Rott. bij J. Immerzeel, Jun.	262
Shillibeer, (J.) Ontmoetingen op eene Reis naar Pitcairn. Dordr. bij Blussé en van Braam.	169
Snatich, (D.) aan zijne Medeonderwijzers. Gron. bij R.J. Schierbeek.	526
Someren, (R.H. van) Gedichten. Haarl. bij F. Bohn.	670
Spandaw, (H.A.) De Vrouwen. Tweede Druk. Gron. bij W. Wouters.	523
Spookvertellingen voor Kinderen. Zaltb. bij J. Noman.	136
Stilling, (H.) Het Heimwee. Iste D. Amst. bij J.C. Sepp en Zoon.	569
- Tweede Verslag.	613
Stuart, (M.) Jaarboeken. 1814; 1815 I. Amst. bij E. Maaskamp.	155
Stürmer, (L. von) Schetsen en Tafereelen van Konstantinopel. Gron. bij W. Wouters.	596
Surr, (T.S.) De Tooverkracht des Rijkdoms. II Deelen. Haarl. bij A. Loosjes, Pz.	402
Swinin, (P.) Tafereelen uit eene Reis naar Noord-Amerika. Haarl. bij A. Loosjes, Pz.	161
T.
Tollens, Cz. (H.) Romancen, Balladen en Legenden. IIde St. Rott. bij J. Immerzeel, Jun.	563
Tuckey, (J.H.) Aardrijkskunde voor Zeevaart en Koophandel. Rott. bij J. Immerzeel, Jun.	383
U.
Uren, aan den Godsdienst gewijd. Iste en IIde D. Amst. bij ten Brink en de Vries.	411
V.
Valentia, (G.) Reize naar Indië, enz. IVde en laatste D. Haarl. bij F. Bohn.	212
Veen, (A.J. van der) Handboek over het Avondmaal. Gron. bij W. Zuidema.	3
Verhalen. (Belangrijke) II Stukjes. Zutph. bij H.C.A. Thieme.	184


[deel 1, pagina 700]
Verhandelingen (Nieuwe) van het Haagsch Genootschap. 1816. II 's Hag. bij de Erve J. Thierrij en C. Mensing en Zoon.	45
- 1817.	405
- van Teyler's Godgeleerd Genootschap. XXIXste D. Haarl. bij J. van Walré en Comp.	229
- Tweede Verslag.	273
Verslag van het Instituut, wegens de Drentsche Brug. Amst. bij Pieper en Ipenbuur.	172
Vinke, (H.E.) Specimen. Traj. ad Rhen. apud O.J. van Paddenburg.	144
Voorst, (J. van) Leerredenen. 's Hag. bij de Wed. J. Allart en Comp.	279
Vos, (F.H.) Eenige Gezangen. Gron. bij R. van Groenenbergh.	678
Vreede, (P.) Herman en Hermine. Gron. bij W. Zuidema.	397
W.
Warin, (A.) Voorstel tot verbet. der Haven van Amsterdam. Amst. en 's Hag. bij de Gebr. van Cleef.	551
Welke Belastingen zouden toch wel de beste zijn? Amst. bij P. den Hengst en Zoon.	307
Westendorp, (N.) Antiquiteiten. Iste St. Gron. bij J. Oomkens.	552
Wette, (W.M.L. de) Bijbelsche Dogmatiek des O. en N.T. Isten D. 1ste St. Gron. bij W. Wouters.	502
Wieling, (S.E.) Inwijding der Nieuwe Kerk te Mensingaweer. Gron. bij W. Wouters.	150
Wilmsen (F.P.) Regelen der Verkeering met Kinderen. Gron. bij W. van Boekeren.	403
- Eugenia. Amst. bij ten Brink en de Vries.	679
Woord (Een) aan het Publiek. II Stukjes. Rott. bij N. Cornel.	631
Y.
Ypey (A.) en I.J. Dermout, Geschiedenis der Nederl. Hervormde Kerk. Iste D. Breda, bij W. van Bergen en Comp.	317
Z.
Zimmermann, (E.A.W. von) De Aarde en hare Bewoners. IVde D. Haarl. bij F. Bohn.	245
- Vde D.	422
Zutphen, (A. van) Nadeelige Gevolgen der Uitdeel. van Levensmidd. enz. Gorinch. bij J. Noorduyn.	177


[deel 2, pagina I]
MENGELWERK,

VOOR

1820.

[deel 2, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,

OF

TIJDSCHRIFT

VAN

KUNSTEN EN WETENSCHAPPEN,

WAARIN DE

BOEKEN en SCHRIFTEN,

DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.

BENEVENS

MENGELWERK,

tot Fraaije Letteren, Kunsten en Wetenschappen, betrekkelijk.

TWEEDE STUK.

VOOR

1820.

MENGELWERK.

Te AMSTERDAM, bij G.S. LEENEMAN van der KROE
en
J.W. IJNTEMA.
1820.

[deel 2, pagina V]
INHOUD

VAN HET

MENGELWERK.
De Poëzij de Taal des Gevoels. Door w.h. warnsinck, bsz. Dichtstuk.	1
De Huid.	19
Treffend Verhaal der vierendertigjarige Slavernij en Gevangenschap van p.j. dumont in Afrika.	24
De Vergiftiging der Pestzieken te Jaffa, volgens echte Bescheiden.	30
Uittreksels uit een Woordenboek der beschaafde Wereld.	33
Nader Berigt, omtrent de Zwavelbron te Bentheim. Door w.f. visch, Predikant te Wilsum.	38
De Rekenkunde. Door h.j. nassau.	40
Het Stelsel van law verdedigd; met een woord over dat der Assignaten.	43
Haydn in Engeland.	45
De Handel van Europa. Dichtstukje.	49
Verhandeling, over het belang, hetwelk de Maatschappij en de Staat hebben bij de Zedelijkheid van derzelver Leden. Door Mr. j.w. vermeer, te Nijmegen.	53
Toestand der Geneeskunde in Konstantinopel. Door Dr. kranichfeld, Geneesheer bij het Oostenrijksch Gezantschap aldaar.	69
Schipbreuk der Mysore, Dec. 1818.	71
Treffend Verhaal der vierendertigjarige Slavernij en Gevangenschap van p.j. dumont in Afrika. (Vervolg en slot van bl. 30.)	73


[deel 2, pagina VI]
Uittreksels uit een Woordenboek der beschaafde Wereld. (Vervolg van bl. 38.)	79
Marianne. Door den Vrijheer c.b. von miltitz. Verhaal.	84
Uitgraving der Sphynx, bij de Piramiden, in Egypte.	94
Iets, over het gewone verzoek, bij Advertentiën van Sterfgevallen, om van Brieven van Rouwbeklag verschoond te worden.	97
De Verovering van Amiens met Hazelnoten.	99
Een krachtig woord tot nadenken.	100
De Eikenboom en het Riet. Eene Fabel.	100
De Adelaar en de Slak. Eene Fabel.	100
Levensschets van wijlen den Heer pieter stinstra, Rustend Leeraar der Doopsgezinde Gemeente te Franeker, en Lid van den Raad dier Stad. Door Mr. j.w. de crane.	101
Is het Voorval, hetwelk Evangelist lucas, in zijn Evangelie, (H. VII:36-50.) verhaalt, hetzelfde met dat, waarvan men berigt vindt bij matthaeus, (H. XXVI:6-13.) marcus (H. XIV:3-9.) en joannes (H. XII:1-8.)?	112
De drie Leefregels. I.	116
Intrede van het Britsch Gezantschap in Commassia, de Hoofdstad der Ashantijnen, in den Jare 1817. Door t.e. bowdich.	121
Uittreksels uit een Woordenboek der beschaafde Wereld. (Vervolg en slot van bl. 84.)	126
Antonia van silburg. Of: Wacht u voor den schijn des kwaads! Zedelijk Verhaal.	131
Voorbeelden van Vernuft in een' Hond en een' Olifant.	140
Schapen-wèl en Menschen-wee.	142
Israëls Togt door de Roode Zee. Door w.h. warnsinck, bsz. Dichtstuk.	142
Beschouwing van den Watersnood in Noord-Nederland, in Louwmaand 1820. Door een' Inwoner der Provincie Friesland. Dichtstukje.	146
Het gelukkig Misverstand. Anekdote uit het Leven van jozef II.	148


[deel 2, pagina VII]
Het rijke Feest der Vreugde in elk Jaargetijde.	149
Vrijwillige Hongerdood, door den Verhongerden zelven beschreven. Door Prof. c.w. hufeland.	156
Onthaal en Verrigtingen van het Britsch Gezantschap naar den Koning van Ashantee, op de Goudkust, in den Jare 1817. (Zie bl. 121 env.)	162
Verhandeling, over het Spreekwoord: Schoenmaker, houd u bij uwe leest! Door h.j. van ruerlo holst, te Zaandam.	173
Antonia van silburg. Of: Wacht u voor den schijn des kwaads! (Vervolg en slot van bl. 140.)	185
De Ooijevaar. Door Mr. a. boxman. Dichtstukje.	193
Amsterdam en Brussel bij den jongsten Watersnood. Door j.w. ijntema. Dichtstukje.	195
Het Christendom. Dichtstuk, in twee Zangen. Door w.h. warnsinck, bsz. Iste Zang.	197
Over de Opvoedingsgestichten van den Heer emanuel van fellenberg. Door p. de raadt, A.L.M., Phil. Doctor.	206
Onthaal en Verrigtingen van het Britsch Gezantschap naar den Koning van Ashantee, op de Goudkust, in den Jare 1817. (Vervolg en slot van bl. 173.)	221
Riga's bangste Nacht. Een Historisch Tafereel uit den bloedigen Oorlog van 1812.	227
Het gelukkig Misverstand. (Vervolg van bl. 148.)	233
De Apurestroom, in Zuid-Amerika.	239
Wagenmensters.	241
Mijn Vriend. Door Mr. a. boxman, te Gorinchem. Dichtstukje.	242
Het Christendom. IIde Zang.	245
Over de Opvoedingsgestichten van den Heer emanuel van fellenberg. (Vervolg en slot van bl. 221.)	254
Koepokken vóór jenner.	268
Oorsprong van den Titel, Medicinae Doctor.	270
Een klein Vischje een zoet Vischje! Boertig Verhaal. Door N.S.	271


[deel 2, pagina VIII]
Het gelukkig Misverstand. (Vervolg en slot van bl. 239.)	282
De Vooroordeelen en Bijgeloovigheden onder den Gemeenen Man, en wel inzonderheid bij den Boerenstand.	288
Ter gelegenheid der viering van het driehonderdjarig bestaan van het Burger-Weeshuis te Amsterdam, den 6den April 1820. Dichtstukje. Door w.h. warnsinck, bsz.	291
De vermeerderde magt en het gevestigd aanzien der Romeinen, beschouwd als in zich bevattende de kiem van het verval en den ondergang des Romeinschen Staats. Eene Proeve van des menschen kortzigtigheid in het nasporen van de keten van oorzaken en gevolgen in de lotgevallen der wereld. Door is. an. nijhoff, te Arnhem.	293
De drie Leefregels. II.	303
Iets, over den zoogenaamden Wandelenden Berg, bij Namen. Uittreksel eens Briefs aan eenen Vriend in de Noordelijke Provinciën.	312
Het eerste beklimmen der Blaauwe Bergen op Jamaika.	320
De Amazone. Een Verhaal, op eene mondelinge Overlevering gegrond.	322
De Mahomedaansche Farizeër.	331
Anekdote, rakende den Franschen Generaal gilly.	332
Vrouwelijk Eergevoel.	334
De Franschman door zijn' Hond beschaamd.	335
De Architekt en de Beeldhouwer.	335
Het Landleven. Dichtstukje.	335
Afscheidsgroet, uitgesproken in den Amsterdamschen Schouwburg, ter gelegenheid der sluiting van het Speelsaizoen, 13 Mei 1820. Door m. westerman. Dichtstukje.	340
Lenteklagt. Dichtstukje. Door j.w. ijntema.	342
De vermeerderde magt en het gevestigd aanzien der Romeinen, beschouwd als in zich bevattende de kiem	


[deel 2, pagina IX]
van het verval en den ondergang des Romeinschen Staats. (Vervolg en slot van bl. 303.)	345
De drie Leefregels. III.	362
De Engelsche Harddraverijen.	370
Het Cosmorama van den Heer pfeiffer.	376
Wandeling buiten de Barrièren van Parijs.	381
Toegift van Uittreksels uit een Woordenboek der beschaafde Wereld.	386
De Ridder rigal. Anekdote.	388
Tranen. }Dichtstukjes.	390
De Afgevaardigde. }Dichtstukjes.	392
Anna's Boezem.}Dichtstukjes.	392
Het Eeuwfeest. }Dichtstukjes.	392
De Voordeelen van den doorgaanden Arbeid, tot welken de Mensch bestemd is. Door g.w. boot, Rector der Latijnsche Scholen en Districts-Schoolopziener in Zuid-Holland.	393
De beruchte Zeeslang op de Kusten van Noord-Amerika.	402
Vlugtige Oogslag op de Grootheid van ons Vaderland, in vergelijking met andere Volken. Eene onuitgewerkte Schets.	406
De Engelsche Harddraverijen. (Vervolg en slot van bl. 376.)	412
Wandeling buiten de Barrièren van Parijs. (Vervolg van bl. 386.)	418
Toegift van Uittreksels uit een Woordenboek der beschaafde Wereld. (Vervolg en slot van bl. 388.)	423
Zwarte jan. Door r.h. van someren. Romance.	426
De Aankondigster des Doods. Uit het Dagboek der Reize eens Lijstanders. Eene ware Gebeurtenis.	431
Michaël angelo.	437
De Moeder en het Kind. Door h. van loghem. Dichtstukje.	440
Zangers-troost. Door Mr. a. boxman, te Gorinchem. Dichtstukje.	442
De Maarschalk van villars en de Advocaat.	443
De Fransche Akademisten door eenen Geregtsdienaar verkloekt.	444


[deel 2, pagina X]
Zonderling Eerbewijs aan eenen Dichter.	444
Redevoering, over den Invloed van 's Menschen Zedelijkheid op de Verlichting van zijnen Geest. Door Mr. a. siewertsz van reesema, Advocaat te Rotterdam.	445
Beschrijving van de Duikersklok en eener Nederdaling met dezelve. Door Dr. hamel, Hofraad van den Keizer van Rusland.	462
Twee Uitstappen naar den Vesuvius, in Oct. en Nov. 1819. Door k.b. van miltitz.	466
Brief van den Heer h.w.c.a. visser aan den Heer p. de raadt, wegens eene Beschuldiging, tegen pestalozzi te berde gebragt.	480
De Dood van den Maarschalk van turenne.	483
Sterke Afkeer van de Vleijerij onder de nieuwere Grieken.	485
De arme Visscher. Eene ware Gebeurtenis.	486
Mijne Vrienden. Door a.f. sifflé. Dichtstukje.	489
In het Album van eene fiere en zeer ongevoelige Schoone.	491
De Kardinaal richelieu en de Hertog van epernon.	492
De openhartige Monnik.	492
De Prins van condé en boileau.	492
De Algemeene Kerk, of de Stemme der Christelijke Verdraagzaamheid.	493
Genezing eener Verzwering, met Beenbederf, van den Sinus Maxillaris, of het zoogenaamde Antrum Higmori. Door j.a. visser bender, Heelarts te Hoorn.	503
Berigten omtrent het Klooster op den St. Bernhardsberg in Walliserland, en van deszelfs eerbiedwaardigen Stichter. Door c.e.f. moulinié, Predikant te Génève.	511
Patriottismus. - Liberaliteit.	518
Wandeling buiten de Barrièren van Parijs. (Vervolg van bl. 422.)	524
Iets, over het versieren der Menschenhuid, of het Prikschilderen.	530


[deel 2, pagina XI]
Geschiedkundige Anekdote, rakende frederik II.	533
Het Zwijnenspel van Tivoli.	536
Vondel. Dichtstukje.	538
Verhandeling, over Gal. IV:26. Door j. roeloffs, Predikant te Oudewater.	541
Zeldzame Jagt op den Hyena. Door den Engelschen Kapitein williams.	551
Over het Landleven in Engeland.	556
Wandeling buiten de Barrièren van Parijs. (Vervolg en slot van bl. 530.)	562
Iets, over wijlen den Harlinger Zeeschilder nicolaas baur. Door Mr. c.p.e. robidé van der aa, Procureur bij de Regtbank van Eersten Aanleg te Leeuwarden.	568
Iets ter Verdediging van het Rijm van ij op ei.	571
Lopez de vega.	579
Alexander. Door Mr. a. boxman. Dichtstukje.	580
Lofrede op nicolaus georgius oosterdijk. Door h. beeke, Medicinae Doctor te Haarlem.	585
Wenken. I.	602
De voornaamste Parijsche Koffijhuizen.	607
Huibregt kornelisz. poot geschetst uit zijne Dichtwerken. Eene Voorlezing in eenen Vriendenkring.	615
Antwoord van den Heer p. de raadt aan den Heer h.w.c.a. visser op zijnen Brief, geplaatst in de Letteroeff. voor Julij l.l.	626
Bijzondere Eigenschap van het Oog.	631
Over de Onpeilbaarheid der Schepping.	633
George I.	634
Het Gebed.	635
Lettres de Cachet.	635
Mozes. Door w.h. warnsinck, bsz. Dichtstukje.	636
Kan desiderius erasmus te regt de eerste en grootste Hervormer der Christelijke Kerk genoemd worden?	641
De Sultane validé. Door a. neale.	654
Berigt, aangaande den Olifant, die te Génève op den 31sten Mei dezes Jaars gedood is.	658
De voornaamste Parijsche Koffijhuizen. (Vervolg en slot van bl. 615)	666


[deel 2, pagina XII]
Huibregt kornelisz. poot geschetst uit zijne Dichtwerken. (Vervolg van bl 626.)	672
De viering van den Goeden Vrijdag te Jeruzalem.	680
Het Linkeroog. Eene Mongoolsche Vertelling.	682
Adam's Gewaarwordingen, bij het eerste onder- en opgaan der Zon. Naar w.f. sintenis. Door j. immerzeel, junior. Dichtstukje.	685
De edeldenkende Wondheeler. Anekdote.	688
Proeve eener Beschouwing van den tachtigjarigen Oorlog tegen Spanje, en deszelfs voordeeligen invloed op den Koophandel onzer tegenwoordige Noordelijke Provinciën. Door is. an. nijhoff.	689
Wenken. II.	704
Wandeling in het Prado van Madrid. Door belmont.	712
Huibregt kornelisz. poot geschetst uit zijne Dichtwerken. (Vervolg en slot van bl. 679.)	719
Het Wonder van het heilige Vuur te Jeruzalem.	726
De Nederlandsche Nijverheid. Dichtstuk.	728
Over een paar zonderlinge Wetten in Engeland.	733
Schaak-mat. Dichtstukje.	734
Welk deel had koenraad cornelisse, voorheen Schipper op het Galjoot den Bode in dienst der O.I.C. Kamer Zeeland, in het redden van het Schip Zuiderburg? Door j. de kanter, phil. z., te Middelburg.	737
Over den Luipaard van de Kaap de Goede Hoop. Door c.j. latrobe.	758
De IJsbeeren.	760
Schipbreuk van den Oostenrijkschen Oorlogsbrik Il Dalmato. Door f.s. kandler.	761
Treffende Ontmoeting van een' Zeereiziger. Door den Heer sternheim.	767
De Koepok-Inenting in Indië.	769
Sterk Voorbeeld van Gastvrijheid.	770
Wie was scaramuzzi?	771
Drietal oorspronkelijke, onuitgegevene, en naar het eigen Handschrift gedrukte Dichtstukken van huibregt kornelisz. poot. I.	772
De Hollandsche Taal. Door theods. johs. kerkhoven. Dichtstukje.	774




2009 dbnl


_vad003182001_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1820




DBNL-TEI 1



2009-09-24

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1820
 
Zie: https://www.dbnl.org/tekst/_vad003182001_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

Boekbeschouwing.

De Oosterlingen van vroegen en lateren tijd, of Ophelderingen der Heilige Schrift, uit de natuurlijke gesteldheid, de overleveringen, zeden en gewoonten van het Oosten; door E.F.K. Rosenmuller. Vertaald en met eenige Bijvoegsels vermeerderd, door G.J.F. Cramer von Baumgarten, Predikant te Eenrum. Iste Deel. Te Groningen, bij W. van Boekeren. 1819. In gr. 8vo. VIII en 340 Bl. f 2-16-:

Hoezeer er reeds verscheidene werken, vooral dat van harmer in het Engelsch, en uit die taal in het Hoogduitsch door faber vertaald en met aanmerkingen verrijkt, en volgens deze vertaling in het Nederduitsch overgebragt, zijn uitgekomen, tot opheldering der H. Schriften uit de gewoonten en gebruiken der Oosterlingen, kan men, echter, het onderhavige werk, van hetwelk wij alhier het eerste Deel hebben, niet als overbodig beschouwen. Het is, blijkens den titel, uitgebreider van aanleg, en volgt de orde der Bijbelboeken zelve. - De Heer rosenmuller, gewoon Hoogleeraar in de Oostersche Letterkunde te Leipzig, en in ons land ook bij velen bekend door zijne Scholia in Vetus Testamentum, vervaardigde dit nieuwe werk naar aanleiding van een soortgelijk Engelsch werk van burder, tot welks vertaling hij aangezocht was, en vulde, hetgene hem voorkwam in hetzelve onvolledig te zijn, aan, deels uit een ander Engelsch werk van ward, deels door zijne eigene bijvoegsels. Zoodanig werk vond de Eerw. cramer von baumgarten waardig om in het Nederduitsch overgebragt te worden, en werd in dit zijn gunstig oordeel bevestigd door zijnen Leermeester, den Hoog-
{==2==} {>>pagina-aanduiding<<}
leeraar muntinghe. Dien ten gevolge sloeg hij de handen aan het werk, en gaf, op verscheidene plaatsen, zijne eigene bijvoegselen: zoodat wij alhier aanmerkingen hebben, door vier verschillende Auteuren gemaakt of uit andere Schrijvers verzameld, welke alle voor den Lezer behoorlijk onderscheiden zijn.
Dit eerste Deel gaat over Genesis en Exodus, en met nog drie Deelen, van gelijke zwaarte als dit, zal het geheele werk over het O.V. volledig zijn. Of er nog iets over het N.V. volgen moet, hebben wij met genoegzame zekerheid niet kunnen ontdekken. De algemeene benoeming van de Heilige Schrift op den titel schijnt het werk niet alléén tot het O.V. te bepalen; maar in de Voorrede schijnt het werk in vier Deelen als compleet te worden voorgedragen. Hoe het daarmede ook gelegen zij, wij beschouwen dit werk als eene wezenlijke aanwinst, tot welks aanbeveling de aanmoediging van den Heer muntinghe, om het te vertalen, zeer veel afdoet; en wij twijfelen niet, of vele verstandige beoefenaars der gewijde Letterkunde zullen in hetzelve geen gering genoegen en nut kunnen vinden. De Eerw. Vertaler heeft niet weinig, door zijne meestal zeer belangrijke bijdragen, toegebragt, om het nog beter en nuttiger te maken dan het in het oorspronkelijke is; en wij hopen, dat hij op die zelfde loffelijke wijze zal voortgaan. - Op sommige plaatsen is dit werk vrij uitvoerig, vooral waar eene meerdere uitvoerigheid te pas komt. Zeer veel is, b.v., bijeenverzameld bij de merkwaardige beschrijving van Sodoms verwoesting en de daaruit ontstane Doode Zee, Genes. XIX:24, 25. Uit verschillende berigten wordt niet onwaarschijnlijk gemaakt, dat er een werkelijke zwavelregen gevallen is, waardoor de Naphta-bronnen, waarvan het dal Siddim vol was, aangestoken werden, en alles in brand geraakte, totdat de geheele streek in het onderaardsche meer verzwolgen werd. Tot de betere kennis van dit meer is hier ook veel te vinden, en de Vertaler heeft hier eene uitvoerige en rijke bij-
{==3==} {>>pagina-aanduiding<<}
drage gegeven uit de berigten van den beroemden Reiziger seetzen, die overwaardig zijn gelezen te worden.
Op bl. 325 vermoeden wij eene schrijffout. Aldaar staat, van de verschrikkelijke zwermen van sprinkhanen, die Egypte verwoest hadden en nu in zee omkwamen, dat het wonderbare van dit laatste hierin gelegen was, dat dit op Pharao's bede gebeurde. Wij gelooven, dat er staan moest: op Mozes bede. Pharao had er Mozes wel om verzocht; maar de wind, die de sprinkhanen naar zee dreef, ontstond op Mozes gebed, Exod. X:16-19.





Handboek over het Avondmaal, voor jonge Predikanten. Uitgegeven door A.J. van der Veen, Predikant te Gorredijk. Te Groningen, bij W. Zuidema. 1818. In gr. 8vo. 287 Bl. f 2-4-:

Wij hebben aan den Eerw. van der veen reeds de uitgave in onze taal van de Overdenkingen van dietsch over het Avondmaal, getrokken uit de schriften van reinhard, te danken; nu geeft hij zijnen jongen Ambtsbroederen dit Handboek, in hetwelk hij gebruik maakt van het beste en doelmatigste, dat hij kon bijeenzamelen, door hem oordeelkundig gekozen en gerangschikt, met aanwijzing doorgaans van zijne bronnen; en wij twijfelen geenszins, of ook deze zijn arbeid zal dankbaar ontvangen en met nut gebruikt worden van zoodanigen, die teregtwijzing en wenken en voorbeelden behoeven, ter gelegenheid der viering eener gedurig terugkeerende plegtigheid, over welke dan gewoonlijk telkens drie malen gepredikt wordt. Het werk heeft vijf Hoofdstukken. Het eerste heeft ten opschrift: Leerredenen, ontwerpen en redenen over het Avondmaal, welke nog niet vertaald zijn, en is het uitvoerigste, daar het vijf Afdeelingen heeft, behelzende: de natuur, aard

{==4==} {>>pagina-aanduiding<<}
en bedoeling van het Avondmaal, uit verschillende oogpunten; - de hooge waarde, belang en nut van hetzelve, (hier ontvangen wij niet minder dan zeventien verschillende bijzonderheden;) - de verpligting der Christenen, om het Avondmaal te houden, (op zeven onderscheidene wijzen aangedrongen;) - en eindelijk: over de regte viering van het Avondmaal, (nog dertien mede van elkander verschillende overdenkingen.) Het tweede Hoofdstuk geeft schetsen van Leerredenen, en hoofddenkbeelden van Verhandelingen en Overdenkingen over het Avondmaal, die in onze taal voorhanden zijn; dezelve zijn twee en twintig in getal. Het derde geeft teksten op, die geschikte stof tot Avondmaalsleerredenen opleveren; natuurlijk kunnen deze alle niet regtstreeks van het Avondmaal handelen, maar alle zijn welgekozen en toepasselijk. Eerst vinden wij teksten, die tot elkander in verband staan; dat zegt, dat dezelve geschikt zijn, om bij voorbereiding, bediening en nabetrachting, bij vervolg, behandeld te worden; dan volgen de zoodanige, die meer op zich zelve staan, en slechts tot ééne dezer leerredenen kunnen gebruikt worden. Hierop volgt eene aanwijzing, hoe sommige teksten nuttig gebruikt kunnen worden, eerst uit uitgegevene geschriften, en vervolgens uit door den Schrijver gehoorde, of hem door vrienden medegedeelde, of door hem zelven gestelde leerredenen. Het vierde Hoofdstuk zegt een enkel woord over de aanspraken aan de Nachtmaalstafel, en geeft daarvan eenige voorbeelden. Eindelijk wordt eene opgave van schriften, welke men over het Avondmaal kan raadplegen, een vijfde Hoofdstuk genoemd. Het spreekt van zelf, dat deze lijst niet volledig is, en wij hebben er ongaarne, o.a., eenen hermes gemist.
Voor het overige hebben wij, bij het deels naauwkeurig lezen, deels enkel doorbladeren van dit Handboek, geene redenen gevonden, die ons het gebruik van hetzelve zouden doen ontraden aan zoodanige jonge of ook oudere Leeraars, die omtrent de keuze en be-
{==5==} {>>pagina-aanduiding<<}
handeling van teksten en belangrijke oogpunten bij de viering van het Avondmaal verlegen zijn, niet weten te zorgen voor gedurige afwisseling, behoudens de hoofdzaak en het doel dezer plegtigheid, en de Gemeente door herhaling van het alledaagsche vervelen; maar wij kunnen ons moeijelijk in der zoodanigen plaats stellen, en verblijdden ons, dat voor ons en voor velen dit Handboek geene volstrekte behoefte was. Evenwel vernamen ook wij van meer dan éénen broeder zeker opzien en verlegenheid, omtrent het opzetten van den arbeid bij die gelegenheid. Men danke dan den arbeidzamen van der veen, en gebruike zijn werk met oordeel; men zal wel niets nieuws, maar veel goeds, ja voortreffelijks vinden.





Geschiedenis der Joden, van den dood van Alexander tot de verwoesting van Jeruzalem, vervat in de twee eerste boeken der Maccabeën en in de werken van Flavius Josefus; door P. van Eyk, J.U.D. en Emeritus Conrector der Latijnsche Scholen te 's Hertogenbosch. Te Amsterdam, bij A.B. Saakes. 1818. In gr. 8vo. XII en 120 Bl. f 1-2-:

Het oogmerk van dit stukje wordt op den titel, welken wij niet geheel afgeschreven hebben, opgegeven. Dit stukje, namelijk, wordt aldaar beschreven als een vervolg van de Bijbelsche geschiedenissen, ten dienste van hen, die verlangen eene aaneengeschakelde kennis van de Joodsche geschiedenis te verkrijgen. Nader wordt dit te kennen gegeven aan het einde der voorrede, alwaar de Schrijver zegt, dat, dewijl de grootere werken van prideaux, hamelsveld, muntinghe en anderen niet in ieders handen zijn, en ook sommige derzelve weinig geschikt zijn voor alle soorten van lezers, hij geoordeeld heeft, met de uitgave van dit werkje, geen' onnuttigen arbeid op zich genomen

{==6==} {>>pagina-aanduiding<<}
te hebben; daar zij, welke verlangen den Bijbel naar zijne, te voren uitgegevene, Handleiding te lezen, in hetzelve vinden zullen, hetgene in de gewone Bijbeluitgaven niet gevonden wordt, en tevens elk, die met de geschiedenis van het Joodsche volk tracht bekend te worden, in hetzelve zijn verlangen voldaan vindt, en ook onderwijzers van hetzelve gebruik kunnen maken, om hunne leerlingen van die geschiedenis eene aaneengeschakelde kennis te geven.
Wij hebben hier dan hoofdzakelijk het eerste boek der Maccabeën, met inlassching van het merkwaardigste van het tweede boek, en met aanvulling van het vervolg uit Josephus. Voorts wordt in de eerste der aanmerkingen, die over het geheel genomen tot het oogmerk des Auteurs, om voor ongeleerden te schrijven, zeer goed zijn, het tijdvak, dat tusschen Nehemia en den dood van Alexander is verloopen, kortelijk aangevuld.
Wij wenschen den Schrijver een genoegzaam vertier toe van dit, naar zijn oogmerk welingerigt, werkje, en hopen, dat hij daardoor moge aangespoord worden, om, ten algemeenen nutte, de belangrijke boeken der Wijsheid en van Jezus Sirach, volgens zijn, in de voorrede van dit stukje aangekondigd, voornemen, uit te geven.






Leerrede bij de opening van de nieuwgebouwde Kerk der Hervormde Gemeente in den Oudenbosch, gehouden den 17 October 1819, door Herm. Jo. Krom, Predikant aldaar. Te Gouda, bij W. Verblaauw en J. van Bentum. In gr. 8vo. 27 Bl. f :-8-:

Hetgene op de keerzijde van den titel, bij wijze van motto, geplaatst is, doet ons vermoeden, dat de uitgave dezer Leerrede ook nog eene andere aanleiding had, dan het voorberigt opgeeft. Het had althans op

{==7==} {>>pagina-aanduiding<<}
ons dien invloed, dat wij met alle oplettendheid nagingen, of wij ook iets vonden, hetwelk verbitteren of ergeren kon; maar wij verklaren rondborstig, dat wij niets van dien aard hebben opgemerkt. De Leeraar heeft te dezer zeldzame gelegenheid vrijmoedig, met waarde, en geheel en al doelmatig, tot zijne Protestantsche Gemeente gesproken, en tevens met alle bescheidenheid en in den goeden Christelijken geest jegens andersdenkenden. De Leerrede is eenvoudig, welsprekend, zonder eenige gezochte sieraden der kunst, onderhoudend en voor iederen hoorder duidelijk. Wij twijfelen ook geenszins, of ieder onbevooroordeeld lezer zal den Redenaar regt doen; en, al neemt hij geen bijzonder deel in het feest van dien dag voor de Protestanten in den Oudenbosch, zoo leest hij toch dit opstel met belangstelling, rangschikt den jongen krom onder de waardige Leeraars, welke der Leidsche Kweekschole grootelijks tot eer zijn, en verblijdt zich, bij het zien van deze proeve, in hem den man te vinden, die, bij al het alwederom bijzonder kenmerkende, den naam van Vader en Grootvader in de vaderlandsche Kerk waardiglijk kan handhaven.





Eere-zuil, ter gedachtenis van de voor tweehonderd jaren te Dordrecht gehoudene Nationale Synode, opgeregt door Nicolaas Schotsman, Predikant te Leyden. Tweede Druk. Te Leyden, bij J. van Thoir. 1819. In gr. 8vo. (Thans met eene Voorrede en voorloopige Aanmerkingen, beslaande te zamen 24 bladz.) f 1-2-:

Hetgene wij voorspeld hadden, dat deze Eere-zuil voor haren Stichter eene Schandzuil zijn zou, is zoo tamelijk bewaarheid. Bij allen, die er zich, zoo veel wij weten, openlijk over hebben laten hooren, is dit lasterschrift veroordeeld; en wij hebben geen bijzonder

{==8==} {>>pagina-aanduiding<<}
lezer van hetzelve ontmoet, die het niet verfoeid heeft. - Wil men het uit de fraaije Voorrede, die allezins voor den tweeden druk(?) van dit stuk voegt, vernemen? Daarin wordt geklaagd, dat ‘de oude getrouwe Schildwacht,’ schotsman, (die zich, uit eigene beweging, voor den bouwval van het Monnikenklooster der onverdraagzaamheid, waaraan schier niemand meer dacht, geplaatst heeft) ‘in zijne ouderwetsche montering, op zijn eenzame post staande, door een hoop baldadige jongens, van uit een duisteren schuilhoek, met slijk en vuiligheden, en door stouter en kwaadaartiger knapen meer openlijk met steenen gesmeten, en door die allen uitgejouwd en bespot is.’ Ziet daar dan: zelfs de kinderen hebben moeten lagchen, en de handen niet t' huis kunnen houden! Dat komt er van, als oude schildwachten in het hoofd krijgen, om zich, in eene bespottelijke montering van vorige eeuwen, bij de puinhoopen van een oud gesticht, waar weinigen meer belang in stellen, te plaatsen, en de stille voorbijgangers, die er den hoed niet voor afnemen, te brutaliséren. Ondertusschen hebben nu, och laci! eenige van de door de kinderen geworpene steenen ook de dierbare, maar ranke zuil, door schotsman bij deze ruïnen gesticht, zoo droevig getroffen, dat zij gedreigd heeft te vallen, en gewis reeds zou zijn ter nedergeploft, had hij er niet, knaphandig, eene dommekracht weten onder te wurmen. Alzoo staat zij nu, in schijn, weêr vast, en de trouwe schildwacht, als voren, op zijn' post. Maar evenwel, een weinig bevreesd voor nieuwen aanval, en nu bij ondervinding geleerd hebbende, hoe weinig hij daarvoor bestand is, heeft hij zich daartegen een geducht beschermer meenen aan te schaffen, door zich van eenen grooten hond te voorzien, een' tweeden Cerberus, en een zoo woest dier, dat vorige meesters zich
van hem hebben moeten ontdoen om zijne kwaadaardigheid. Deze ligt nu vlak voor hem, en hij acht zich veilig. Onnoozel zeker: want hij is thans evenzeer, als te vo-
{==9==} {>>pagina-aanduiding<<}
ren, zoowel als zijne zuil en hond, aan het werpen van vuiligheid en steenen blootgesteld; maar toch men moet zich wachten, dat men het beest niet te na kome, uit vrees voor den muil. Een iegelijk zij dus op zijne hoede! - Doch het gevaar is, wèl beschouwd, niet zoo heel groot. De rekel bast, jankt, huilt, raast en tiert met zulk geweld, dat men hem van verre hoort; daarenboven ligt hij aan eene massive ketting, zoodat men hem ook, met zweep of stok, mores zou kunnen leeren; en eindelijk men mompelt reeds, dat de buren zoo bitter klagen over den overlast, dien zij van het woedend beest lijden, dat zij bedacht zijn op middelen, om het zulk een' naauwen muilband te doen aanleggen, dat het noch bijten noch bassen zal kunnen. Dit mogen wij lijden: want het heeft ook een' sprong naar ons gedaan, om ons in de beenen te bijten, toen wij stonden te kijken, en ons met zijne magtelooze woede vermaakten. Wij hadden het gevoelig voor den snoet kunnen schoppen; doch achteden het beest zoo min het ligten van den voet, als den schildwacht, die het grijnzend stond aan te zien, een scheldwoord waardig. Waren nu de kinderen ook maar zoo wijs, dat zij zich verder met het een en den anderen, daar zij toch niet schaden kunnen, niet verder bemoeiden, en hield elk zijnen hond t'huis, om niet tegen te keffen, de klucht zou spoedig uit zijn. Het zij zoo!





Verklaringsproeve van het Tafereel der zeven Bazuinen, uit de Openbaring van Johannes, als iets op onzen tijd betrekkelijk; door J.W.H. Deussen, Christenleeraar bij de Protestanten, te Maria Hoorebeke en bij het Garnizoen te Oudenaarden. In gr. 8vo. 34 Bl. f :-11-:

{==10==} {>>pagina-aanduiding<<}
De eerste Oordeelsdag, als aanstaande voorgesteld, in eene Leerrede over 1 Tess. V:2, 3a.; door denzelfden. In gr. 8vo. 28 Bl. f :-8-:

Beide deze stukjes zijn te Amsterdam, bij a. vink, 1819, uitgegeven, en een aantal soortgelijke van den Eerw. deussen, die daarenboven het Amsterdamsch Letterlievend Maandschrift met zijne verklaringen over Michaël enz. uit het boek der Openbaring heeft verrijkt.
Als proeve van verklaring laten wij 's mans geschrijf gelden, wat het gelden kan; dewijl het ons en anderen volkomen vrijstaat, de schouders op te trekken, bij het lezen van dit en soortgelijk werk. Gelooft de man, waaraan wij geenszins twijfelen, hetgene hij schrijft, en meent hij het niet te kunnen verantwoorden voor God en zijn geweten, zoo hij er van zwijgt, - hij doe dan, hetgene hij niet nalaten kan! Maar zoo hij, bij zijne verwachtingen, zich eeniglijk bepalen wilde tot ernstige en gemoedelijke poging, om de Christenen te Maria Hoorebeke en het Garnizoen te Oudenaarden op te leiden tot gegronde kennis en vaste overtuiging van de altijd blijvende, eenvoudige, Evangelische waarheid, en zoodanige deugdzame gezindheden en heiligen wandel, door welke men toch wel het best tegen iedere toekomst des Heeren gesterkt en voorbereid wordt, zou hij, naar ons inzien, wijzer handelen, beter aan zijne roeping beantwoorden, en meerder nut stichten. De man leze in de Openbaring van Joannes, en geloove, wat hij wil, van napoleon buonaparte, en van michaël pauwlowitz, een' Russisch' Grootvorst, die in het land, waar vele Joden zijn, zetelt, en van eenen aanstaanden oorlog van den Turk met Rusland, enz. enz.; maar hij behoeft daarvan niet te prediken. Hij predike, dat Jezus Christus in de wereld gekomen is om zondaren zalig te maken, en dat een iegelijk, die op Hem hope heeft, afstand moet doen van alle ongeregtigheid! - En, wij ontkennen het niet,

{==11==} {>>pagina-aanduiding<<}
zoo hij het Evangelie niet beter kan aandringen, dan door de aankondiging, dat napoleon uit St. Helena verrijzen, en, met nog anderen, vierdehalf jaar de wereld beroeren zal, zouden wij nederig van oordeel zijn, dat hij met zijn stokpaardje kon worden op stal gezet.





Verhandeling, over de verschillende Ziekten der Onderbuiksingewanden. Door C.R. Pemberton, buitengewoon Geneesheer van den Prins Regent van Engeland. Uit het Engelsch, met eenige Aanmerkingen en een Bijvoegsel vermeerderd, door J.J. van Houten, Med. Doct. te Haarlem. Met Platen. Te Haarlem, bij F. Bohn. 1819. In gr. 8vo. f 1-16-:

Daar de Latijnsche taal, in vroegere tijden de band van verbroedering tusschen de Geleerden van alle beschaafde volken, bij voortduring meer en meer in onbruik schijnt te geraken, zoo verheugen wij ons, dit werk, in de Engelsche taal opgesteld, in de Nederduitsche te zien overgebragt. De gretigheid, waarmede deze Verhandeling in Engeland is ontvangen, de lof, waarmede zij in Duitschland werd aangekondigd, waarborgen dezelve hier waarschijnlijk geen minder goed onthaal. Zij verdient ook die onderscheiding, welke haar is geworden onder een aantal van niet minder belangrijke geschriften, sedert eenigen tijd in Engeland uitgekomen. Wij gaan dadelijk over tot de vermelding van derzelver inhoud, om bij een en ander belangrijk gedeelte iets langer te kunnen stilstaan. Eene korte Voorrede, van Schrijver en Vertaler, leert ons, dat dit werk de vrucht is eener veertigjarige ondervinding. Het is geene stelselmatige of volledige geschiedenis van de ziekten des onderbuiks; maar het zijn de bevindingen des Schrijvers, gedurende zijne langdurige geneeskundige loopbaan: dit verleent echter de meeste waar-
{==12==} {>>pagina-aanduiding<<}
de aan hetzelve, alsmede, dat middelen, geneeswijze en diagnostische teekenen alleen uit de ondervinding zijn opgegeven, zoo als zij door deze zijn bewaarheid geworden. De Heer van houten hebbe dus dank voor zijne pogingen, om ook de Nederlandsche Artsen met hetzelve nader bekend te maken. Daar het ware altijd belangrijk blijft, zoo behoeft het niet nieuw te worden; de waarheid blijft altijd dezelfde; zoo als zij ten tijde van hippocrates was, bestaat zij ook nog; zij is de altijd bloeijende boom des levens; de ondervinding kan haar slechts nu en dan in helderder daglicht plaatsen; zij blijft dezelfde hier en overal, ook in Duitschland, waar gewis de stelselzucht niet erger woedt, dan elders. Weshalve wij ook het gezegde voor rekening van
den Heer Vertaler willen laten. Wij zouden althans aarzelen, zulk een oordeel over een land te vellen, hetwelk onder zijne voornaamste Artsen eenen hufeland, vogel, hildebrand en frank telt, om meer anderen niet te noemen.
Het werkje zelf is in elf Hoofdstukken verdeeld, welker opschriften de navolgende zijn: de ontsteking van het darmvlies; ziekten der lever - der galblaas - der alvleeschklier - der milt - der nieren - der maag - van de darmbuis; de darmontsteking; ontsteking van de slijmhuid der ingewanden - van de klieren der ingewanden. Een bijvoegsel van den Vertaler, over verouderde maagkramp, en eene waarneming van eenen hardnekkigen buikloop(?) besluiten het werk, in een Nederduitsch gewaad ons hier aangeboden. De Vertaler schrijft in zijn Voorberigt, dat, waar zijn Ed. zich niet met den Schrijver konde vereenigen, hij sommige geringe aanmerkingen bij diens arbeid gevoegd heeft. Het was wenschelijk geweest, dat hij bij dit voornemen ware gebleven, en niet, zoo als b.v. op bl. 6, het aqua menth. pip. in aq. horde (lees aqua hordei) hadde veranderd, latende dit ter verantwoording van den Schrijver. Desgelijks moeten wij het ingelaschte re-
{==13==} {>>pagina-aanduiding<<}
cept op bl. 22 afkeuren; want hetgene den Vertaler in zijne praktijk goeden dienst gedaan heeft, moet niet als middel ter aanvulling van des Schrijvers meening worden voorgedragen. Wij zouden ook twijfelen, of dit wel de ware meening des Schrijvers geweest zij. Reeds in het op bl. 7 opgegevene voorschrift ontdekken wij de slordigste drukfeilen, hetwelk bijna in ieder voorschrift herhaald wordt (*).
Met kracht wordt er in dit eerste Hoofdstuk aangedrongen, zich door geene schijnbare zwakte bij ontsteking van het darmvlies te laten terughouden, maar, in weêrwil dezer ongunstige teekenen, die zich dadelijk bij het begin dezer ziekte opdoen, dadelijk tot het lancet de toevlugt te nemen.
Belangrijk is in het tweede Hoofdstuk de opgaaf der onderscheidende kenteekenen tusschen borst- en leverontsteking. Het bij de geneeswijze aangehaalde voorschrift wordt, door deszelfs onnaauwkeurigheid, grootstendeels onverstaanbaar. Door de vermenging van eene drachma pulveris gummosi met eene once syr. althacae op zes oncen aqua menth. zal dit door den Vertaler voorgestelde mixtuur ook vrij lijvig worden. - De regels bij het aderlaten in deze ziekte en bij alle andere ontstekingen, over het maken eener groote opening, opdat de bloedvliet schielijk en met een' ruimen sprong geschiede, verdienen overweging en navolging. Het gebruik van den calomel wordt hier ook naar waarde beoordeeld. De taraxacum, reeds door boerhaave geprezen, wordt naar waarde beoordeeld. Bij de ontsteking der galblaas vindt men belangrijke aanmerkingen over de galsteenen en derzelver wijze van ontlasting, waarbij eene zeer goede plaat gevoegd is. Bij de ontsteking der nieren geeft de Schrijver eene wijze van

{==14==} {>>pagina-aanduiding<<}
verdeeling der klieren op, die als zeer gegrond voorkomt, en van welke hij zich veel belooft, ter betere onderscheiding van vele ziekten. Hij verdeelt ze in zulke klieren, die eene vloeistof uit het bloed afzonderen, ten dienste van het geheele stelsel, en in zulke, die vochten afscheiden, welke uit het ligchaam moeten gedreven worden. De eerste zoude men, den Schrijver volgende, voedende, de laatste verterende klieren kunnen noemen. Gebrek aan plaats verbiedt ons, den Schrijver hier verder in de uiteenzetting zijner denkbeelden te volgen, welke echter allergewigtigst zijn. Het zij genoeg, de rangschikking van sommige ingewanden op te geven, tot welke soort van klieren zij schijnen te behooren. Dus kan men tot de voedende klieren brengen: de lever, de alvleeschklier, de klieren der ingewanden, welligt ook de maag en de dunnere darmen. Tot de verterende: de nieren, de long, derzelver slagaderen en de dikke darmen. Van de milt wordt niets bepaald gezegd; maar, dewijl hare ziekten altijd uittering ten gevolge hebben, zoude men haar, bij gevolg, ook tot de voedende klieren kunnen brengen.
Der proefneminge waardig is de stelling van den Engelschen Geneesheer brande, dat kleine giften magnesia zeer werkzaam zouden zijn, om het ontstaan van zuren te verhinderen, en dat de magnesia het beste middel is tegen al de tot nu toe onderzochte steenen. Het onderzoek omtrent de blaassteenen door Dr. wollastone schijnt hiermede echter strijdig te zijn, daar het grootste gedeelte derzelve door zuren, en wel door het zoutzuur, oplosbaar was; hetwelk door de proeven van pemberton zeer vele waarschijnlijkheid verkrijgt. Hij heeft de voordeeligste gevolgen der werking van zoutzuur op de smeltbare steenen of het smeltbare zand van Dr. wollastone gezien. Tot dit einde schreef pemberton alle twee uren zes druppels van dit zuur in water voor, waarvan hij bij vijf lijders goede gevolgen ontdekte.

{==15==} {>>pagina-aanduiding<<}

Het gevoelen van pemberton, dat de maagpijnen het gevolg zijn van de voornaamste voeding door aardappelen, verkrijgt veel gezag, doordien deze ziekte bij ons zoo menigmalen wordt waargenomen, terwijl zoo vele der ingezetenen dezer landen enkel en alleen door aardappelen en slappe warme dranken gevoed worden. De overeenkomst tusschen de zoete pisvloeijing en maagbranding is een verder onderzoek waardig; als ook, Dr. rollo volgende, dat zij met de jicht in verwantschap staat. De Gum Kino wordt als een werkzaam middel tegen de maagpijnen aangeprezen. Tegen de werktuigelijke maagziekten worden melkdieet en kleine giften calomel en cicuta geroemd. Of echter het extr. cicutae tot vier greinen tegelijk, en wel tweemalen daags, eene kleine gift genoemd kan worden, vooral indien hetzelve echt en welbereid is, zouden wij niet gaarne onderschrijven. Behalve deze middelen, vinden wij hier, zoo als overal, eene groote vooringenomenheid met het sulphas magnesiae. Hoezeer dit een gevolg der in Engeland heerschende mode schijnt te zijn, bijna uitsluitende met Engelsch zout en calomel op de ontlasting te werken, ware het wenschelijk geweest, dat het genie van dezen waarlijk grooten praktischen Geneesheer zich van deze banden eener slaafsche navolging ontdaan hadde. Weinigen althans zullen, met ons, het sal catharticum voor een zoo algemeen aanwendbaar middel houden tegen al de anders hier zoo uitmuntend beschrevene ziekten.
Uit eene aanmerking van den Heer Vertaler, bl. 129, zouden wij bijna oordeelen, dat zijn Ed. nog een aanvankelijk beoefenaar der Geneeskunde is; anders toch zoude het door hem aldaar opgegevene geneesmiddel niet met zoo veel zelfvertrouwen voorgesteld zijn geworden, en hem wel reeds meer dan eenmaal in de aanwending mislukt zijn. In de aangehaalde waarneming moest het echter vooral mislukken; wij vinden waarneming en opschrift derzelve zeer ongelukkig gekozen, en schijnt de ziekte, bij eene nadere ontleding van des

{==16==} {>>pagina-aanduiding<<}
Schrijvers eigene opgave, geheel iets anders: deze buikloop was immers niet de oorspronkelijke ziekte, maar meer eene bijkomende, mogelijk wel een gevold der overprikkeling door te menigvuldige prikkelende middelen, waarvan wij ter proeve een voorschrift afschrijven, hetwelk nog een der minst zamengestelde is: R. cort. peruv. rubr., flavi ã ℥β, rad. valer. ʒiij, serpent. ʒij, coq. et inf. ad ℥x col. adde syr. alth. ℥i, spir. c. cervi ℈i, S. om het uur een lepel. In de meeste is het eenvoudige niet tot grondregel aangenomen, met uitzondering van hetgene door Dr. landskroon werd aangeraden. Zij bezitten echter de verdienste van naauwkeuriger te zijn nagezien, dan die van den Heer pemberton, welke, zoo als reeds gezegd is, van drukfeilen overvloedig voorzien zijn, terwijl wij er hier geene gevonden hebben. Nu, dit is ook eigen werk! Doch genoeg: keeren wij nog met een woord terug tot het werk zelf van pemberton.
Bij de beschrijving der colica pictonum ontmoeten wij vooral belangrijke voorschriften omtrent de behandeling der verlamming, wanneer de band van het gewricht der handen schijnt droog en slap te worden, even alsof eene verzwering der hand de banden heeft uitgerekt; waarbij dan nog dikwerf een gezwel boven op de hand komt, hetwelk meestal week en beweegbaar, doch somwijlen ook hard is en volkomen vastzit. Behalve de gepaste inwendige middelen, zoekt de Schrijver dit gebrek ook door de aanwending van eenige werktuigelijke middelen te bestrijden. Hij bezigt hiertoe eene spalk, in den vorm van eene goot, die, onder den geheelen voorarm gelegd, tot aan de toppen der vingers moet vastgehecht worden. Op de tweede plaat vinden wij de spalk en de wijze van aanlegging afgebeeld.
De beschrijving der febris remittens infantum is eene der belangrijkste in dit geheele boek. Wij gaan dezelve echter voorbij, dewijl zij voor geen uittreksel vatbaar is; zij behoort geheel gelezen te worden door elken Arts, die met een gelukkig gevolg bij kinderen werkzaam wil

{==17==} {>>pagina-aanduiding<<}
zijn. Vele dezer jonge schepselen dalen zeker ten grave, doordien deze ziekte dikwijls niet gekend, en derhalve ook veeltijds verkeerd behandeld wordt. - De behandeling der darmontsteking verdient de overweging van iederen nadenkenden. Te regt worden sterke en herhaalde aderlatingen voorgesteld, als het voornaamste middel om dezelve te beperken. Men kan hier niet voorzigtig genoeg zijn, daar deze ziekte zoo spoedig doodelijk wordt; naauwelijks gekend, heeft zij hare prooi reeds in het wisse verderf gestort, en het berouw der miskenning komt te laat. - De kennis en behandeling der ontsteking van de slijmhuid der ingewanden, en van de klieren der ingewanden, besluit dit doelmatig werk.
Wij wenschen het, als een van de beste voortbrengsels der Geneeskunde, in veler handen, vooral van eerstbeginnende Artsen, die hier op de gevolgtrekking eener redelijke ondervinding onthaald worden. Tot dit einde was het van belang geweest, dat dit werk beter uitgevoerd, en tevens beknopter gedrukt ware geworden, om het nog gemeenzamer te kunnen verkrijgen. Maar vooral hadden wij van den Heer Vertaler meer oplettendheid en zorg voor eene juiste correctie der voorschriften verwacht, die thans door eene menigte drukfouten, en jammerlijke rangschikking derzelve, ontsierd worden, en hierdoor somwijlen naar geneeskundige raadsels gelijken.


Over de Alleenheersching volgens het Charter; door den Burggraaf De Châteaubriand, Pair van Frankrijk, Staatsminister, enz. Met eenige Aanmerkingen over de Zitting der Kamer van 1815, door de Uitgevers van den Nain Jaune. Uit het Fransch vertaald, door Jr. w. Baron v.g. Te 's Hertogenbosch, bij D. Noman en Zoon. X en 255 Bl. f 1-16-:

Hoewel dit werkje, door den overvloed der stof, en

{==18==} {>>pagina-aanduiding<<}
omdat het enkel tot Frankrijks binnenlandschen toestand betrekking heeft, wat lang bij ons is blijven liggen, zoo vereischt toch de gespannen toestand van Europa, en van Frankrijk in het bijzonder, dat wij iets van hetzelve zeggen. Nimmer toch werd het gezegde des Dichters meer bewaarheid, dan thans in dat Rijk, ja in ons geheele Werelddeel:

Incidit in Scyllam, qui vult vitare Charybdim. 


Twee magtige partijen betwisten elkander overal het oppergezag: de aanklevers van het oude, van alle voormalige inrigtingen, wetten, zeden en Godsdienstinzettingen vóór 1789; en de onbepaalde voorstanders van hetgene de Omwenteling, eerst van Amerika, daarna van Frankrijk, tot beginsel gesteld, en op de Maatschappij toegepast heeft, het Schrikbewind van robespierre alleen uitgezonderd. Één oogenblik was er, waarin men dezen geest uitgedoofd, of liever, al wat hij goeds had, met het oude Monarchale stelsel innig verbroederd waande; één oogenblik na den vrede van 1814: dan ach! hoe ras verdween die schoone droom! De terugkomst des Mans van Elba vertoonde de Revolutie weder in al hare dreigende en schrikbarende gestalte. Men onderdrukte dien geest spoedig in Frankrijk, en waande hem voor goed gesmoord, althans gebreideld: overal elders, dus dacht men, weerden hem de door ondervinding wijsgewordene Volken en Koningen. Er zijn na de laatste gebeurtenis naauwelijks vier jaren verloopen, en reeds steekt de geest der Omwenteling, niet slechts in Frankrijk, maar ook in Engeland, het hoofd op, en wordt in Duitschland naauwelijks door het vernietigen van alle vrijheid der drukpers, door het oprigten van Inquisitoriale Commissiën, en door het aan banden leggen der Akademische vrijheid, in Spanje door de hatelijkste vervolgingen geweerd.
Wat de reden mag zijn van dit verschijnsel, staat ons niet te onderzoeken, en zou ons ook te verre heenvoeren. In Duitschland klaagt men over veel beloven en

{==19==} {>>pagina-aanduiding<<}
weinig geven; in Engeland wil men door Parlementshervorming de fabrijken weder aan den gang en het volk aan brood helpen; in Spanje eischt men verzachting van het Despotismus, hetwelk nu reeds bijna drie Eeuwen dat land onder den voet heeft gehouden. Men ziet dus, dat bijkomende oorzaken aan den oud-Monarchalen en nieuw-Constitutionélen geest in ieder land eene bijzondere wijziging geven. In Frankrijk vertoonen beide zich meer zuiver, meer ontdaan van bijkomende toevalligheden. De Liberalen eischen het Charter van lodewijk XVIII in deszelfs volle kracht, en daarin hebben zij zeker gelijk; maar zij tellen onder hunne banieren (en roemen daarop) eenen drom van veile slaven des ouden Geweldenaars, die toen onderdanig kropen, en nu luidkeels schreeuwen, omdat zij het veilig doen kunnen, - en voor deze heeft men, zelfs onder de Regering der beste beginselen, toch wel iets te vreezen. En wat willen daarentegen de zoogenoemde Anti-Liberalen, of streng Koningsgezinden? De andere partij zegt: Terugkeering van al het oude, zelfs de Heerendiensten, de Kerk- en Adelgoederen, en de Tienden; vervolging der Protestanten; herstelling der Jezuiten, en der middeleeuwsche barbaarschheid; benevens wraak op de mannen der Revolutie, op de Fransche krijgslieden, die de Republiek en buonaparte hebben verdedigd.
Tot op de terugkomst van napoleon waren dit losse aantijgingen, meer in vrees dan op stellige bewijzen van daadzaken gegrond, en verspreid om den opstand eene kleur te geven; na zijne tweede verdrijving werden zij gedeeltelijk bewaarheid. Men heeft het werkje: Marseille et Nîmes en 1815, slechts te lezen, om te erkennen, dat er zich in het Zuiden van Frankrijk een nieuw Schrikbewind, eene Regering van het Graauw op naam des Konings - of liever der Prinsen - vestigde, die niet alleen in de genoemde twee steden, maar ook te Avignon en Lyon een' tijd lang ongestraft moorden pleegde op andersdenkenden, vooral op de Protes-
{==20==} {>>pagina-aanduiding<<}
tanten: want (en dit verlieze men niet uit het oog) Godsdienstige onverdraagzaamheid en ingekankerde wrok voegden zich bij staatkundige wraakzucht. Men zegge ook niet, dat dit met het boven door ons gezegde zou strijden, alsof het in Frankrijk, zuiverder dan elders, een oorlog van beginselen ware. Immers, de onverdraagzaamheid de haat tegen de Protestanten behoort wel degelijk tot de beginselen der streng Monarchalen, gelijk de bonald en de welsprekende Pair, wiens werkje voor ons ligt, (om nu van de mindere Echo's dier partij te zwijgen) met zoo vele woorden gezegd hebben. Ook heeft, tot hare schande, de geheel in dien geest denkende en handelende Kamer der Fransche Vertegenwoordigers van 1815 de moorden van dat jaar, die geheel Europa reeds kende, durven logenstraffen; en ook châteaubriand doet dit zijdelings. Dit moet ons verdenking tegen deze geheele partij inboezemen: want daden spreken luider dan woorden. Het is echter nuttig, dat wij van een harer eerste, meest geachte en zekerlijk buiten 's lands meest gekende Hoofden eene soort van staatkundige belijdenis hebben,
waaruit wij ook nu nog ten minste de voorgegevene eischen en gronden van Regering der streng Monarchale partij leeren kennen; een boekje dus, thans te merkwaardiger, daar het als oorlogsverklaring kan dienen van eene der twee partijen, die thans in slagorde tegenover elkander geschaard zijn, om te zamen - gelukkig nog slechts met mond en pen - eenen onverzoenlijken krijg te voeren. De hoofdresultaten zijn deze, bl. 198: ‘De Godsdienst als de grond van het nieuwe gebouw; het Charter en de eerlijke lieden; de staatkundige zaken, maar niet de staatkundige mannen der Revolutie: ziedaar geheel mijn stelsel!’ En onder het woord Godsdienst versta men niet den Godsdienst des harten hij eenen man, die met zoo veel verrukking van de klokken spreekt (Génie du Christianisme), en de getrouwde Priesters onbeschaamdelijk Godsmoordenaars (Déïcides) noemt. Het zijn al de bijgeloovigheden der

{==21==} {>>pagina-aanduiding<<}
Middeleeuwen, door Jezuiten verdedigd; het is de wering aller Protestanten vooreerst uit openbare ambten, tot men hen voegzaam weder van alle burgerlijke Regten kan berooven. De teruggave der geestelijke goederen, en het onderwijs der jeugd door de Roomsche Geestelijkheid, (de herstelde Jezuiten, videatur Freiburg:) ziedaar hetgene de Kamer van 1815 wilde, en hetgene châteaubriand ook begeert!
Maar wat nu zijn' anderen eisch betreft: ‘de staatkundige zaken, maar niet de staatkundige mannen der Revolutie;’ daaromtrent hebben wij reeds gezien, dat het tweede lid niet weinig voor zich heeft. Wij ook, wij kennen de staatkundige mannen der Revolutie - en van het Keizerschap: op den naam van eenen afschuwelijken de celles rijzen onze haren te berge, gelijk die der Hamburgers op den naam van davoust en die der Bremers op dien van van damme. Zulke booswichten te fnuiken, is nu, en was vooral in 1815, onmiddellijk na de voorbeeldelooze verlating des Konings door hen, die hij voor zijne getrouwsten hield, niet onbillijk. Maar ongelukkig bleef het daar niet bij. Onder den naam van te zuiveren, wilde men ook mannen verstooten, eerwaardig door hunne vrijheidlievende beginselen, en die hun vaderland liever verlieten, om zich aan eene lange gevangenschap bloot te stellen, dan de schanddaad van 10 Augustus en den ondergang van den Troon goed te keuren; gelijk lafayette. Ook in den jongsten tijd hebben de streng Monarchalen wel getoond, dat zij alles of niets wilden hebben; dat zij den Ministers niets vergaven, wanneer deze niet volkomen in hunne maatregelen, in hunne voetstappen traden.
‘Maar zij willen toch, volgens châteaubriand, de staatkundige zaken der Revolutie.’ Hier is het groote punt, waar wij den Burggraaf toeven. Hij heeft, zoowel in dit, als in andere geschriften, meermalen stellig betuigd, dat hij de herstelling van den ouden Regeringsvorm voor ondoenlijk hield: maar nogtans ziet

{==22==} {>>pagina-aanduiding<<}
men, met welk eenen tegenzin hij de vervreemding der tegenwoordige Nationale Domeinen (die, bij alle onregtvaardigheid in het beginsel, nogtans aan Frankrijks landbouw en welvaart een' oneindigen dienst heeft bewezen) beschouwt, en het nog niet verkochte dadelijk aan de Geestelijkheid wil hebben teruggegeven, hetwelk ook het verkochte, door de vereenigde werking van dat magtige ligchaam, zeer in gevaar zou brengen. Ook zoekt hij meer voorregten en eigendommen aan de waardigheid van Pair te hechten, dan het Charter daaraan toekent; hij wil de waardigheid aan den grond verbinden, want ‘dit is het middel, om in Frankrijk die Aristokratische familiën weder te brengen, welke de wachters en bolwerken van den Troon zijn. Indien de Kamer der Pairs minder eerbewijzingen en landeigendommen dan de Kamer der Afgevaardigden heeft, is het evenwigt verbroken.’ (Bl. 23) Maar, aan den anderen kant, schijnt châteaubriand de voorregten ook van de Kamer der Afgevaardigden, dus van het Demokratische gedeelte der Staatsregeling, niet alleen te handhaven, maar zelfs uit te breiden, door aan die Kamer het regt van voordragt toe te kennen, hetwelk, volgens de Fransche Grondwet, uitsluitend aan den Koning behoort, (bl. 7) door de verantwoordelijkheid der Ministers niet alleen, maar zelfs hunne gedwongene onderwerping aan den wil van de meerderheid der Volksvertegenwoordigende Kamer, gelijk in Engeland, (bl. 64) vast te stellen. Dit is nog niet alles. Onze Koningsgezinde Pair ijvert zoo sterk, als een Constitutionéle dit zou kunnen doen, voor de afschaffing van het Ministerie van Policie (bl. 48), voor de vrijheid van drukpers (bl. 35), en tegen de bemoeijing van Vreemden met de zaken van
Frankrijk, (bl. 168 en verv.). Doch hierin handelt châteaubriand volkomen naar de toenmalige omstandigheden zijner partij. De Kamer van 1815 was streng monarchaal. Zij ging in hare plans van zuivering en herstelling veel verder, dan de Ministers noodig of

{==23==} {>>pagina-aanduiding<<}
zelfs uitvoerlijk keurden. Deze trachtten vergeefs, door eenige opofferingen, de Kamer terug te houden van verdere geweldige stappen, die elkander nu snel opvolgden, en van welke de ballingschap der Koningsmoorders, die hunne schuld door nieuwe verkleefdheid aan buonaparte na zijne terugkomst hadden verzwaard, geenszins de onregtvaardigste of onbillijkste was. In deze omstandigheden riepen de Ministers gedurig den naam en den personélen wil des Konings in, om zich staande te houden, en om de Koningsgezinden te beter tot zwijgen te brengen (*). De Liberalen trokken destijds ook, belangshalve, met de Ministers ééne lijn, en verhieven 's Konings voorregten. Er schoot dus aan de voorstanders van het oude niets over, dan zich met den mantel der volksgezindheid en vrijheidsliefde te omhangen, en hunne partij van zucht voor het ministeriéle Despotismus te beschuldigen, die op hare beurt de Kamer van 1815 bij de Conventie onder robespierre vergeleek, en haar insgelijks beschuldigde van niet getrouw aan hare beginselen te blijven. Het scheen dus, alsof de beide partijen, door de zijde, welke de Ministers kozen, (een gevolg van de tooneelen in het Zuiden, en van de hevigheid der Kamer) de rollen gewisseld hadden; en vandaar de ongemeen liberale geest, die in het staatkundige dit boekje schijnt te bezielen. In het Godsdienstige blijft elk, die niet Roomsch is, den Heere châteaubriand een gruwel.
Over het algemeen zijn het de Revolutionaire belangen, die hier aangetast worden. Het zij verre, dat wij ons tot verdedigers derzelve zouden willen opwerpen; het tegendeel is waar: maar, zoo men onder het woord belangen ook die van de verkochte en in duizend handen overgegane Nationale Domeinen verstond,

{==24==} {>>pagina-aanduiding<<}
(en dit kon zeer wel eene arrière pensée van den Burggraaf zijn) dan ware dit niet alleen hoogst onvoorzigtig voor de rust, maar ook zeer onstaatkundig voor de welvaart van Frankrijk. De boerenstand, te voren doodarm en veracht, is thans grootstendeels welvarend, ja rijk en zeer in achting. Wee der Geestelijkheid en den Adel, wanneer zij dezen stand verdringen willen! En schoon wij châteaubriand met dit voornemen niet beschuldigen, vreezen wij echter, dat uit vele van de voormaals bevoorregte Casten dit denkbeeld niet geweken is.
Ziedaar den geest van dit werkje, naar ons inzien, geschetst; hetwelk wij boven eene doorloopende ontleding van hetzelve de voorkeur hebben gegeven. Veel goeds is er buiten twijfel in: het valt gemakkelijk, in de schildering der Omwenteling en der mannen des bloeds welsprekend te zijn; en welk een veld levert dit dan niet op voor eenen châteaubriand, wiens wegslepende stijl zelfs hier en daar in deze vertaling doorschittert! Als er ook slechts de helft waar is van hetgene op bl. 151 gemeld wordt, is men schreeuwend partijdig voor de Janitsaren en gehoorzame dienaars van buonaparte. Maar, zoo als gezegd is: Dum vitant stulti vitia, in contraria currunt.


Fragmenten uit een Dagboek, gehouden in Groenland, in de jaren 1770-1778, door H. Egede Saabye, weleer geordend Zendeling in de Distrikten Claushavn en Christianshaab, thans Predikant te Udbye in het Stift Fühnen; uit het Deensch in het Hoogduitsch vertaald, door G. Fries, weleer Koninklijk Deensch Kapitein, en verrijkt met eene Voorrede des Hoogduitschen Vertalers, bevattende eenige berigten nopens de levenswijze der Groenlanders, het Zendelingschap in Groenland, benevens andere daarmede verknochte onderwerpen, en eene Kaart van Groenland. Volgens de Hoogduitsche vertaling in het Nederduitsch overgebragt. Te

{==25==} {>>pagina-aanduiding<<}
Groningen, bij W. Wouters. 1818. In gr. 8vo. 93 Voorr. en 214 Bl. f 2-16-:

Onder alle klassen van menschen heeft de Aardrijkskunde bijkans aan niemand grootere verpligting, dan aan de Zendelingen. Volgens den aard van hun werk naar ruwe, weinig bekende volken afgevaardigd, om aldaar niet enkel met de hoogere klassen der maatschappij, maar met het volk te verkeeren, en, ten einde op deszelfs karakter te werken, verpligt, dat karakter door en door te bestuderen, de taal des lands aan te leeren, en tevens door den omgang de zeden en gebruiken des volks, waarmede de Zendeling zich dikwijls gelijk stellen moet, te leeren kennen, voor eigen welzijn en dat zijner hoorders te zorgen, en daartoe somtijds ook de inlandsche planten als geneesmiddelen te gebruiken, waartoe hem vaak een veeljarig verblijf in staat stelt, kan niemand, die slechts voor genoegen, of zelfs voor wetenschappelijke doeleinden reist, enkele Geniën, zoo als een cook, forster, humboldt, enz. uitgezonderd, met hem gelijk gesteld worden in gelegenheden, om echte en naauwkeurige aardrijkskundige bijzonderheden op te lezen. De ondervinding heeft deze redenering bevestigd: China, Indostan, Siam, Abyssinië, de binnenlanden der Kaap de Goede Hoop, de Westindische eilanden, de boorden van den Oronoco, zelfs Canada en Groenland zijn ons het eerst door Roomsche en Protestantsche Zendelingen bekend geworden; en hoe groot is niet de massa van kundigheden, door deze dikwerf verachte menschen aangebragt, sedert den Monnik rubruqius, die het eerst Groot-Tartarije bezocht, tot de Doopsgezinde Zendelingen carey en ward, die ons de jongste en beste berigten over Indostan hebben geleverd! - Het voor ons liggende boek is daarvan een nieuw bewijs.
Nieuw-Groenland toch is zijne geheele ontdekking aan de Zendelingen - aan den braven Deenschen Predikant egede, en aan de Moravische Broeders, onder welke cranz van dat land zulk een uitgebreid tafereel heeft geleverd - verschuldigd. Een der afstammelingen (de dochters zoon) van gemelden egede, de Zendeling hans egede saabye, levert ons hier een aantal bijzonderheden van zijn verblijf in dat barre gewest, (waar ook hij den voorvaderlijken naam

{==26==} {>>pagina-aanduiding<<}
met eere ophield) die, door eenvoudigheid, hartelijkheid en zuivere waarheidsliefde, na den toets eener dubbele overgieting te hebben doorgestaan, ons nog bekoren, ja somtijds zoete tranen der menschelijkheid in ons oog doen verrijzen. De kundige Hoogduitsche Vertaler fries heeft ons op het standpunt weten te plaatsen, waar wij met vrucht van de Fragmenten uit een Dagboek, hetwelk natuurlijk meerdere bekendheid aan Groenland vooronderstelt, gebruik kunnen maken. Deze Voorrede (of liever Inleiding) getuigt van meer dan gemeene kunde diens lands, en maakt ons, in een zeer kort bestek, vrij volledig en meer systematisch met hetzelve bekend, dan de Fragmenten uit het Dagboek zelve: maar dit laatste wint het verre in onderhoudende, wel eens dramatische voordragt; het wijdt ons in den geest, de denk- en handelwijze der Groenlanders volkomen in, en toont tegelijk den onuitsprekelijk lastigen, behoeftigen en wel eens gevaarlijken toestand van eenen Zendeling in dit Ultima Thulé, waar hij, met een nietig inkomen, aan ongemak van allerlei aard, de koude van den Poolkring, eenen nacht van bijna twee maanden, aan overstroomingen, aan moeijelijke en soms halsbrekende reizen, aan gebrek van beschaafden omgang, aan worsteling tegen menig vooroordeel der inlanders, aan levensgevaar zelfs, bij eene al te ijverige waarneming van zijn ambt, (schoon dit, bij het doorgaans zachtaardige en leerzame karakter der ingezetenen, ten uiterste zeldzaam is, en slechts dán plaats heeft, wanneer hunne vooroordeelen of hun bijgeloof in het spel komen) en eindelijk aan de noodzakelijkheid is blootgesteld, om, ter bewaring van zijn krediet, ook voor Arts te spelen, hetwelk hem somtijds moeijelijk genoeg valt. Doch veel van deze bezwaren wordt vergoed door genietingen des harten, wanneer de brave Zendeling, zoo als
onze egede saabye, in de gemoederen van dit goede volk echt Christelijke beginselen mag opwekken, en zelfs den sterksten hartstogt van ruwe Natiën, de zucht tot bloedwraak, overwinnen; zoodat een zijner leerlingen zelfs den moordenaar zijns vaders, om wiens dood te bewerken hij opzettelijk in dat oord was gekomen, van harte vergaf, (bl. 139-153.) Nu en dan gelukt het hem ook, oude vrouwen, die, even als in de Middeleeuwen bij ons, als booze heksen veel gevaar loopen, aan de klaauwen van het bijgeloof te onttrekken, (bl. 40-47.) De zorg der Voor-
{==27==} {>>pagina-aanduiding<<}
zienigheid schijnt bijzonder over deze afgelegene Godsdienstleeraars te waken; althans meermalen zien wij den Zendeling in de grootste gevaren bijna wonderdadig beschermd, (bl. 11. 50. 61.) Dan, hij moet soms voor de onmenschkundige hardheid zijner Oppersten onderdoen, die van den bekeerling, welke, volgens de Groenlandsche wijze, met twee vrouwen gehuwd is, scheiding van eene derzelve eischen, al is het, dat de man daarbij verscheidene kinderen heeft, (bl. 30 en verv.) Eindelijk grieft den eerlijken en gemoedelijken Zendeling de schandelijke hebzucht en bedriegerij der Deensche kooplieden ten aanzien der arme Groenlanders geweldig. Waagt hij het, daarover zijne landslieden te berispen, dan is hij van hunne genegenheid en hulpe verstoken; en dit zegt iets in Groenland! Ja, zij beschuldigen hem zelfs wel in het Vaderland met hunne eigene misdaden, (bl. 69. 76.) Het is een schouwspel, hetwelk den mensch verheft, wanneer hij zijnen natuurgenoot dergelijke zwarigheden, uit de zuiverste beginselen, ziet braveren, en het in zulk een land, op zulk eenen post, acht jaren uithouden, met geene andere uitwendige belooning, dan dat hij bij zijne terugkomst door zijne Gebieders vrij koel ontvangen wordt, (laatste bl.)
Bij zoo vele goede eigenschappen van onzen Zendeling, en bij de behoefte van omgang met de Europeanen, verwonderde het ons meer of min, hem genoegzaam volstrekt niet van de Hernhutsche of Moravische Broeders te hooren gewagen, die toch ook aanzienlijke Zendingen in Groenland hebben. Dan, een oogopslag op de Kaart toont ons, dat de woonplaats van egede saabye wel 4 graden noordelijker ligt, dan de noordelijkste Moravische volkplanting Nieuw-Hernhut. Daarenboven geeft ons de Heer fries in zijne Voorrede geen zeer gunstig denkbeeld van de werkzaamheden dezer Gemeente, in zoo verre zij de Groenlanders, door hen rondom hunne woningen te verzamelen in het bekomen van onderhoud door jagt en vischvangst beletten, (Voorr. bl. 65.) Het is zeer mogelijk; maar wij hopen niet, dat hier sektengeest in het spel kome! De inrigtingen der Broedergemeente elders worden toch door iedereen zeer geprezen; en zouden zich deze in Groenland verloochenen?
Het karakter der Groenlanders is, over het algemeen, zacht en goed. Dieverij van kleinigheden, (meer dan te rijkelijk opgewogen door de dieverijen in het groot der Deensche

{==28==} {>>pagina-aanduiding<<}
kooplieden) bijgeloof, heksenmoord, bloedwraak door de nabestaanden van den vermoorden, en toch lafhartigheid; ziedaar de voornaamste vlekken op hun karakter. En het schijnt zeker, dat door de Zendelingen daarin groote verbetering is te weeg gebragt. Hunne zonderlinge vrijerij en andere trekken hunner zeden, (uit saabye, zoowel als uit fries) hebben wij bij eene andere gelegenheid aan onze Lezers medegedeeld (*). De jeugd is vlug en leerzaam; zedigheid en ingetogenheid worden er, door weigering des huwelijks vooral bij de Heidenen, tot een belagchelijk uiterste gedreven, en de Predikant moet somtijds met gezag tusschenbeide komen, om de stugheid der ouders te buigen, (bl. 79.) Doch juist hieruit blijkt hunne ingetogenheid. Zindelijkheid, vooral in hunne winterwoningen, is alles behalve hunne deugd; echter drinken zij geene traan, gelijk men hun heeft nagegeven, maar leggen Angelica-wortels in, door walvischspek te kaauwen, en op die wortels uit te spuwen! - Meer stalen vangeen en ander mede te deelen, duldt ons bestek niet; men leze die zelf in het belangrijke boek. Egede acht de ontdekking der oostkust, of van Oud-Groenland, (welke men weet, dat onlangs door de Engelsche Pool-Expeditie vruchteloos gezocht is) voor zeer mogelijk, al ware het alleen om de zuidpunt van Nieuw Groenland heen. Onder zijne lotgevallen behoort ook de aanstelling en inwijding van eenen Leeraar op Groenland, onder anderen door het houden eener Latijnsche mis, (bl. 201.) Wij wisten niet, dat van den ouden Roomschen zuurdeesem, in de Evangelisch-Lutersche Kerk in Denemarken, nog zoo veel tot diep in de achttiende Eeuw was overgebleven!
De vertaling van dit boek, hetwelk wij als eene aangename uitspanning zoowel, als eene nuttige bijdrage tot landen- en volkenkennis, ja als eene belangrijke lectuur voor vrienden des Christendoms allezins aanbevelen, is vloeijend.






{==29==} {>>pagina-aanduiding<<}

Gedichten van Hendrik Harmen Klyn. IIde en laatste Deel. Te Haarlem, bij F. Bohn. 1819. In gr. 8vo. VIII, 278 Bl. f 4-10-:

Wonderlijke tegenstrijdigheid! Wij zijn geene liefhebbers van theoriën omtrent de Dichtkunst, en wij beginnen geene recensie van eenig nieuw dichtwerk, of iedere inleiding is, als ware het, eene theoretische les over dichten en Dichters. Ja, zoo ongelijk is de mensch, en dus ook de beoordeelaar, aan zich zelven! Maar is deze tegenstrijdigheid van beginsel en betrachting ook meer schijnbaar dan wezenlijk? Er is toch eene eeuwige waarheid; er is toch gezond verstand; er is toch een onvervalscht gevoel; er is toch een vaste en gelouterde smaak; er is toch oordeel, kennis, trant, beschaving, juistheid, gemakkelijkheid, en wat al zoo meer loffelijk heeten mag; met één woord, er bestaat eene deugd van schrijven en van dichten; hierin stemmen wij overeen. Laat ons een en ander slechts niet te veel uitpluizen, niet te zeer in de fraaije Letteren als raffinéren; laat ons over woorden vooral niet twisten. Wij erkennen, er is in de beoefening der edele Dichtkunst goed en kwaad, dat spreekt van zelf. ‘Maar er is toch iets karakteristieks in de Dichtkunst zoowel, als in alle kunsten; er bestaat dus zeker eene theorie, zoo van alle kunsten in het gemeen, als van Dichtkunst in het bijzonder.’ Lastige Filozofen! Nu ja dan. Wilt gij weten, waarin bij ons de theorie van alle kunst in het gemeen, en ook van de Dichtkunst, gelegen zij, wij kunnen het u met één enkel woordje zeggen, in - harmonie. ‘Maar wat is harmonie? en harmonie is geen Hollandsch.’ Loopt, wijsneuzen! wij willen geene overeenstemming, maar wij willen harmonie van het overgebragte met het wezen, dat is het doel; harmonie van de deelen met het geheel; harmonie in, met en door zich zelve; harmonie van het verstand, gevoel en smaak; wij willen ons harmonisch gevoel tevreden gesteld hebben,
of wij een schilderstuk zien, muzijk hooren, of poëzij lezen. Of wij goed, dat is harmonisch genoeg gestemd zijn, om zaak en behandeling, en wat er al zoo meer opgesloten ligt in het deugdelijke van kunst, te omvatten, dit laten wij aan het oordeel van anderen; genoeg,

{==30==} {>>pagina-aanduiding<<}
dat wij aan dat gevoel of die stemming datgene toetsen, wat men ons ter beoordeeling geeft. Anderen mogen op hunne wijze, door hunne of anderer oogen, of wel door hulpglazen zien, - wij gebruiken ons natuurlijk licht, en willen het niemand opdringen, of eens anders glazen aan stukken slaan. In deze stemming dan dit tweede Deel der Gedichten van h.h. klyn gelezen hebbende en nu aankondigende, vonden wij in den ganschen bundel iets harmonisch tusschen een warm Vaderlander, vurig Kunstliefhebber, hartelijk Vriend, regt gevoelig Echtgenoot, diep getroffen Vader, edel Mensch, en - een uitmuntend Dichter. Uit alle poëtische werken kan men juist den mensch niet kennen; hier ontdekt zich overal eene edele inborst, zuivere deugd en hartelijke liefde, met teederheid en fijngevoeligheid; hier vloeit alles zoo wèl en gemakkelijk naar buiten, dat de bron inwendig wel rein en zuiver zijn moet. Wij dachten dikwerf, bij het lezen dezer meestal roerende, treffende en der deugd en liefde gewijde Gedichten, aan de woorden van young, in den zesden Zang der Nachtgedachten, volgens schenk:

Ja, 't hart, en 't hart alleen voegt alle lof en prijs. 
Al 't goede ontspringt van daar. Die sterv'ling handelt wijs, 
Die 't beste middel kiest, om 't beste doel te treffen. 


Deze inleiding en uitspraak zullen den Lezer misschien doen vermoeden, dat deze Gedichten nu als het toonbeeld - liever zeggen wij proefsteen, van alle dichterlijke volmaaktheid, volgens ons, zijn aan te merken, en deze alzoo door ons gekeurd worden als het eenige echte goud. - Neen, waarlijk niet! Ook in deze Gedichten vonden wij ginds en elders wel iets, dat wij gaarne anders hadden. De regte gekuischte taal, waar men tegenwoordig zoo kiesch op is, ontbreekt hier en daar. Sommige woorden, enkele zinnen, een en ander denkbeeld is somwijlen niet juist, niet proefhoudend; hetgene wij hier, der waarheid getrouw, niet verzwijgen willen. - Dan, leveren wij daadzaken, (ziedaar een woordje van den smaak!) en toonen wij, na het vermelde wegens het eigendommelijke (ook al naar de mode!) van klyn's dichttrant, thans door proeven, dat ons oordeel met ons harmonisch gevoel hier geene schipbreuk lijdt.
Van alle gedichten melding te maken, laat ons het bestek,

{==31==} {>>pagina-aanduiding<<}
ons gegeven, niet toe. Wij moeten dus al aanstonds het uitvoerig gedicht, De Hoop, hoe belangrijk, laten liggen; en inderdaad, het daarop volgende, Onafhankelijkheid, niet minder uitvoerig, zouden wij verkiezen: al dat warme en gevoelige voor Vaderland en Kunst, klyn zoo zeer eigen, blinkt hier uitnemend door; wij keuren het geheel meesterlijk, en gestemd op den echten en hoogen dichterlijken toon; het is vol verstand en goed van houding; zeer vele plaatsen konden wij niet zonder buitengewone geestdrift, niet dan overluid lezen; inzonderheid trof ons de oppropping der kunst in het Fransche Museum en de terugvoering der vaderlandsche schilderijen, en diep voelden wij de regels:

De Stier van Potter kwijnt niet meer op vreemden grond; 
Maar loeit weêr Hollands Erf, en klaverweiden rond! 
De vreemdling die ons minde om 't eerlijke in den handel: 
De vreemdling die ons roemde, om hart, en geest, en wandel, 
Staat roerloos bij het zien van zulk een eedlen buit, 
En galmt met Neêrlands deugd, - weêr Neêrlands kunstroem uit. 


Dan, deelen wij ook van het vroegere iets uitvoerigers mede, hetwelk bewijzen kan het hooge en welgestemde der vaderlandsche Lier van onzen Dichter omtrent dit onderwerp:

't Was niet genoeg dat de aard' lag in zijn boei geslagen, 
En volk bij volk het juk van d'Aartstiran moest dragen: 
Hij sprak (zoo brult de hel,) zijn' wreedsten banvloek uit: 
‘Der volken laatste steun, hun kunstschar, zij mijn buit.’ 
Zie hoe die plunderaars, als uitgevaste dieren, 
Zich storten op Euroop', en door haar steden gieren, 
En rooven wat de kunst, als grootsch en schittrends biedt, 
En sparen in hun woên Gods heilge tempels niet. 
 
o Zwakheid! die zich hier het scheemrend oog laat blinden: 
Die in den tastbren nacht, één' lichtstraal denkt te vinden; 
Die van het heerlijk graan, gerukt, geroofd van 't veld, 
En in de schuur gepropt, zich nog een' oogst voorspelt; 
o Dwaas! het mist zijn' grond, het mist zijn kracht en groeijing, 
Het derft de vrije lucht, de zuivre dauw besproeijing: 
't Is, van zijn steng gerukt, door licht noch lucht verkwikt, 
Tot bergen opgehoopt, en eer gij 't denkt, verstikt. 

{==32==} {>>pagina-aanduiding<<}

Snel nu naar 't Babel heen! ga daar uw' smaak vereedlen, 
Ga, ('t is zijn vuurge wensch) om kunst den dwingland beedlen: 
Gij zwelgt, de geest geboeid, bedwelmd van hart en zin, 
Met fransche woestheid, ook hun' zedeloosheid in. 
 
Beschermgeest van de kunst! gij hebt die schand' gewroken: 
Uw mond heeft dan in 't eind het magtwoord uitgesproken; 
De tweede heervaart, die den dwingland heeft verplet, 
Heeft, voor 't verlost Euroop' haar' kunsten-schat gered. 
 
o Onvergeetbre dag! o jublen aller volken! 
o Heilig dankgebed dat stijgt door lucht en wolken! 
o Plegtige ommegang! o schande en smaad ontvliên! 
Zoo als Euroop', nooit zag, of nimmer weêr zal zien; 
Snelt! snelt uw vesten uit! snelt aan, o Landgenooten! 
De hoorn des overvloeds wordt op u uitgegoten! 
Hij komt, de reine stoet, hij komt de ontroofde schat: 
Rukt, poorten! rukt u op! en wat ooit grendlen had! 
Breidt, wallen! breidt u uit! buigt, vesten! buigt u neder! 
't Verloste Nederland, ontvangt zijn' kunst-schat weder! 
Rijst, steden! half gesloopt, rijst uit uw' puinhoop op! 
Heft! heft de hijmnen aan, en voert uw vreugd ten top! 
Juicht, achtbre Templen! juicht! schudt af dat moedloos treuren, 
Uw heilgen snellen weêr in uwe ontsloten deuren! 
Men zegt, dat Rubbens beeld, (op 't needrig praalgesticht, 
Weêr door het juichend volk met geestdrift opgerigt,) 
Het oog ten hemel sloeg, als of het danken wilde, 
Terwijl zijne asch bewoog, en 't heilig Marmer trilde. 


Weinig beduidende vlekken vinden wij in het schoon geheel van dit gedicht; b.v. bl. 40. In het vloeijend zilver baden. Bl. 42. 't Verachtlijk vier en slijk, dat gij veraardt in goud. Bl. 44. Waar vorst en volk te zaâm zich 't vreemd geweld verzet, moet noodzakelijk zijn: zich tegen 't vreemd geweld verzetten. Bl. 64. Die onafhanklijkheid, ons erf eens ingezworen; dit woord, ook elders gebruikt, behaagt ons geenszins. - Dan, dit zijn kleinigheden. De lierzang achter dit gedicht is zoo vol verheffing en zoo gemakkelijk van versificatie, dat het ons leed doet, daarvan niets te durven aanhalen.

{==33==} {>>pagina-aanduiding<<}

Het daarop volgend Krijgslied is doeltreffend, en juist van gang en maat.
De Cantate tot lof der Kunsten, in drie deelen, is het onderwerp volkomen waardig.
De Hulde aan j.h. van kinsbergen is welmeenend, ongeveinsd en zonder vleijerij, zeer geschikt voor het doel, waartoe dezelve, zoo wij meenen, vervaardigd werd.
Uitgenomen eenen enkelen prozaïschen regel, geviel ons mede zeer: Bede aan Hesperus.
Regt kunstig, naïf en uitstekend gevonden is Het Klaverblad, hetgene wij ter lezing, ook om de keurigheid van uitdrukking, inzonderheid aanbevelen.
De Zangen, bij gelegenheid van het derde Eeuwfeest der Hervorming, deden, op den tweeden November 1817 in de Lutersche Kerk te Amsterdam uitgevoerd, eene uitstekende werking; en, hoezeer bij de lezing het gemis der harmonie van stem en instrument met de woorden het regte accoord van het geheel natuurlijk doet missen, zijn het blijvende gedenkstukken van den verlichten Godsdienstigen en welgestemden geest, welke onzen Dichter vervult, die het moeijelijk werk, om naar eisch verzen, voor de muzijk geschikt, te maken, uitnemend verstaat, gelijk zulks hier en elders blijkt.
Het gedicht, De Dood een slaap, ademt al dat droefgeestige, roerende en Godvruchtige, dat in volgende gedichten de gevoelige ziel van klyn zoo treffend kenmerkt: Het is vol troostrijke denkbeelden, waarvan geen der minst fraaije en waarlijk wijsgeerige die is:

Een geest die de eeuwigheid kan denken, 
Bestaat niet voor één oogenblik; 
Een deugd, wier majesteit, noch smart noch smaad kan krenken, 
Vervliegt niet met den jongsten snik. 
o Neen, zij is, en blijft, en zal haar banden slaken: 
Eens komt ge o zaligend ontwaken! 
Gewenschte morgenstond! verheerlijkt wederzien! 
ô Gij, die met mij zorg en smarte, 
Die met mij 's levens stormen tartte, 
Klemt, Gade en Telgje, u aan mijn harte! 
De Mensch, gewis de Mensch, zal 't hongrig graf ontvliên. 



{==34==} {>>pagina-aanduiding<<}

Ja, gevoelige klyn! klem Gade en Telg aan uw hart; nog weinige jaren, en gij voegt uwe Gade toe (bl. 188):

't Eenigst kind van God gebeden: 
Alles wat Gods liefde ons gaf: 
Al ons uitzigt hier beneden, 
Stortte naast uw zijde in 't graf. 


Er is voor zacht- en welgestemde harten eene hemelvreugd bij Gade en Kroost. De ware wijsheid des levens verheugt zich in den huisselijken kring en ouderlijken pligt. Wat is het leven zonder deelgenootschap, zonder te verkeeren met die éénige, die wij kennen en van wie wij gekend zijn, die leven door ons en door welke wij slechts leven, die wij liefhebben en die ons vurig beminnen? Voelt het, Ouders, wat het is, één eenig Kind te hebben, dat Kind heerlijk te zien ontwikkelen, en, ontwikkeld, allergelukkigst gehuwd te zien; voelt het, wat het is, met opgetogene blijdschap te zien naderen den heugelijksten aller stonden, dat uwe eenige Dochter moeder wordt; smaakt den wellust in uw hart en verbeelding der Grootouderlijke en Ouderlijke vreugde, en gevoelt dan den afgrond onder u zich openen, en al die vreugde in een oogenblik onherstelbaar verzinken; terwijl gij bewusteloos alleen staat, en u daarover slechts beklaagt, dat die zelfde afgrond zich te ras heeft toegesloten, om ook niet dadelijk u, en met u uwe ondraagbare, moordende smart, te verslinden! ... Maar neen! gij kunt dit niet gevoelen, of gij moest in het ontzettend lot van onzen Dichter gedeeld hebben, en bloemen, als hij, kunnen hechten aan het graf van zulk een eenigst Kind. Geen gevoelig Lezer, verbeelden wij ons, kan, vooral na de lezing der gedichten, gekweekt in de uren mijner vreugde, die, gekweekt in mijne diepste smarte, met drooge oogen lezen. Alles is bij de laatste (want bij de eerste ons op te houden, verbiedt ons ons medegevoel, door de laatste zoo grievend opgewekt) zoo vol, zoo roerend, zoo regt natuurlijk overstroomend gestort uit eene overkropte borst, die niets voelt dan onlijdelijke smart, dat wij ons naauwelijks herinneren, bij eenigen Dichter, uitgenomen misschien den diepdenkenden young, elders, en den gevoeligen de decker bij
den dood zijns Vaders, onder ons, iets dergelijk treffends te hebben gelezen. Is nu het opgewekt ge-
{==35==} {>>pagina-aanduiding<<}
voel, gelijk wij meermalen beweerd hebben, de ware bron der poëzij, zoo kan men nagaan, hoedanig deze gedichten zijn. Dezelve zijn, met den aanhef, 15 in getal. Uit dezelve eene keus te doen, is moeijelijk, om de voortreffelijkheid van alle; het laatste, Het Troosten getiteld, is zeker geen der minste, en wie roeren niet regels als deze:

Al 't verzachten, al het troosten, 
Alles wat het in zich sluit, 
Loopt niet alles op 't vergeten, 
Van den aangebeednen uit? - 
Wee mij, zoo 'k door uw begoochling, 
Ooit mijn kind vergeten kon: 
Laat de smart me aan 't leven knagen; 
Zegen is 't wat zij verslindt; 
Zij vermolmt in 't eind den slagboom, 
Die mij afscheidt van mijn kind. 
Weent dan! weent dan, lijdende oogen! 
Vloei! vloei daaglijks droeve traan! 
Bij de slooping van mijn leven, 
Is den rouwpligt eerst voldaan. 


Op taalonnaauwkeurigheden, ginds en elders voorkomende, hier opmerkzaam te maken, komt ons koud en ongepast voor. De Letterkunde dezer dagen bepaalt zich al meer en meer, helaas! tot eene kinderachtige en naauwkeurige Grammatica, die wel prijsselijk in zich zelve is, maar met hooge letterkundige en dichterlijke verdiensten in geene de minste vergelijking komt, daar zulks veelal ook door een' goeden Corrector, vast in deleer van siegenbeek of bilderdijk, ligt verholpen wordt. Daarom zouden wij den Zuid-Nederlandschen Broeders gaarne hunnen eersten naamval den en hun ae laten, zoo zij maar, gelijk zij meer en meer beginnen, met de werken onzer Letterkunde van den besten stempel, en alzoo met het ware pit, merg en sieraad onzer taal, zich gemeenzaam maken. - Dan, keeren wij, ten slotte, tot onzen Dichter weder, en wenschen wij hem en zijne Gade verligting van smart, door banden van liefde, vriendschap en pligt, bovenal door te bedenken en te beleven hunne godvruchtige betuiging:

{==36==} {>>pagina-aanduiding<<}


Op den Drempel, 
Van Gods Tempel, 
Zinkt voor ons de nacht van 't graf: 
Dáár, daar koelt het drukkend gloeijen; 
Dáár, daar werpt de ziel haar boeijen, 
Met eene eedle fierheid af. 
 
Vol vertrouwen, 
Op 't aanschouwen, 
Stijgt zij uit het stof omhoog; 
En het zwaar, en schriklijk strijden, 
En het onverdraagbaar lijden, 
Vlugt als dampen voor het oog. 
 
Dáár, daar treft haar, 
En verheft haar, 
Wat hier onbegrijpbaar scheen: 
Daar verklaart zich al ons kampen: 
Door den nacht van onze rampen, 
Schittert eeuwge wijsheid heen. 
 
Gij beveiligt, 
Sterkt en heiligt, 
Godsdienst! bij het zwaarst gemis; 
Wat vraagt hij naar 't leed verduren, 
Naar den strijd van weinige uren, 
Die door u gelouterd is? 







Verhandeling over de Geslachten der Naamwoorden in de Nederduitsche Taal, door Mr. W. Bilderdijk. Tweede Druk, met Bijvoegselen en vermeerderde Aanteekeningen. Te Amsterdam, bij J.C. Sepp en Zoon. 1818. In gr. 8vo. Behalve de Voorberichten, 374 Bl. f 3-:-:

Zoo verschijnt dan eindelijk de zoo lang beloofde en verwachte tweede druk der taalkundige Verhandeling van onzen beroemden bilderdijk! Reeds in 1805 zag de eerste druk, als eene proef van een grooter werk, het licht, in 144 bladzijden. De Schrijver had zijne nadere aanteekeningen gereed,

{==37==} {>>pagina-aanduiding<<}
en dacht die in 1811 uit te geven. De omstandigheden van dien tijd belemmerden die uitgave. Welligt ware er, zonder den aandrang van eenige vrienden, nog niets van gekomen; en dank zij hun, die zulks aandrongen, daar wij alhier een' schat van waarnemingen en aanmerkingen ontmoeten, die nergens elders voorkomt! Een ieder begrijpt ligtelijk, dat dit werk geenszins eene algemeene Spraakkunst bevat, maar daartoe alleenlijk den grondslag legt, daar de Schrijver de kennis der geslachten van de etymologie, en de vorming en afleiding der naamwoorden uit de eenvoudigste klanken en beteekenissen ontleent.
Na de Inleiding, waarin eenige taalstelsels van sommige Geleerden beoordeeld worden, behandelt de Schrijver, in acht Afdeelingen, de algemeene grondbeginselen der taal en de grondwoorden, waarbij, ten opzigte der oorspronkelijke geluiden, de tusschenwerpsels (interjectiën), en, ten aanzien der hoedanigheden, de adjectiva en verba als stamwoorden gelden; voorts, de vorming der zelfstandige naamwoorden, welker uitdrukking de tongletter aanduidt; verder, de onderscheidene geslachten van mannelijk, vrouwelijk en onzijdig, met derzelver toepassing, die uit den aard en het wezen, en tevens uit de wording der naamwoorden ontstaan; en, eindelijk, de verklaring van eenige uitgangen van naamwoorden, waaruit men alsdan de zwarigheden ontdekt, die of van den tegenwoordigen vorm of klank van een woord, of van de verwantschap van verscheidene woorden, of van de verandering der medeklinkers, of van een tweederlei geslacht, of van de ongelijkvloeijende werkwoorden, of wel van het moderne of ingeplante, of van het oude, echte en eigenaardige, voor de bepaling der geslachten, voortvloeijen.
Het resultaat des Schrijvers is, na eene beschouwing der persoonlijke en algemeene toepassing, die de geslachten doorgaans regelt, hierin gelegen: dat de vorming des woords uit een adjectivum, door deszelfs aanneming, het geslacht vrouwelijk, - uit een verbum, door aanneming van den wortel, mannelijk, - uit de aanneming van het participium activum en passivum vrouwelijk, - door aanneming van den infinitivus onzijdig, en door toevoeging van het zelfstandigheidsteeken mannelijk maakt; terwijl de zigtbare en verholene zamenstelling, zoo door koppeling van erkende naamwoorden als door aangenomene uitgangen, het geslacht primitief vrouwe-
{==38==} {>>pagina-aanduiding<<}
lijk, in enkele gevallen mannelijk doet zijn, en de vervorming, of in de verandering of in de opvatting van het woord zelf, hetzij in de vervrouwelijkende uitgangen of het gebruik in concreto, het geslacht der naamwoorden onzijdig stelt. Eene menigte van geleerde Aanteekeningen wordt dus gebezigd, om alhier de noodige ophelderingen en bewijzen te leveren, welker groote uitgebreidheid van 232 bladzijden de hoogere waardij van dezen tweeden druk, die slechts 48 bladzijden daartoe bevattede, van zelve doet in het oog vallen.
De Heer bilderdijk legt, gelijk in al zijne geschriften en dichtwerken, ook alhier wederom zijne ongemeene oorspronkelijkheid en schranderheid aan den dag, en bovenal zijne ontzettende taalkennis, daar hij niet slechts het Gottische, Mezogottische, Angelsakisische, IJslandsche, Schijftsche, Keltische, Teutonische en de tegenwoordige Europesche levende talen, maar ook de oude, het Latijn, Grieksch, Hebreeuwsch, Chaldeeuwsch, Arabisch, Syrisch en Perzisch, bezigt, om tot de oorspronkelijke afleiding der woorden op te klimmen. Alleenlijk moeten wij twijfelen, of niet eene diepe achting voor ons Nederduitsch taaleigen zijne scherpzinnigheid, ten aanzien der aangenomene gronden en van de afleiding der woorden, een weinig verschalkt of overdreven hebbe, daar toch de aanneming der bijvoegelijke naamwoorden tot zelfstandige, en de afleiding van zeer vele woorden uit de oude talen, door de menigvuldige verhuizingen der onderscheidene volksstammen, alhier een aantal bedenkingen en zwarigheden doen ontstaan, welker behandeling zeer ligtelijk tot eene andere uitkomst doet besluiten. Dan, men dient dit werk zelf in te zien, hetgene niet vatbaar is voor eene mededeeling van enkele proeven. Den zeer geleerden Schrijver zij intusschen de opregtste dank toegewijd voor deze zijne taalkundige navorschingen, en met een vurig verlangen zien wij zijne lang beloofde Nederduitsche Spraakkunst te gemoet.



{==39==} {>>pagina-aanduiding<<}

Gedachten over eenige Onderwerpen, betrekking hebbende tot de aanstaande Nederlandsche Wetgeving. Te Zutphen, bij H.C.A. Thieme. 1819. In gr. 8vo. 84 Bl. f :-15-:

Tot de belangrijkste gebeurtenissen van eenen Staat behoort gewisselijk de invoering van een nieuw Wetboek. Het is alsof men door eene nieuwe verordening den Staat hervormen en zuiveren wil van den zwadder, die denzelven uit vooroordeel, gewoonten en zeden des vorigen tijds nog aankleeft. En echter heeft de ondervinding meer dan overvloedig geleerd, hoe moeijelijk en gevaarlijk zulk eene onderneming moet geschat worden. Ondanks de vele voorbeelden van andere Natiën, en de verligting van den arbeid, die daaruit, als ware het, scheen te moeten voortspruiten, bleek het bij de uitkomst, dat al de voorarbeid zeer weinig te stade kwam, en wel daarom, omdat de juistheid en vorm van ieder Wetboek naar de heerschende gevoelens en zeden van den tijd moeten gerigt worden, en omdat de regtsgeleerden, aan welke die arbeid doorgaans wordt toevertrouwd, slechts zelden zoodanige land-, wereld- en menschkundigen zijn, als tot denzelven vereischt worden, en nog te zeer gehecht aan de duizende vitterijen, waarin de nog niet genoeg hervormde hoogescholen hen, in hunne akademische jeugd, gewoon waren te verwarren.
Geen wonder alzoo, dat, bij onze aanstaande Wetgeving, menig kundig en vaderlandsch Schrijver zijne begrippen daaromtrent in openbaren druk mededeelde. Van dezen aard zijn ook de alhier aangekondigde Gedachten. Zij zijn zeven in getal, en betreffen zeer voorname punten.
Het eerste geldt het openbaar Ministerie, hetwelk hij, met onzen beroemden Advocaat en Schrijver meijer, hoogstnoodzakelijk acht, om het politiek en administratief gezag door eenen naauwen band aan de regterlijke magt te verbinden, en daardoor de algemeene rust, veiligheid en handhaving des regts te verzekeren.
Tot het tweede punt maakt de Schrijver de publiciteit der Teregtzittingen tot onderwerp zijner beschouwing. Hij geeft te regt, in de lijfstraffelijke regtspleging, aan de mondelinge debatten bij verre de voorkeur boven de schriftelij-
{==40==} {>>pagina-aanduiding<<}
ke, welke laatste, bij het opmaken van verklaringen, maar al te ligtelijk aanleiding geven tot dwaalbegrippen; doch hij vindt tevens, ondanks alle zwarigheden, die daartegen worden ingebragt, in dat openbare eenen voornamen steun voor de regtvaardigheid der regters, mits deze slechts de vrijheid hebben, om de zeer teedere en de zedelijkheid kwetsende regtsgedingen voor het groote publiek te sluiten, en mits (dit zouden wij er gaarne bijvoegen) het vonnis in het openbaar wierde uitgesproken, en daarbij de redenen vermeld, waarom men die zaak niet openlijk had behandeld.
De instructie van criminele regtsgedingen, in eenen ruimeren zin, maakt het derde punt uit. Hij wil, overeenkomstig den waarborg der individuéle vrijheid, zulks niet aan één bepaald persoon, maar aan de geheele regtbank opdragen, welke alsdan den een' of anderen harer Leden, voor eenen bepaalden tijd, zoude verkiezen, en zeer zeker, tot eigene verantwoording, geenen onbevoegden benoemen zal.
Het vierde punt dringt aan op de vermeerdering van Leden bij de Regtbanken van eersten Aanleg, met wegschaffing der plaatsvervangende Regters, welker dienst toch in verre de meeste plaatsen zeer onvoegzaam is. Hij wil, dat ook de traktementen verbeterd worden; dat de gegradueerde Meesters in de Regten, als bijzonderlijk tot deze posten bevoegd, daarin vergoeding vinden voor de kosten hunner studiën; dat het onderscheid van Prokureurs (Avoués) en Advocaten wegvalle, en de laatste alleen, als geädmitteerde Regtsdoctoren, zullen mogen pleiten.
De Vredegeregten worden in het vijfde punt behandeld. Te regt wil hij dezelve in stand houden, zoo tot conciliatie, als tot penale regtsmagt in zaken van enkele politie, mits de misbruiken geweerd worden, de gedagvaarden in persoon verschijnen, de uitspraak stelliger zij, de correctionele kamer uit meerdere Leden besta, en Vrederegter en Griffier veel beter bezoldigd worden.
Het zesde punt betreft de intime convictie des regters in lijfstraffelijke zaken, waaromtrent de Schrijver vordert, dat in het Wetboek duidelijk bepaald worde, wat als regterlijk bewijs in criminele zaken gelden kan, gelijk zulks in civile zaken vrij naauwkeurig wordt omschreven.
Aan dit punt grenst ook het zevende of laatste, namelijk

{==41==} {>>pagina-aanduiding<<}
het bewijs door getuigen, waaromtrent de wet de grootstmogelijke zekerheid geven moet. Hij wil daarom, dat er verandering kome, zoowel in den Eed, door de eerbiedige verklaring van den Getuige, ‘te zullen zweren bij den Almagtigen God, dat hij zal spreken zonder haat en zonder vrees, en de waarheid, en niets meer dan de waarheid, zeggen zal,’ als in den vorm met het opsteken der twee voorste vingers van de regterhand, waarvoor hij dan voorslaat het leggen van de hand op het hart, of het uitstrekken van den regterarm, of iets anders uiterlijks, dat meer indruk op de ziel maakt; terwijl hij te regt vordert, dat de Eed altijd in persoon worde afgelegd.
De Schrijver dezer Gedachten toont in alle opzigten, een zeer bekwaam Regtsgeleerde te zijn, die zeer wel in staat is, om over regterlijke zaken te oordeelen. Het stukje verdient allerwegen gelezen en wel overdacht te worden, en wij hopen, dat bij het te arresteren Wetboek van zijne aanmerkingen een allezins gepast en nuttig gebruik zal gemaakt worden.


Wendelgarde van Linzgau, of Geloof, Liefde en Hoop. Door J.C. Appenzeller. In III Boeken. Uit het Hoogduitsch. Te Haarlem, bij A. Loosjes, Pz. In gr. 8vo. Te zamen 565 Bl. f 4-4-:

In dit romantisch verhaal, dat zeer wel geschreven is, en in de Geschiedenis gegrond, worden wij tot in den aanvang der tiende eeuw teruggezet, en vinden de zeden en Godsvrucht van dien vroegen voortijd. De lotgevallen der schoone en waardige vrouw, hare edele grondbeginselen en Godsvrucht, in den geest van dien tijd, hare huwelijksliefde en trouw, en hare kinderliefde en overige deugden, leveren allezins een belangrijk onderwerp voor den romandichter; en de korte, achter ieder boek gevoegde, aanmerkingen, tot welke, gelijk tot het geheele verhaal, de beste hulpbronnen gebruikt zijn, maken het werkje ook voor de Geschiedenis niet onbelangrijk. De mare van het sneuvelen van Graaf ulrik van linzgau, in eenen veldslag tegen de invallende Barbaarsche horden, deed wendelgarde rijkdom en grootheid en al-
{==42==} {>>pagina-aanduiding<<}
le wereldsch genot, ja zelfs hare kinderen opofferen, en de toevlugt nemen tot strenge kloosterlijke afzondering en onthouding; - zij legde hare gelofte af. Dit was dan haar geloof, in het eerste Boek geteekend. Het tweede bevat hare liefde, hare blijvende liefde, tot kinderen en overledenen echtgenoot, en haren worstelstrijd tusschen die aardsche liefde en hetgene zij zich zelve nu ten onherroepelijken pligt had gesteld. Het derde behelst hare hoop, door de gelukkigste uitkomst bevestigd. Deze hoop was intusschen minder de hare, dan die van hare vrienden, die eerder dan zij wisten, dat Graaf ulrik slechts gevangen was, en die het wederzien bewerkstelligden. Met weinig moeite werd de opheffing der gelofte verkregen; en wendelgarde's geluk ware bestendig gebleven, zoo niet haar gemoed verontrust was door eenen ellendigen geestelijke, die haar aan het wettige der vernietiging harer gelofte deed twijfelen. Zij stierf te vroeg, en in het kraambed van eenen zoon, die het verlies, dat de Kerk door het terugtreden
der moeder geleden had, aan dezelve moest vergoeden. Wij lazen geheel het verhaal met genoegen, en het gaf ons velerlei aanleiding tot nadenken over het menschelijk hart en den invloed van echte of vermeende Godsdienstigheid. De voorrede van den Schrijver, hoe afgebroken, en hier en daar donker misschien ook, getuigt van zijne liefde voor vaderland, deugd en Godsdienst, en verdient de behartiging van ieder, die het goede en kwade van den lateren leeftijd opmerkt, en daarbij niet onverschillig is. ‘In deze verhalen is het beeld ontworpen van die tijden, welke ons geheel vreemd zijn geworden; doch zouden wij ons daarop wel veel laten voorstaan? Zoo min als wij meer kloosters stichten, en lust gevoelen, om de onteerende kluisters des bijgeloofs te torschen, of ons gedwee te buigen onder het smadelijk juk des gewetensdwangs; even min durven wij ons wagen op de woeste paden des ongeloofs, en in de vermetele aanmatiging: - om ons zelven genoeg te zijn, het anker wegwerpen, dat de Voorzienigheid ons in het Christendom, tot troost in tegenspoed zoowel, als tot een behoedmiddel tegen trotschheid en euvelmoed in voorspoed, aanbiedt.’ - Eene fraaije plaat, die de Gravin voorstelt, zoo als zij naar het klooster trekt, versiert den titel.







{==43==} {>>pagina-aanduiding<<}

Antwoord van J.H. van der Palm op de Aanmerkingen van den Hooggeleerden Heer H. Muntinghe, geplaatst in het XVde No. der Vaderlandsche Letteroefeningen voor 1819.

Het doet mij opregtelijk leed, den Heere muntinghe reden, en, gelijk ik vreeze, geene geheel ongegronde reden gegeven te hebben, om zich over mij te beklagen. Moest ik het geschrevene en gedrukte aangaande de Inleiding van schultens op het Boek van Job nog schrijven of drukken laten, het zou niet, althans niet op deze wijs, geschieden. Doch daar dit, helaas! onherroepelijk is, blijft mij niets over, dan mij, zoo goed mogelijk, te verdedigen, en althans alle verdenking van mij te weren, dat ik den Heer muntinghe heb willen grieven; eenen man, wiens uitgebreide geleerdheid, en groote verdiensten omtrent alle vakken van Bijbelstudie, op geenen te hoogen prijs kunnen geschat worden, en in wien de gaven des geestes door die des gemoeds en des karakters ten minste worden geëvenaard. Hij hoore mijne verdediging, en, hoe die uitvalle, hij blijve hetgene hij was, mijn hooggeschatte vriend!
Mijne Verhandeling over den aanleg en de voortreffelijkheid van het Boek Job is met veel warmte en ijver geschreven; inzonderheid dat gedeelte derzelve, hetwelk de echtheid en oudheid van het historisch deel diens Boeks betreft, waaromtrent het mij tot onuitsprekelijk genoegen verstrekt, ook den Heer muntinghe aan mijne zijde te hebben. Ik wist, welk een' zwerm ik hier tegen mij had, zoo van welmeenende oude, als van moedwillige nieuwe Uitleggers; welke laatste, uit de jongheid van dit geschiedkundig deel, tot den laten oorsprong van het geheele Boek, op hunne wijze, besluiten. Maar aan die alle kreunde ik mij minder. Doch hendrik albert schultens, den man, wiens naam ik niet dan met diepen eerbied en vurige erkentenis noemen kan, onder de zoodanige te vinden, die de oudheid des geheelen Boeks meenden niet te kunnen handhaven, zonder de nieuwheid der eerste Hoofdstukken (en dus ook van het laatste) staande te houden, dit griefde mij; griefde mij, niet zoo zeer voor 's mans eer, die noch door zulk eene bijzonder-
{==44==} {>>pagina-aanduiding<<}
heid, noch door iemands oordeel kon beneveld worden; maar het griefde mij voor mij zelven, die in mijn gevoelen over dit punt de eer des ganschen Boeks begrepen achtte. Daar ik mij dus niet herinnerde, gedurende mijne studiejaren, van 1778 tot 1784, schultens dit gevoelen te hebben hooren uiten, althans niet in dien tijd, toen ik hem dagelijks gemeenzaam zag; en daar het mij uit die Inleiding ontwijfelbaar bleek, dat schultens, toen hij het eerst dezelve opstelde, het werk van herder over de Hebreeuwsche Poëzij niet kende; vermits het onmogelijk was, dat hij, dit kennende, van lowth alleen zou gesproken hebben, als dien, die de Hebreeuwsche dichtkunst in het licht heeft gesteld; zoo was mij het
denkbeeld welkom, dat dit een arbeid van schultens vroege jeugd was, dien hij nimmer aan het publiek zou gegeven hebben; hoewel dit oude Dictatum, met zijnen lateren arbeid over Job, in hetzelfde loket had kunnen gevonden worden. Wanneer zulk eene gedachte eens post heeft gevat, en ons uit eene opkomende belemmering redt, wordt zij ligt voor onbetwistelijk gehouden; en ziet daar mijn geval!
Maar waarom dan die Inleiding niet teruggehouden? Ik zou dit misschien gedaan hebben; maar behoefde de Heer muntinghe het te doen, die zelf destijds, op voetspoor van a. schultens, den Grootvader des laatsten, aan de echtheid der betwiste Hoofdstukken twijfelde? Voorzeker neen! Wat de Heer muntinghe in 1818 zou gedaan hebben, komt hier niet te pas; maar wat hij deed in 1794. En bovendien heb ik het altijd daarvoor gehouden, dat hij niet geheel vrij was in het al of niet plaatsen der hem toegezondene stukken, of gebruik maken van dezelve.
Dit geef ik den Hooggeleerden Heere muntinghe als mijne verdediging: wat daaraan ontbreekt, zal de vriendelijke toegevendheid des waardigen mans, beter dan iemand anders, aanvullen.

j.h. van der palm.

Hierboven, bl. 3, laatste reg., staat vijf, lees vier.



{==45==} {>>pagina-aanduiding<<}

Boekbeschouwing.

Nieuwe Verhandelingen van het Genootschap ter verdediging van den Christelijken Godsdienst tegen deszelfs hedendaagsche Bestrijders. Voor den jare 1816. II. In den Haag, bij de Erve J. Thierrij en C. Mensing en Zoon. In gr. 8vo. f 3-:-:

Dit Deel behelst een antwoord van den Eerw. seltenreich over de Prijsvrage nopens ‘de kracht van het bewijs voor de waarheid en Goddelijkheid des Christendoms uit deszelfs voortplanting in de eerste eeuwen en instandhouding tot onzen tijd toe, met wederlegging der nieuwste tegenwerpingen van gibbon en anderen.’ Lezers van ons vorig verslag herinneren zich gewis den naam van dezen Saksischen Leeraar, wien het alzoo gebeuren mogt, in eene en dezelfde Vergadering des Genootschaps, dubbelen lof te behalen, door zijnen reeds vermelden letterarbeid met zilver, dezen, die voor ons ligt, met goud bekroond te zien.
Zijn stuk, oorspronkelijk in het Latijn geschreven, verschijnt in het licht, door eene kundige hand niet slechts vertaald, maar bovendien verrijkt met eenen schat van Aanteekeningen, die, onzes oordeels, niet weinig de waarde verhoogen dezer Verhandeling. Want doorgaans dienen zij tot naderen aandrang, of toelichting en uitbreiding, van hetgene door den Eerw. seltenreich beweerd en betoogd wordt; ook wel geven zij blijk van teregtwijzing en bescheidene verbetering van deszelfs misslagen; en overal getuigen zij eene belezenheid van onzen onbekenden Landgenoot, welke met die van den vermaarden Duitscher mag vergeleken worden. Ons bestek verbiedt ons meer te zeggen, of eenig bewijs aan te voeren tot staving van den

{==46==} {>>pagina-aanduiding<<}
lof des Vertalers; daar wij ons haasten moeten tot eenige opgave wegens den inhoud der Prijsverhandeling, van welke een kundig oog, bij het nagaan der Vrage, daarin beantwoord, gemakkelijk doorziet, dat zij eenen grooten omvang en verscheidenheid van stoffe bevatten moet. Zeer gepast opent zij dus met een overzigt van het wijde veld der geheele geschiedenis van het Christendom; en behelst het Iste Hoofdstuk eene beknopte schets van deszelfs oorsprong en voortgang, in een vijftal onderdeelen behoorlijk onderscheiden. Daarna treedt de Schrijver, in het IIde en uitvoeriger Hoofdstuk, toe, ter wegneming der tegenwerpingen en twijfelingen, door gibbon en anderen geopperd tegen het bewijs, dat Christenen bouwen op den snellen opgang en duurzame instandhouding van 's Heilands naam en kerk op aarde. Met genoegen lazen wij hier de wederlegging van gibbon, die, met terzijdestelling van de kracht der waarheid van Jezus leere, en Gods wonderdadige medewerking in de eerste eeuw harer stichting voorbijziende, als Wijsgeer en Geschiedkundige, een vijftal andere en tweede oorzaken aanvoert, en ook genoegzaam keurt, ter oplossing van die hoogte en uitgebreidheid, waartoe in weinig jaren, of bij het verval van het Romeinsche Keizerrijk, het Christendom verheven werd. Wijsselijk ontkent seltenreich de begunstiging dier oorzaken niet, door gibbon opgegeven; dan toont hij omtrent elke derzelve aan, hoe er wezenlijk meer vereischt werd, dan deze, om den naam des Gekruisten te doen zegevieren over eene wereld, vijandig tegen deszelfs zedeleer, en zich ergerende aan dien Messias en zijnen gehaten evenzeer als miskenden aanhang. Anderen, als freret, de Schrijver van het lasterschrift, le Christianisme dévoilé, deze en gene Duitsche Neologen,
waaronder ook, naar het oordeel vooral des Vertalers, de Hoogleeraar henke te rangschikken is, tastten meer onbeschaamd en stoutelijk onzen Godsdienst aan, het spoor van gibbon wel volgende, maar ten eenemale

{==47==} {>>pagina-aanduiding<<}
vreemd van die zedigheid en bescheidenheid, waarmede de schrandere Brit bij herhaling betuigd heeft, niet als Godgeleerde, maar als Geschiedschrijver, den voortgang des Christendoms na te vorschen. Deze alzoo worden wegens hunne vermetelheid, beide van Schrijver en Vertaler, met scherpere pen wederlegd en tot stilzwijgen gebragt, zoo aan het einde van het IIde, als op menige plaats van het IIIde Hoofdstuk, waar hij niet missen kon, hen bij herhaling te ontmoeten op zijnen weg. Aldaar, namelijk, ontwikkelt seltenreich zeer in het breede: eerst, hoedanig het plan des Heeren geweest zij, en wie zich Jezus betoond heeft te zijn, in het stichten van onzen Godsdienst; daarna ontvouwt hij den aard en de strekking der Evangelieleer; vervolgens bewerkt en ontwikkelt hij de middelen, waardoor de Voorzienigheid zoowel de voorbereiding door de Profeten, als de voortplanting van het Christendom beide vóór en na de tijden van konstantijn, had begunstigd; alsmede, hoe God in de tijden des vervals de kerk in stand gehouden, en later het geweld der Hierarchij geknakt heeft bij de Hervorming. Eindelijk toeft hij den Lezer bij het aangelegen punt van onderscheidene heilzame uitwerkselen, vroeger en later door het Christendom, met name sedert de Hervorming, der wereld aangebragt; doende hierbij inzonderheid den laster uitkomen, door gezegde onbeschaamde Schrijvers den Godsdienst van Jezus aangewreven, welker taal, indien zij eenige waarheid behelze, hard voor de Christenkerk, dat gedeelte derzelve alleenlijk treft, welk nog gelegen ligt onder den Pauselijken zetel en het ijzeren juk van domheid en bijgeloof.
Ziet daar, voor zoo veel ons bestek gehengt, eenig, schoon oppervlakkig, overzigt van deze hoogstbelangrijke Prijsverhandeling. Naar de uitgebreidheid van het tijdvak, en het onderscheid van middelen, waardoor de Voorzienigheid het Christendom eerst vestigde, uitbreidde en in grootheid verhief, daarna in stand hield, ondanks alle list en geweld van het rijk der duisternis,

{==48==} {>>pagina-aanduiding<<}
had het voorzeker moeite in, de verlangde bewijzen voor de waarheid en Goddelijkheid van Jezus leere en zending in een geregeld betoog te vatten, en bovendien de menigerlei tegenbedenkingen des Ongeloofs uit den weg te ruimen. Men beschuldige des onzen Schrijver niet voorbarig, wanneer men bij hem in het betoogend deel herhaald vindt, wat bevorens bij de wederlegging van gibbon en anderen voor het minst werd aangeroerd. Immers de Vraag des Genootschaps, van zoo wijden omvang en verschillende strekking, was, onzes inziens, bezwaarlijk te beantwoorden, zonder in dezen min of meer te struikelen. Dan, het mishaagde ons, in dit verdedigschrift van Jezus Godsdienst, bij herhaling plaatsen te ontmoeten, waar de Eerw. Schrijver, buiten staat om geheel het Christendom tegen de lastertaal van het schaamteloos Ongeloof te verdedigen, alleen de Hervormden kon vrijpleiten, maar de regtmatigheid der beschuldiging ten aanzien der Roomsche Kerk erkennen moest, en haar alzoo die smet aanwrijven, waarvan hij de Protestanten zuivert. Niet dat wij in de zaak zelve van seltenreich zoo zeer verschillen, of in zijne uitdrukkingen zoo veel berispelijks vonden; maar onwillekeurig rees telkens het denkbeeld bij ons op, dat zoodanige, hoe bescheidene, verdediging van eigen' aanhang, ten koste van het oudste en talrijkste Genootschap der kerke, welk de Voorzienigheid alsnog in stand houdt, ten aanzien van het Christendom, of het geheele ligchaam der Gemeente des Heeren, weinig klem heeft; dat vijanden der leere daarover juichen mogen, als zij den Christen met nedergeslagenen hoofde over zijne Geloofsgenooten zien schaamrood worden, of met andere woorden in deze XIXde eeuw lezen:

Pudet 
Haec dici potuisse, et non potuisse refelli. 


En wij huiverden bovendien van vreeze, of niet de verwijdering tusschen Roomschen en Onroomschen, en hun wederzijdsche aanstoot, aangewakkerd mogte wor-
{==49==} {>>pagina-aanduiding<<}
den door zulk eene aanklagte, en vrijspraak tevens van eigen' aanhang. - Dan, mogelijk vraagt men: hoe zulks te mijden, en tevens de waarheid niet te krenken? Wij verbeelden ons, dat eene andere orde in de Verhandeling daartoe had kunnen leiden, en stellen dezelve hiernevens, onze gedachte aan deskundigen ter toetsing aanbevelende.
Eerst hadden wij eene voordragt in het algemeen verlangd van de weldaden, door den invloed der Evangelieleer, of de belijdenis van Jezus, der wereld in het algemeen aangebragt. Daarna mogten die voordeelen volgen, die meer bijzonder uit de denkwijze en de kerkeorde, sedert de Hervorming bij de Protestanten aangenomen, hunnen oorsprong ontleenen, zonder vermelding van het kwaad, welk nog te dezen in het Pausdom is overgebleven. Eindelijk zou, dus vertrouwen wij, de geheele verdediging van het Christendom met nadruk worden aangedrongen door het bewijs, ten slotte, van den langzamen, maar wissen gang, waarmede de kerk zich zuivert van de onkunde en verbastering, welke den luister en de gezegende uitwerkselen des Evangelies benevelen moest, en ook belet heeft, gedurende den loop van den nacht der middeleeuwen.
Behalve deze onze bedenkingen tegen den vorm der Prijsverhandeling, willen wij nog eenige minder algemeene aanmerkingen onder deze bladzijde plaatsen, (*) en nemen thans een minzaam afscheid van den Saksischen Leeraar, aan zijn werk gaarne den welverdienden rang toekennende onder de schriften tot verdediging van het Christendom.



{==50==} {>>pagina-aanduiding<<}

De Godsdienstleer van den Bijbel uit het standpunt van onze geestelijke behoeften beschouwd; door J.L. Ewald. IIde en laatste Deel. Te Dordrecht, bij Blussé en van Braam. 1818. In gr. 8vo. VIII en 375 Bl. f 2-18-:

Van het eerste Deel dezes werks een kort verslag gevende, hebben wij hetzelve, over het algemeen, zeer

{==51==} {>>pagina-aanduiding<<}
aangeprezen; en het tweede Deel komt ons nog ruim zoo aanprijzenswaardig voor. Trouwens het handelt over het voor den Christen belangrijkste gedeelte des Bijbels, en geeft tevens een overzigt over deszelfs geheele leer zoowel, als over de gronden van de Goddelijkheid der openbaringen, in denzelven vervat. De onduidelijkheid, uit eene afgetrokkene en wijsgeerige voordragt ontsproten, en op eenige plaatsen van het eerste Deel voorkomende, zal men in dit tweede Deel niet aantreffen, en ook door minder drukfouten gehinderd worden; schoon er, behalve de opgeteekende, nog wel enkele hier en daar zijn overgebleven: b.v. bl. 5. reg. 7. v.o. staat Matth. IX:11, in plaats van Matth. IV:11.
Dit tweede, dan, en door deszelfs inhoud gewigtigste Deel handelt over den persoon van Jezus, - over den geest zijner daden, - over zijne leer, - over zijne lotgevallen, als gevolgen zijner leer en daden beschouwd, - over de voorbereiding der Apostelen tot hun leeraarsambt en hunne leer, - over de openbaringen van den

{==52==} {>>pagina-aanduiding<<}
Bijbel, als berekend naar de geestelijke behoeften der menschheid, - over de bewijzen voor de waarheid der openbaringen van den Bijbel, - en, eindelijk, over de tegenwerpingen tegen de leer des Bijbels in het algemeen, en over het bewijs uit eigene ondervinding. Achter iedere dezer afdeelingen volgen, meestal, aanmerkingen, even als in het vorige Deel. Voorts heeft de Eerw. Vertaler eenige aanmerkingen onder den tekst van ewald gevoegd, waar hij zulks eenigermate noodig oordeelde.
In de behandeling der zoo even aangeduide onderwerpen, volgt ewald weder zijnen eigenen weg. Men ziet er overal in den zelfdenkenden en waarheidzoekenden man, die, zich door het voorbeeld der nieuwigheidzoekers onder zijne landgenooten niet latende wegslepen, den Bijbel als een waarlijk Goddelijk boek eerbiedigt, en de buitengewone tusschenkomst der Godheid op eene bescheidene en verstandige wijze tegen de nieuwerwetsche uitvlugten handhaaft. Hij verwerpt derhalve de mythische verklaring van Engelenverschijningen, ja verdedigt de voor velen, in onze dagen, aanstootelijke leer van booze geesten. Met groot genoegen zagen wij, hoe hij de bewijzen voor de waarheid der Goddelijke openbaringen, in den Bijbel vervat, wikt en weegt, en, bijzonder, het bewijs, uit de wonderen van Jezus en de Apostelen ontleend, op de duchtigste gronden staaft: dit gedeelte is, zoo als het ons voorkomt, meesterlijk, en overeenkomstig de behoeften van onzen tijd, behandeld, en de geschiedkundige waarheid der wonderen, waarop het, in onze dagen, vooral aankomt, wordt daarin zeer overtuigend aangetoond, zoodat een onbevooroordeeld lezer het gedrongene en het nietige der pogingen kan gevoelen, waarmede men al het wonderbare en bovennatuurlijke op eene natuurlijke wijze zoekt weg te verklaren. Zeer gepast en belangrijk zijn ook ewald's aanmerkingen over de tegenwerpingen tegen den Bijbel en deszelfs leer, waaromtrent wij ons vergenoegen, met een enkel woord,

{==53==} {>>pagina-aanduiding<<}
deze twee aanmerkingen op te geven. Er is geene zaak in de wereld zoo zeker, tegen welke men geene tegenwerpingen kan maken, die moeijelijk te wederleggen zijn. En: Bij tegenwerpingen tegen zekere leerstukken van den Bijbel vrage men zich: zoude men niet dezelfde tegenwerpingen tegen den zoogenaamden Natuurlijken Godsdienst, of tegen de regeringswijze van God kunnen maken, die ons de Geschiedenis toont, of die wij voor oogen zien?
Wij bevelen dit werk ten sterkste, vooral den Leeraren van den Godsdienst, aan. Schoon zij hier en daar, in de bijzondere gevoelens van ewald, nog al iets vinden zullen, dat hun minder aanstaat, zoo als wij, voor ons, gevonden hebben, zullen zij echter, gelijk wij vertrouwen, zeer veel in het werk, even als wij, vinden, dat een gezond en geen alledaagsch voedsel oplevert voor verstand en hart. - Wij besluiten met den wensch, dat een gunstig vertier den kundigen Uitgever, den Eerw. g.c. spaan, aanspore, om, zoo als hij, onder deze billijke voorwaarde, eenigzins in zijn voorberigt belooft, een aanhangsel in het licht te geven, behelzende eenige ophelderingen van niet algemeen verstaanbare uitdrukkingen, als ook beantwoordingen van tegenwerpingen, welke in de Duitsche Boekbeoordeelingen tegen dit werk zijn ingebragt. Door beide gelooven wij, dat dit werk meer volledigheid zal bekomen.





Leerboek der Christelijke Kerkgeschiedenis, ten gebruike bij Voorlezingen, door W. Münscher, in leven Consistoriaalraad, Doctor en Professor der Godgeleerdheid te Marburg. Naar de tweede verbeterde uitgave, bezorgd door L. Wachler, Doctor en Professor der Geschiedkunde te Breslau, uit het Hoogduitsch vertaald. Met eene Voorrede van J. Clarisse, Doctor en Professor der Godgeleerd-
{==54==} {>>pagina-aanduiding<<}
heid te Legden. Te Amsterdam, bij J. van der Hey. 1818. In gr. 8vo. In alles 512 Bl. f 4-10-:

De Voorrede van den Hoogleeraar clarisse, waarvan de titel gewaagt, onderrigt ons, dat zijn H. Eerw. de vertaling en uitgaaf van dit boek heeft bevorderd, en behelst deszelfs lof, inzonderheid als Leerboek, ten gebruike bij Voorlezingen, waartoe zijn Ed. het, boven andere, zoo zeer schat, dat hij verklaart, dat, indien hij de Kerkelijke Geschiedenis te onderwijzen had, hetzelve daarbij zijn handboek zijn zoude. Zijn Ed. draagt het echter voor, als niet slechts geschikt voor Studenten, maar ook voor alle Christenbelijders, hetzij Roomschgezinden of Protestanten, om, met weinig moeite, een overzigt van de geheele Geschiedenis, en een kort, aaneengeschakeld en geregeld denkbeeld van hetgene in dezelve wetenswaardigst is, te verkrijgen. Na zulk eene aanprijzing van zulk eenen man mag zich het publiek wel verzekerd houden, dat het hier iets voortreffelijks ontvangt. Wij kunnen dit beamen, en schatten dit boek mede zeer hoog. Evenwel een, tot het aangewezen einde, voor alle Christenbelijders geschikt boek is het, naar ons oordeel, niet. Hooren wij, welke de eerste regel zij, naar welken de oorspronkelijke Schrijver zelf ons, in zijne Voorrede, meldt, het opgesteld te hebben. Hij is deze: ‘Een Leerboek is berekend tot het gebruik bij Voorlezingen. Het moet belangstelling voor de Kerkelijke Geschiedenis gaande maken, en den toehoorderen tot beter gebruik van de voorlezingen dienen. Het moet dus de leergierigheid opwekken, maar niet bevredigen; het moet tot de mondelijke voordragt voorbereiden, en helpen, om zich deze weder te binnen te brengen en vast te houden, maar die in het geheel niet onontbeerlijk (lees ontbeerlijk) maken. Een boek tot onderrigting van zich zelven moet dus van een leerboek ten dienste van voorlezingen in deszelfs geheele inrigting onderscheiden zijn, en die een

{==55==} {>>pagina-aanduiding<<}
bruikbaar leerboek leveren wil, moet van de gedachte, tegelijk een leesboek daarvan te maken, afstand doen, wijl beide deze bedoelingen te ongelijksoortig zijn, en te veel tegen elkander overstaan, dan dat men, door één en hetzelfde geschrift, beide tegelijk kan hopen te bereiken.’ Hieruit blijkt, dat de Schrijver zelf van dit boek het niet alleen niet tot een boek tot onderrigting van zich zelven, of tot een leesboek voor alle Christenbelijders, bestemde, maar zelfs verklaarde, dat het daartoe niet dienen kon. Wij moeten daaraan ons zegel hangen. Het is voor zulken, die in de Kerkgeschiedenis vreemdelingen zijn, en er geene Voorlezingen over hooren kunnen, ongenoegzaam, om een duidelijk begrip van zaken te verkrijgen. - Men zegge niet: zij kunnen, tot opheldering en uitbreiding, de Schrijvers, welke in menigte aangehaald worden, raadplegen en lezen, en alzoo zich zelve onderrigten: want dat kunnen slechts bij verre de minste der Christenbelijderen, - dat kunnen alleen zij, die niet slechts de Geschiedenis lezen, maar ze ook bestuderen willen, - ja zelfs deze slechts voor een gering gedeelte; want dan moeten zij ook in staat zijn, om zich ten minste de voornaamste der aangewezene geschriften aan te schaffen; dan moeten zij weten, welke die inzonderheid zijn, waartoe zij volstrekt nadere aanwijzing behoeven, en welke aanwijzing de Heer münscher zelf aan de Voorlezingen wilde hebben voorbehouden; dan moeten zij ook die bedoelde geschriften kunnen lezen, dat is, zij moeten Latijn, Engelsch, Fransch, vooral Hoogduitsch enz. verstaan; daar ondertusschen de vertaling zelve van dit boek onderstelt, dat deszelfs lezers de laatstgemelde taal niet verstaan, dewijl anders deszelfs vertaling onnoodig was. - Wij herhalen dan, niet voor alle Christenbelijders, maar slechts voor
Studenten is dit boek bestemd en geschikt. Of nu Studenten deszelfs vertaling behoefden, is eene andere vraag, welke men met ja beantwoorden kan, voor zoo veel

{==56==} {>>pagina-aanduiding<<}
zij mede geen Hoogduitsch kunnen lezen. Doch wat hebben zij er dan veel aan, daar zij het, gelijk wij zagen, zonder de kennis dier taal, niet bestuderen kunnen, vermits een groot aantal der nader te raadplegene geschriften alleen in die taal geschreven en voorhanden is? Zulke Studenten behooren dan niet tot het getal der zulke, waarvan de Heer münscher zegt, dat de Leeraar hopen moet, dat zij, in hun volgend leven, door te lezen, hunne geschiedkundige kundigheden zullen zoeken uit te breiden; en waarlijk, daar het lezen van Hoogduitsch, hetwelk de Nederlander zoo ligt leert, thans eene onontbeerlijke behoefte is voor Studenten, die inzonderheid bij de kennis der Kerkgeschiedenis belang hebben, en zich regt bekwaam zoeken te maken, is het bedenkelijk, of men voor hen dergelijke boeken, als het tegenwoordige, wel behoorde te vertalen, opdat zij eene drangreden te meer mogten behouden, om zich de kennis der gezegde taal eigen te maken.
Ondertusschen voor hen moet dan het boek voornamelijk dienen, en is het inderdaad uitmuntend ingerigt. Of het al de voorregten boven andere uitsluitend bezit, welke de Hoogleeraar clarisse er aan toekent, willen wij nu niet naauwkeurig onderzoeken. Doch zeker gaat het alle andere te boven in de keurige aanwijzing der bronnen, waaruit de vollediger kennis der Geschiedenis geput moet worden; en men heeft aan den Hoogleeraar verpligting voor hetgene hij gedaan heeft, om het, in dit opzigt, voor een gedeelte nog te verrijken. Jammer, dat zijn H. Eerw. niet in de gelegenheid is geweest, om dit voor het geheel te doen, waardoor het inderdaad nog veel zou gewonnen hebben. - Om nu van hetzelve eenig denkbeeld te geven: na de inleiding levert het een overzigt van de algeheele Geschiedenis in zes tijdvakken, waarvan de vier eerste die vóór, de twee laatste die van en na de Hervorming bevatten. Het 1ste tijdvak loopt van jezus christus tot op konstantijn den

{==57==} {>>pagina-aanduiding<<}
grooten, het 2de tot op den dood van gregorius den grooten, het 3de tot op gregorius VII, het 4de tot aan de Hervorming, het 5de tot op den Westfaalschen Vrede, het 6de tot op den tegenwoordigen tijd. De Schrijver heeft deze wijze van voordragt boven de gewone van doorloopende jaarboeken, of afdeelingen van eeuwen, verkozen; doch, opdat men, niet een' oogopslag, de opvolging der gebeurtenissen in tijd zou kunnen opmerken, is achter elk tijdvak eene tijdrekenkundige tafel gevoegd, waarin kortelijk de regeringen der Vorsten en Bisschoppen en de opmerkelijkste voorvallen zijn aangeteekend. Voorts is alles in paragrafen afgedeeld, en boven elke paragraaf een hoofd gesteld, derzelver inhoud meldende. Daar nu de behandeling van een aantal bijzonderheden, door alle of eenige tijdvakken heen, bij vervolg, wordt voortgezet, heeft hij, die het geheel wil zamenvatten, (gelijk de Heer clarisse aanmerkt) slechts in elk tijdvak die paragrafen op te zoeken en te lezen, welker opschrift dezelfde stof aankondigt. Dit is echter (gelijk elk zich daarvan ligtelijk, bij proefneming, overtuigen kan) niet zoo gemakkelijk als te wenschen was, omdat de bladzijden, noch boven, noch ter zijde, aanwijzing van het tijdvak hebben, noch de Schrijver overal de bijzonderheden in dezelfde orde verhandelt. Hierdoor vindt men niet gereedelijk hetgene men zoekt; en (hetgene hierbij van wezenlijken dienst had kunnen zijn) een register of algemeene lijst van al de opschriften der paragrafen, zoo als zij in het boek volgen, met aanwijzing der bladzijden, is niet gegeven. Het is waar, dit zou ook wat veel plaats hebben ingenomen, en toch nog een lastig zoeken noodig gemaakt hebben. Best ware geweest eene kortere aanwijzing der bladzijden, waarop elke doorloopende bijzonderheid wordt voortgezet. - De correctie
heeft heeft hier en daar wel wat te verbeteren overgelaten. Wij hebben, onder anderen, gestooten op de volgende misstelling in de Voorrede van den Schrijver, op

{==58==} {>>pagina-aanduiding<<}
bl. XV. De zamenhangende ontwikkeling zelve moet hij voor de Voorlezingen overlaten, wijl hij aan dezen anders meest uitlokt, datgene, wat tot denzelven vooruit reeds ontnemen zoude. Dit is onverstaanbaar. Men leze: ‘wijl hij anders aan deze vooruit reeds ontnemen zoude datgene, wat tot dezelve meest uitlokt.’







Lessen over de eerste beginselen der Wijsbegeerte, door J.F. Hennert, in leven Hoogleeraar te Utrecht, enz. Naar des Auteurs afschrift vertaald en uitgegeven door G.C. Spaan, Predikant te Heerjansdam. Met eene korte Levensbeschrijving door J. Nieuwenhuis, Hoogleeraar te Deventer. Iste Deel. Te Leyden, bij L. Herdingh en Zoon. 1819. In gr. 8vo. Behalve het Voorberigt en de Levensbeschrijvïng, 213 Bl. f 2-8-:

Wij hebben alhier den uitvoerigen titel van dit werk eenigzins verkort medegedeeld. De naam van wijlen den Hoogleeraar hennert is bij ieder, die niet geheel vreemd in de letteren is, zoo wèl bekend, zijne nagedachtenis bij allen, die hem gekend hebben, om zijne uitmuntende hoedanigheden zoo zeer vereerd, en zijn roem in het rijk der wetenschappen zoo algemeen gevestigd, dat wij de Nederduitsche uitgave van 's mans voorlezingen door eenen erkentelijken leerling niet alleen niet wraken, maar in tegendeel ten volle goedkeuren. Hennert, toch, was de man, die bij eene natuurlijke vlugheid, schranderheid en vrolijkheid een edel karakter voegde, op belangelooze goedwilligheid en echte Godsdienstigheid gegrond, van alle dweeperij vervreemd; hij was in waarheid de toevlugt, raadsman en vriend van alle studerende jongelingen, die de letteren beminden, en tevens een zoo ijverig en onpartijdig onderzoeker der waarheid, dat hij, hoe zeldzaam dit

{==59==} {>>pagina-aanduiding<<}
het geval onder geleerden en wijsgeeren is, geen oogenblik aarzelde, om zijn voormaals aangenomen stelsel vaarwel te zeggen, zoodra hij oordeelde, dat het door een beter vervangen werd. Van zulk eenen man is elke wetenschappelijke bijdrage, ook na zijn' dood uitgegeven, een onwaardeerbaar geschenk, waarmede zijne hulde aan de nakomelingschap geheiligd wordt, gelijk deze, van hare zijde, door eene dankbare aanneming, deze hulde vereeuwigt.
Zeer algemeen bekend zijn 's mans korte wijsgeerige stellingen, onder den naam van Aphorismi philosophici te Utrecht in 1781 uitgegeven. Deze waren het, die hem tot leidraad dienden zijner voorlezingen, ofschoon deze door hem niet altijd in denzelfden vorm jaarlijks herhaald werden. De tegenwoordige Uitgever, de Heer spaan, had die op de collegiën zorgvuldig aangeteekend. Hij deed den Hoogleeraar, omtrent een jaar vóór diens overlijden, het voorstel, om dezelve in orde te brengen en in het Nederduitsch te vertalen. De eerbiedwaardige Grijsaard gaf daartoe gereedelijk zijne toestemming. De Uitgever vergeleek dit bijkans onleesbaar schriftelijk opstel met zijne eigene aanteekeningen, en tevens met die van andere leerlingen; en op deze wijze is dan het alhier aangekondigde Leerboek ontstaan, hetwelk, wat de orde betreft, geheel zijn eigen werk is, ofschoon volgens den geest van hennert's wijsbegeerte geheel en al ingerigt. En daar deze uitgave een uitvoerig berigt van het leven en de geleerde werkzaamheden des beroemden mans noodzakelijk maakte, kwam daarbij uitnemend te stade de Redevoering van den Hoogleeraar nieuwenhuis, over 's mans wijsgeerige verdiensten, in de Amsterdamsche Maatschappij: Felix Meritis op 3 Nov. 1813 uitgesproken, welke dan ook nu aan het hoofd dezes Leerboeks geplaatst is.
Wat nu dit eerste Deel betreft, hetzelve bevat, in 41 paragrafen, eene zeer voortreffelijke en duidelijke ontvouwing van hetgene wij Redeneerkunst noemen, of de wetenschap om juist te leeren denken en alzoo de

{==60==} {>>pagina-aanduiding<<}
waarheid te vinden. Zij vangt aan met de onmiddellijke en middellijke klaarblijkelijkheden, gewaarwordingen, zintuigen en derzelver beoefening. Zij gaat voort met de beschouwing der opmerkzaamheid en haar gebruik tot op het oordeel, hetwelk de verschillende voorstellen onderscheidt en vergelijkt. En hierna volgt dan de leer des betoogs, in deszelfs veelvuldige wijzigingen, tot op de sluitrede, welker onderscheidene formen worden opgegeven.
Hoe verschillend men over Logika en derzelver behandeling voor het schoolsche onderwijs ook denken moge, zeker is het, dat de voordragt in het aangekondigde werk zoo geleidelijk, van de eerste beginselen tot de meer zamengestelde opklimmende, zoo eenvoudig, duidelijk en verstaanbaar is, en al datgene bevat, wat voor het algemeen menschenbegrip tot het vinden van waarheid doelmatig kan geacht worden, en wel door allerlei voorbeelden uitnemend opgehelderd, dat het zich van rondom aanbeveelt. Wij betuigen alzoo den Uitgever onzen dank voor deze genomene moeite, met bijvoeging van den wensch, dat het boek alom eene menigte lezers zal aantreffen, vooral onder de studerende jeugd, ten einde de wezenlijke verdiensten des grijzen Wijsgeers nog lang onder ons mogen erkend en geëerbiedigd worden. Wij verlangen zeer naar de geschiedenis der Redeneerkunst en de voorschriften over de leer der waarschijnlijkheid, het Scepticismus, de twijfeling, dwaling en vooroordeelen, welke in het IIde, en dan eindelijk naar 's mans bijzondere gedachten over de inrigting der Akademische studiën, die in het IIIde of laatste Deel zullen medegedeeld worden. Bij deze gelegenheid kunnen wij tevens niet afzijn, om met den Uitgever ons verlangen te openbaren naar de Conspectus Philosophiae Kantianae (Overzigt van de Kantiaansche Wijsbegeerte), door den beroemden man aan sommige zijner leerlingen medegedeeld, en voegen ons verzoek bij het zijne, dat de bezitter van een goed afschrift het-
{==61==} {>>pagina-aanduiding<<}
zelve aan den Heer spaan zal gelieven te zenden, ten einde zulks door hem almede worde uitgegeven.
Thans blijft ons nog overig, met een enkel woord gewag te maken van de Redevoering des Deventerschen Hoogleeraars nieuwenhuis, waarin ons eenige levensberigten, en bijzonderlijk de wijsgeerige verdiensten van wijlen den Utrechtschen Hoogleeraar, zeer net, eenvoudig en zonder de minste vleijerij, worden voorgedragen. Het blijkt daaruit, dat hennert, op den 19 October 1733, te Berlijn geboren werd; dat hij aldaar, en ook elders, de lessen der bekwaamste mannen bijwoonde; dat hij, in 1757, naar Leyden kwam, en aldaar onderwijs gaf in de wiskunde; dat hij, in het jaar 1764, aan Utrechts Hoogeschool beroepen werd tot onderwijs van de wijsbegeerte, wis- en sterrekunde; dat hij dezen post, gedurende den tijd van 47 jaren, met ongemeenen ijver en roem heeft waargenomen, en dat hij, na eenen zeer gelukkigen echt, eerst met Vrouwe p.j. de timmerman, Wed. van den Heer a. haverkamp, en daarna met Vrouwe c.a. de reder, Wed. van den Heer c. rose, op den 3 Maart 1813, aan de gevolgen eener beroerte, overleden is. Zijn beminnelijk en goedwillig karakter, met al de hem eigene opgeruimdheid en vrolijkheid, komt alhier in deszelfs volle waarheid en waarde voor. Ook zijne verdiensten als wijsgeer worden onopgesmukt ontvouwen, daar wij hem nu als zelfdenkend onderzoeker, zonder gehechtheid aan eenig stelsel, dan als verdediger van den diepzinnigen, doch zoo schaars begrepen' en schamper beleedigden spinosa, nu eens als vereerder, maar tevens als schranderen beoordeelaar van den beroemden kant, dan weder als ernstigen zedeleeraar, doch tegelijk als letterkundige, als mensch, en als vriend van vermaak, dichtkunst en tooneel leeren beschouwen en eerbiedigen. De Heer nieuwenhuis heeft zich door deze Redevoering zeer verdiend gemaakt bij het vaderland, dat zulk eenen schat bezeten, doch misschien wel eens miskend heeft.
De lijst van 's mans

{==62==} {>>pagina-aanduiding<<}
uitgegevene geschriften van onderscheidenen inhoud, door den Uitgever alhier naar de tijdsorde medegedeeld, bedraagt niet minder dan 67 stuks, waarin veelal de ingewikkeldste en belangrijkste onderwerpen verhandeld worden.





Handboek der Genees- en Verloskunde van het Vee, hoofdzakelijk getrokken uit onderscheidene in- en uitlandsche veeartsenijkundige Schriften, vooral ingerigt naar de behoeften van het Koningrijk der Nederlanden; onder opzigt der Maatschappij: Tot Nut van 't Algemeen, vervaardigd door A. Numan, Lid der Commissie van Landbouw en van Geneeskundig Onderzoek en Toevoorzigt voor de Provincie Groningen, en practizerend Geneesheer op het Hoogezand. Met Platen. Te Groningen, bij R.J. Schierbeek. 1819. In kl. 8vo. Buiten het Voorberigt, 656 Bladz. f 2-:-:

Ongetwijfeld is de Veeartsenijkunde, als wetenschap beschouwd, tot dusverre, bij ons grootelijks verwaarloosd geworden, en wij staan daarin nog verre ten achteren bij velen onzer naburen, bij wie dezelve door een regelmatig schoolsch onderwijs kan worden verkregen, waardoor bekwame Veeartsen, ten dienste der maatschappij, worden gevormd; terwijl dit zoo belangrijke vak, in ons land, met uitzondering van weinigen, die hunne kundigheden aan eenige buitenlandsche vétérinaire school hebben opgedaan, en als geëxamineerde Lands Veeartsen in onderscheidene Provinciën zijn geplaatst, slechts in de handen van louter empirische Veemeesters verkeert. Zoodanige Geneeskundigen toch, die zich voor hunne eigene liefhebberij, of uit besef van het belang der zaak, als voorgangers voor anderen, op de nasporing en het verkrijgen eener grondige kennis, aangaande onderscheidene Veeziekten, hebben

{==63==} {>>pagina-aanduiding<<}
toegelegd, aan hoedanige mannen het bij ons nimmer heeft ontbroken, en ook nog niet ontbreekt, wier arbeid genoegzaam van hunne belangstelling in dit vak getuigt, gelijk het voor ons liggende Handboek hiervan tot een nieuw bewijs kan verstrekken, - deze, zeggen wij, komen, als praktische Veeartsen, hier zoo zeer niet in aanmerking.
Men heeft zich van overlang, en niet zonder reden, beklaagd over het ontbreken der gelegenheid van openbaar onderwijs in deze wetenschap; daar toch de voordeelige en gezonde Veestaat met den Landbouw, aan welken dezelve, als onontbeerlijk hulpmiddel, ten naauwste verknocht is, tot onze nationale welvaart in de onmiddellijkste betrekking staat, en als een van hare hechtste steunsels moet worden beschouwd. En wie twijfelt er aan, of een zeer groot aantal van nuttige en noodzakelijke dieren kon, ware het Land overal van behoorlijke veeartsenijkundige hulp voorzien, worden behouden, welke nu, ingeval van ziekten, of ook vooral bij moeijelijke en tegennatuurlijke verlossingen, wegens gebrek aan gepaste hulp, of welligt evenzeer door verkeerde behandeling, tot wezenlijk nadeel van den bezitter, en tevens van den Staat, ontijdig verloren gaan? Doch wij voeden de hoop, dat hetgene in dezen, bij de verledene wisselvallige en ongunstige toedragt der algemeene zaken, waarin naauwelijks aan het instandbrengen van nieuwe inrigtingen te denken viel, heeft moeten achterblijven, onder het tegenwoordig genot van gunstiger en bestendiger tijden, door de zorgen van 's Lands Bestuur, dat zich steeds genegen betoont, om de wetenschappen, vooral in zoo verre dezelve op het maatschappelijk bestaan den heilzaamsten invloed kunnen hebben, te bevorderen, eerlang zal worden verwezenlijkt. - Dan, ter zake.
Het was de overweging van den gebrekkigen staat der Veeartsenijkunde in ons Land, en het, steeds voortdurend, gemis van genoegzame bekwame Veeartsen, welke den Heere numan, in het jaar 1812, het be-
{==64==} {>>pagina-aanduiding<<}
sluit deed opvatten, om het Allgemeines Vieharzneibuch van joh. nic. rohlwes, ten dienste zijner Landgenooten, te vertalen, in hetwelk de, in Duitschland meest voorkomende, uit- en inwendige ongesteldheden van het Vee, als der Paarden, van het Rundvee, der Schapen, Geiten, Zwijnen en Honden, op eene eenvoudige en beknopte wijze, worden behandeld; en hij meent zich overtuigd te mogen houden, dat die verrigting niet nutteloos is geweest, daar toch niet alleen het werkje, nu sedert lang, is uitverkocht, hetwelk genoegzaam de behoefte van zoodanig Handboek heeft aan den dag gelegd, maar ook deszelfs nuttigheid door de ondervinding van velen is bevestigd geworden. Intusschen miste dit werk, wegens eene al te groote kortheid en oppervlakkige behandeling van sommige onderwerpen, die volkomenheid, welke gevorderd werd, om geheel aan het oogmerk te voldoen, waartoe het voor den Nederlander dienen moest; wordende daarenboven vele gewigtige ongesteldheden, die bij de verschillende Veesoorten in ons Vaderland worden waargenomen, daarin of geheel niet, of slechts als ter loops aangeroerd (men zie de beoordeeling hieromtrent in No. 1, voor 1814, van dit ons Tijdschrift), terwijl eenige andere ziekten, bij het inlandsche Vee zeldzaam of nimmer voorkomende, daaruit zonder nadeel konden worden gemist; zoodat derhalve eene omwerking en uitbreiding van dit werkje, in gemelde opzigten meer geschoeid naar de behoeften van ons Koningrijk, zekerlijk als eene nuttige en belangrijke zaak mogt worden beschouwd.
De Maatschappij: Tot Nut van 't Algemeen, heeft het geenszins met het oogmerk harer inrigting strijdig geoordeeld, zich deze zaak aan te trekken, met het weldadig doel, om daardoor aan de bevordering van het belang des Landmans onmiddellijk werkzaam te zijn. Ofschoon ook hare verrigtingen zich vooral en in de eerste plaats bepalen tot de bevordering van zedelijke verlichting en verbetering, beschouwt zij het ech-
{==65==} {>>pagina-aanduiding<<}
ter niet buiten hare taak, om zich onledig te houden met onderwerpen van een' stoffelijken aard; de zoodanige, namelijk, welke eenen onmiddellijken invloed op de gezondheid en den huishoudelijken toestand van den lezer hebben kunnen; gelijk onderscheidene door haar uitgegevene werken getuigen.
Op haar aanzoek, derhalve, is het, dat de Heer numan op nieuws aan de omwerking van het gemelde werk zijnen arbeid wel heeft willen besteden, om hetzelve, overeenkomstig het bedoelde oogmerk, alzoo in te rigten, dat de min bruikbare gedeelten weggelaten, en deze vervangen werden door zoodanige meer noodzakelijke opgaven, als zijne vlijtige nasporing hem, als belangrijk voor Nederland, deed kennen. Dit werk is alzoo een zamenstel van zaken, waarvan het Handboek van rohlwes, te voren door Dr. numan vertaald, den grondslag uitmaakt, doch hetwelk, door de omwerking, zoo vele veranderingen, aflatingen en bijvoegsels, uit andere, zoo in- als uitlandsche, veeartsenijkundige schriften, en eigene, als ook medegedeelde, waarnemingen en nasporingen, heeft ondergaan, dat het hierdoor eene gedaante heeft verkregen, welke niet gedoogde, hetzelve den titel, als aan den eerstgemelden Schrijver toebehoorende, te doen behouden; waarom men aan het boek dien heeft gegeven, welken het thans draagt.
Dit zij genoeg, om den Lezer, naar luid van het Voorberigt en der Voorrede, voor het werk geplaatst, bekend te maken met de omstandigheden, die tot deszelfs oorsprong aanleiding hebben gegeven. Wij mogen aan deze bemoeijingen onze goedkeuring niet ontzeggen, daar wij door dezelve den voorraad van nuttige Volksboeken, onder medewerking van gezegde loffelijke Maatschappij uitgegeven, met eene belangrijke bijdrage vermeerderd zien, waardoor tevens in eene allernoodzakelijkste behoefte is voorzien, en welke dus vooral door het veehoudend gedeelte onzer Landgenooten als hoogstwelkom moet worden beschouwd. Wel is waar, wij bezitten buiten-
{==66==} {>>pagina-aanduiding<<}
dien, over de Genees- en Verloskunde van het Vee, onderscheidene, en onder deze schoone werken, of enkele verhandelingen; maar dezelve zijn meestal, als losse stukken, onder andere genees, natuur- of landbouwkundige stoffen verstrooid, de voorstellingen niet altijd geschikt voor de vatbaarheid van een' ieder, en bovendien is het aankoopen van alle zoodanige werken te kostbaar, dan dat de daarin voorhanden zijnde veeartsenijkundige kennis tot het algemeen zoude kunnen komen. En wat de Handboeken aangaat, welke er bestaan, indien wij eenige, over de ziekten en gebreken der Paarden handelende, (waaronder het, onlangs in het licht verschenen, geleerde en nuttige Handboek van den verdienstelijken Majoor c.a. geisweit van der netten zeker de eerste plaats verdient) uitzonderen, zoo bevatten de meeste overige slechts enkele, onberedeneerde en niet zelden ondoelmatige, raadgevingen tegen deze en gene kwalen van het Vee, ontbloot van oordeelkundige toepassing en aanwending, naar den verschillenden aard of de onderscheidene tijdperken der ziekten; terwijl meestal de kenteekenen der ongesteldheden niet duidelijk worden opgegeven, noch de ziekteverschijnselen, derzelver zamenhang en oorzaken, eenigzins, op eene bevattelijke wijze, ziektekundig worden ontwikkeld en voorgesteld.
Het Handboek, dat wij hier aankondigen, bezit al de vereischten, welke men in een werk van dezen aard zoude mogen verlangen, daar men in hetzelve volledigheid met beknoptheid vereenigd vindt; wordende de kenteekenen, oorzaken en uitwerkingen der ziekten, alsmede derzelver geneeswijzen, duidelijk, en, naar den verschillenden aard der onderwerpen, met meerdere of mindere uitvoerigheid, onder eene gepaste opheldering of verstandige verklaring, in het licht gesteld, in zoodanigen eenvoudigen en bevattelijken stijl, als juist geschikt is voor hen, die van het werk voornamelijk gebruik moeten maken. Volgens de vermelding toch van den bekwamen Schrijver, werd het werk vervaardigd

{==67==} {>>pagina-aanduiding<<}
met een tweevoudig oogmerk; vooreerst, om te dienen voor den Landman, die zelf, bij voorkomende ligte ongesteldheden van zijn Vee, zich daarvan, ter onderkenning, genezing en verhoeding van dezelve, zal kunnen bedienen; en ten andere, om te strekken tot eene geschikte handleiding voor hen, die, hoewel eigenlijk geene Veeartsen van grondigen aanleg zijnde, zich evenwel opzettelijk met de behandeling der Veeziekten bemoeijen, tot hoedanige Veemeesters de Landman meestal verpligt is zijne toevlugt te nemen, wanneer zijn Vee door meer gewigtige ziekten wordt aangevallen, waarbij hij zich zelven de behandeling niet kan toevertrouwen, of in gevallen, waar het op het doen van eenige handverrigting (operatie) aankomt. Wij erkennen gereedelijk, dat dit gezigtpunt, ter bevordering van algemeen nut, als het beste moet worden beschouwd, en dat de behandeling aan zulk een voorgesteld doel over het geheel zeer wel beantwoordt; terwijl wij echter tevens van oordeel zijn, dat in het werk, hier en daar, veel belangrijks ter leering of herinnering, ook voor den Veearts van eene meer geoefende en wetenschappelijke opleiding, te vinden is, om daarvan als dagelijksch Handboek een nuttig en gemakkelijk gebruik te kunnen maken.
De hoofdinhoud des werks is bevat in negen afdeelingen, waarin gehandeld wordt over de uit- en inwendige ziekten en de verlossingen der Paarden, van het Rundvee, der Schapen, der Zwijnen, en der Honden; terwijl de werking der vergiften, en onderscheidene operatiën of handverrigtingen, welke, zoowel aan gezonde als bij zieke dieren, somwijlen moeten worden in het werk gesteld, zoo als b.v. het aderlaten, het zetten van etterdragten, het verwijderen van ligchamen, die in de slikbuis blijven steken, het opzetten en verkleinen der ooren, het afslaan van den staart bij Paarden, het Angliséren, het afzetten of korten der bloedaders aan de achterbeenen, het snijden der verschillende dieren, zoo mannelijke als vrouwelijke, alsmede het waar-
{==68==} {>>pagina-aanduiding<<}
nemen van den pols en het zuiveren van besmette stallen door middel van het overgezuurde zeezoutzuur, in een bijvoegsel achter het werk worden voorgesteld. Uit deze zaakrijke opgave moge de belangrijkheid van dezen letterarbeid des Heeren numan worden afgeleid, zonder dat wij daarvan opzettelijk eenige proef mededeelen. In het algemeen zeggen wij, dat het werk voor onze Landgenooten, bij deszelfs omwerking en verrijking, in allen opzigte veel heeft gewonnen; waaronder wij ook als eene hoofddeugd aanmerken, dat de volksbenamingen, bij welke vele ziekten van het Vee, in onderscheidene oorden onzes Lands, het meest bekend zijn, aan derzelver beschrijvingen doorgaans zijn toegevoegd; iets, hetwelk, ter voorkoming van twijfeling, welke ziekte bedoeld worde, allezins nuttig is, daar toch misvatting in dezen tot verkeerde en zeer nadeelige
behandeling aanleiding kan geven. Het draagt onze goedkeuring weg, dat de verloskundige gedeelten, en in het bijzonder dat der het meest moeijelijk barende Koeijen, met zoo veel naauwkeurigheid en uitvoerigheid zijn behandeld; ofschoon zulks geschied zij ten koste van andere onderwerpen, in het oorspronkelijke Handboek voorhanden, zoo als b.v. van de afdeelingen over het aankweeken, opvoeden en voederen der dieren, welke zaken de Heer numan meer als eigene onderwerpen der Landhuishoudkunde, dan der Veeartsenijkunde, wil hebben beschouwd, en van de ziekten der Geiten, welke hier weggelaten zijn. De laatste, trouwens, hebben veel overeenkomst met de ongesteldheden der Schapen, zoodat de behandeling der eerste gemakkelijk naar die der laatste zal kunnen worden geregeld. In tegendeel scheen hem eene duidelijke handleiding tot de verloskunde aan het oogmerk des werks allezins te voegen; en te regt, want er heerscht in geen vak der Veeartsenijkunde, bij het algemeen, meer onkunde en dwaling, en hebben meer misbruiken plaats, dan juist in dit. De Landman en Veehelper zullen hier op de duidelijkste wijze vinden voorgedragen, wat hun omtrent het

{==69==} {>>pagina-aanduiding<<}
dragtige Vee, zoowel als bij natuurlijke verlossingen, te doen sta, of als nadeelig voor hetzelve moet vermijd worden, en door welke handgrepen het Vee, in onderscheidene gevallen van moeijelijke of tegennatuurlijke geboorten, kan worden gered. In het bijzonder zijn ook de kenteekenen van dolle en vergiftigde dieren met oordeel en juistheid aangewezen, en is bij derzelver behandeling van de jongste proeven en ondervindingen omtrent sommige vergiften, zoo als b.v. het bijtende zeezoutzure kwik, of de sublimaat, waartegen, volgens d'orphila, de eiwitstof, als het vermogendste tegengif, met het beste gevolg wordt aangewendgebruik gemaakt. Wij vinden hierbij ook eenige medegedeelde waarnemingen, betreffende de vergiftige uitwerkingen van de beziën der zwarte nachtschade (solanum nigrum) op Hoenders, van den Hoogleeraar driessen, en door een voorbeeld gestaafd, dat het Rundvee, door het binnenslikken van oude heidestruiken, die de maag werktuigelijk zoodanig beleedigen, dat zij door ontsteking en het vuur wordt aangedaan, plotseling sterven kan.
Het resultaat der belangrijke waarnemingen, dat op bladz. 359 het publiek, te eeniger tijd, wordt toegezegd, opzigtelijk de wee of het bloedpissen bij het Rundvee, door den gemelden Hoogleeraar gedaan, en waaromtrent de verdere nasporing, door de Commissie van Landbouw in de Provincie Groningen, aan de Heeren driessen en numan is opgedragen, moge, gelijk wij verwachten, over deze, zoo algemeene en gevaarlijke, maar, wat derzelver oorzaken en waren aard betreft, steeds weinig gekende ziekte een meer helder licht verspreiden; weshalve de mededeeling hunner ondervindingen, nopens dit stuk, door ons met verlangen wordt te gemoet gezien.
De afbeeldingen der heel- en verloskundige werktuigen kunnen als eene prijzenswaardige toegift en wezenlijke verrijking van het werk worden beschouwd, daar hierdoor het duidelijk begrip van derzelver gebruik veel bevorderd wordt. De voorgestelde werktuigen zullen, in vele gevallen, het voordeel eener doelmatige aanwending niet doen ontberen.
Wij kunnen den verdienstelijken Schrijver onzen welmeenenden dank niet weigeren, voor zijnen, naar ons inzien, allezins welgelukten arbeid, en beschouwen dit werk als een inderdaad allernuttigst geschenk voor den Vaderlandschen

{==70==} {>>pagina-aanduiding<<}
Landman, Veehouder en Veearts. De goedkeuring, bereids door de Hoogleeraren driessen, bakker en uilkens, aan wier herziening en beoordeeling het werk vóór het afdrukken werd toebetrouwd, aan hetzelve gegeven, kan tot den veiligsten waarborg voor de regtmatigheid van dit ons gevoelen verstrekken. Moge dan het werk vele koopers vinden, waartoe wij vertrouwen, dat deszelfs geringe prijs niet weinig zal bijdragen, ten einde het beantwoorde aan de weldadige bedoeling van hen, die er de hand aan leenden, en ook, om den billijken Uitgever, door eenen ruimen en duurzamen aftrek, voor zijne aangewende kosten met goede winst te beloonen!


Verhaal van het verongelukken der Amerikaansche Brik de Koophandel, en Beschrijving der groote Steden Tombuctoo en Wassanah; door Kapitein J. Riley. Uit het Engelsch. IIde Deel. Te Dordrecht, bij Blussé en van Braam. 1819. In gr. 8vo. 238 Bl. f 2-8:

Wij hebben riley in het eerste Deel te Santa-Cruz gebragt, op het punt om bevrijd te worden van het gevaar voor slavernij, door de vlugt voor den magtigen, listigen sheick ali. Nu volgden de gelukkige ontmoetingen snel op elkander. Riley's goede meester, sidi-hamet, en zijn bevrijder, de Heer wiltshire, kwamen hem nog vóór hunne intrede binnen Zwearah of Mogadore te gemoet. Het eerste gezigt van dien redder onzes Reizigers is zeer aandoenlijk beschreven. Te Mogadore aangekomen, woog riley niet meer dan negentig, en zijne lotgenooten zelfs niet meer dan veertig pond! Ook stortte hem de geledene jammer een' tijd lang in waanzinnigheid. Tot zich zelven gekomen, erkende hij met bewondering in zijne lotbeschikking den gang der Voorzienigheid, die hem, door bijkans wonderdadige verlossing uit ongehoorde rampen, gedeeltelijk het werk der onbaatzuchtigste menschenliefde, van den menschenhaat genezen had, waartoe hij op het punt stond te vervallen. De edelste van al zijne weldoeners wat de Amerikaansche koopman sprague te Gibraltar, die eenmaal 150 zijner ongelukkige landgenooten uit zijne eigene middelen onderhouden had, en nu dadelijk, op de allervriendelijkste wijze, het geld voor riley

{==71==} {>>pagina-aanduiding<<}
aan wiltshire overmaakte. Welk een contrast met de Arabieren der woestijn, riley's eerste meesters! Maar zoo vereenigt de menschelijke natuur de uitersten.
Verder is dit Deel niet zoo zeer aan de bijzondere lotgevallen van riley, die thans van Mogadore te lande naar Tanger ging, in gezelschap van eenige Joden, en zijne lotgenooten naar Gibraltar inscheepte, als aan aardrijks- en staatkundige bijzonderheden gewijd, waarvan het eerste Deel zeer schraal voorzien is. Verreweg het gewigtigste dezer berigten is niet van riley zelven, maar van zijnen gewezen' Heer sidi-hamet, het verhaal namelijk eener reis door de groote woestijn naar Tombuctoo, het middelpunt des Binnen-Afrikaanschen handels en der Europesche nieuwsgierigheid, en verder naar eene groote Stad, Wassanah, nog verder dan Tombuctoo in het hart van Afrika gelegen, en nog eens zoo groot en sterk bevolkt; eene Stad, van waar men, op den Niger, binnen drie maanden naar de Atlantische Zee kan afzakken, (zijnde dus de gissing van park, dat de Zaïre of Congo de mond van den Niger zou zijn, volkomen bewaarheid.) De vraag is nu maar, in hoeverre men op dit berigt kan staat maken? Het beste zal wezen, de overeenkomst tusschen hem en robert adams, die ook, volgens het bovengemelde, (zie ons No. 16 voor 1819.) te Tombuctoo was, te onderzoeken. Komt hij in de meeste hoofdzaken met sidi-hamet overeen, (die zekerlijk van dezen Matroos niets kon weten, zoo min als deze van hem) dan worden beider berigten zeer waarschijnlijk, om niet te zeggen onbetwistbaar echt. Het éénige, dat men tegen dezelve dan nog zou kunnen inbrengen, mogt het vermoeden zijn, dat Kapit. riley de Reis van adams
gelezen, en naar dezelve dit berigt van sidi-hamet verzonnen had; doch dit wordt hoogst onwaarschijnlijk, eensdeels door 's mans braaf en godsdienstig karakter, hetwelk op elke bladzijde zonder gemaaktheid uitschittert, anderdeels door de getuigenissen van verscheidene achtingwaardige Engelschen en Amerikanen, ten derde door het korte tijdsverloop tusschen de uitgave der Reizen van adams en riley, wanneer men daarbij den afstand rekent tusschen Engeland en Amerika. Zien wij dus nu, in hoeverre beide verhalen overeenstemmen.
De Koning en zijne Onderdanen zijn, volgens beide, tegen het algemeene gevoelen aan, Negers, en geene Muzel-
{==72==} {>>pagina-aanduiding<<}
mannen. De huizen zijn van steen, volgens sidi-hamet, - van klei, volgens adams; doch deze kan in de zon zoo hard als steen geworden zijn. Hetgene adams gras noemt, waarmede men de staken der hutten dekt, is, volgens zijnen Uitgever, de palmata; sidi-hamet zegt, dat Tombuctoo rieten staken heeft, met de bladen van den dadelboom gedekt. De woningen der kleine steden zijn volgens sidi-hamet bijna letterlijk zoo, als adams die beschrijft. Een gedeelte der stad is bevestigd, en door een' sterken muur en poorten van het andere gedeelte afgescheiden; dit getuigen beide. Tombuctoo ligt, volgens adams, door zijnen Uitgever verklaard, aan eenen arm van den Niger, op 12 mijlen (Engelsche) afstands van deszelfs voornaamsten stroom; volgens sidi-hamet, uitgelegd door riley, aan eene breede rivier, twee uren ten noorden van eenen arm (den hoofdarm) des Nigers of Joliba (Rolibib), die in deze streek eene menigte takken ontvangt, (waaronder ook de Mar Zarah van adams kan zijn.) Adams houdt de stad voor zoo groot als Lissabon; sidi-hamet schat hare bevolking op ruim 200,000 zielen, hetwelk ook met die van Lissabon overeenkomt. De slavenmarkt maakt, volgens beide, een aanzienlijk gedeelte des handels van Tombuctoo uit. De Negers te Wassanah (ook deze zijn Heidenen) hebben dezelfde goede eigenschappen,
die adams (en park) in de Negers van Tombuctoo, en nog meer westelijk, roemt. Zij zijn gastvrij, en geene dieven, zegt de eerlijke sidi-hamet, die hun daarom van harte de bekeering tot mohammed toewenscht, (eene zeer vereerende getuigenis in den mond eens Muzelmans ten aanzien van Ongeloovigen!) De zucht tot dans, den geheelen nacht door, is te Wassanah, volgens dezen Muzelman, zoo groot, als te Tombuctoo en elders in Soudan, volgens den Amerikaanschen Matroos en den Reiziger park; doch schijnt, in plaats van eens in de week, slechts bij elke nieuwe maan plaats te hebben. (Deze nachtdansen schijnen een karakteristieke trek der Negers; men vindt die zelfs in de Koloniën.) Treffend is ook de overeenkomst tusschen de beide Reizigers daarin, dat zij, tegen de meening der Geleerden, den kokosboom aan de oevers des Nigers hebben aangetroffen, waarvan sidi-hamet uit den buitensten bast gemaakte kleedingstukken zag.
Het is waar, bij zoo vele blijken van overeenkomst zijn ook vele, waar de Reizigers van elkander afwijken, zoo als

{==73==} {>>pagina-aanduiding<<}
de schoonheid van Tombuctoo, die volgens sidi-hamet veel grooter is, dan volgens adams; de daarbij gelegene Millah of stad der Muzelmannen, welke alleen de eerste vermeldt; en vooral de voorwerpen van handel, die bij beide geheel en al verschillen: doch dit kon niet wel anders, bij eene zoo geheel verschillende wijze van zien, en weert ook alle denkbeeld van letterroof van de zijde van riley. Mogen wij dus sidi-hamet's verhaal voor echt aannemen, zoo ontstaat daaruit eene aanmerkelijke verrijking der Aardrijkskunde; en dit kleine opstel (ook als reisverhaal belangrijk, door het vermelden des ondergangs eener karavaan van duizend man en vier duizend kameelen, waarvan slechts een en twintig man en twaalf kameelen overbleven) heeft, in dat opzigt, (zoo als de Geographische Ephemeriden te regt aanmerken) meer waardij, dan riley's gansche reis. Hij geeft nogtans eenige, zeer aangenaam lezende, berigten omtrent de groote woestijn, die hij maar al te zeer had leeren kennen; omtrent de zeden der Arabieren, welke hij bij die der Aartsvaderen vergelijkt, doch bij welke zij in humaniteit zoo oneindig ver achterstaan; omtrent die der Mooren of stedebewoners, den kameel, het Arabische paard, de sprinkhanen, van wier verwoestingen hij getuige was, en het Keizerrijk Marokko, door riley bijna in de geheele lengte doorgereisd. Overal toont de Reiziger blijken van waarheidsliefde: doch op ééne plaats willen wij liefst ons oordeel opschorten omtrent de waarheid (bl. 116); hij schat, namelijk, volgens de opgave van sidi-hamet, vele Arabieren der
groote woestijn op vijf zillen, of twee honderd jaren, ouderdom, en éénen Arabier zelfs op nagenoeg drie honderd jaren. Riley's meester leide dit uit door de gezonde kameelmelk, het éénige voedsel der woestijnbewoners, waartegen wij echter de verschroeijende hette eener bijna loodlijnige, door het hoekige zand weêrgekaatste, zon mogen overstellen. In allen gevalle vereischt deze vreemde daadzaak wel degelijk confirmatie. - Onder de tegenstrijdigheden behoort, dat de half wilde, onmenschelijke bewoners der woestijn, waar zelfs de Vrouwen een' zeldzamen trap van barbaarschheid bereiken, alle lezen en schrijven leeren, en hunnen Godsdienst niet alleen naauwgezet, maar met voorbeeldigen ernst verrigten. Zij gebruiken nog Arabische cijfers, en stonden zeer verbaasd, riley daarvan ook gebruik te zien maken. - Men heeft aan de

{==74==} {>>pagina-aanduiding<<}
zwervende herdersvolken, die den kameel bezigen, waarschijnlijk de uitvinding der boter te danken; de melk, in geitenhuiden bewaard, wordt door de gestadige gelijke beweging van den kameel, die ze draagt, van zelve gekarnd, (bl. 133.)
Nog eene aanmerkelijke bijzonderheid was de komst van een' Joodschen Priester uit Jeruzalem te Mogadore, om de liefdegiften zijner Marokkaansche geloofsgenooten op te zamelen. Hij had in 1813 het aardige sommetje van 580,000 dollars, en dus bijna anderhalf millioen van ons geld, opgezameld. Jeruzalem telde, volgens dien Priester, thans 30,000 Turken en 20,000 Joden en Christenen; (dit getal schijnt ons veel te hoog toe.) De bedelmonnik begon, op riley's verhaal van den staat des Jodendoms in Amerika, naar dat land van belofte te watertanden, en zou er met der tijd ook nog eens heengaan. - De Joden en Christenen beide (waarvan de laatste genoegzaam alleen Europeërs zijn) worden in het Marokkaansche diep veracht en verdrukt; en over het algemeen is het ‘de staatkunde van den tegenwoordigen Keizer, zijne onderdanen zoo arm te houden als mogelijk is, en hen dus in de onmogelijkheid te stellen, om een gevaarlijk oproer te beginnen.’ Dit moge in Afrika het regte middel zijn, in Europa zou die mijn juist verkeerd springen! De koophandel wordt, volgens dit beginsel van zijne Moorsche Majesteit, op allerlei wijzen geplaagd, gekweld en verboden. Eenige havens werden gesloten; in andere de uit- en invoer zoodanig gewijzigd, dat de handel zoo goed als te niet was, (bl. 161.) - Eindelijk vinden wij in dit reisverhaal goede beschrijvingen van Mogadore, Saffy, Darlbeda, Afidallah, Rabat, Laresch, alle havens aan de Atlantische Zee, maar door het stuiten van den handel doodelijk verarmd, en van
Tanger, waaraan het verblijf der Europesche Consuls, de nabijheid van Spanje, goede haven, en de aflevering van koren naar Gibraltar, eenig meerder vertier geven.
Men ziet uit dit alles, hoe belangrijk en aangenaam dit reisverhaal is. Wij zijn daarom ook, in onze beoordeeling van hetzelve, een weinig breeder geweest, dan naar gewoonte.








{==75==} {>>pagina-aanduiding<<}

Xenophontis Ephesii de Anthia et Habrocome Ephesiacorum Libri V. Graece et Latine. Recensuit, adnotationibus aliorum et suis illustravit Petrus Hofman Peerlkamp, Gymnasii Harlemensis Rector. Harlemi, apud Viduam Adriani Loosjes, P.F. 1818. 4to. form. maj. Constat f 12-:-:

Een boek van zwaar kaliber inderdaad, zoowel om deszelfs uitgebreidheid, als om zijne innerlijke waardij! Recensent staat hier tusschen twee vuren in de asch. Aan den eenen kant beseft hij, dat eene algemeene lofspraak, zonder détails, aan den Heer peerlkamp niet aangenaam kan zijn. Wij zijn hem een bewijs van onze achting schuldig; en dat bewijs kunnen wij niet beter geven, dan door hem te toonen, dat wij zijn werk naauwkeurig bekeken hebben. Aan den anderen kant voorzien wij, dat de schoone sekse en het overige ongrieksche publiek, bij het zien van zoo veel Grieksch, met dit Nommer onzer Letteroefeningen nagenoeg zullen handelen, als velen met de Haarlemsche Courant, die, zonder zich aan de Insurgenten in Amerika, of aan Koning christophe op Haïti, te bekreunen, onmiddellijk op de Advertentiën losgaan, om te zien, wie er geboren, getrouwd en gestorven zijn. Recensent, om zich uit deze netelige positie te redden, wil met den Heer peerlkamp en het publiek capituléren, op deze voorwaarden: Vooreerst: dat hij zich alleen tot denzelven bepale, met voorbijgaan der Aanteekeningen van casperius, palairet, alberti, abresch, hemsterhuis en locella, met welke peerlkamp zijnen arbeid verrijkt heeft. Ten tweede: dat hij, om ook met de ruimte, die hem vergund is, te rade te gaan, slechts een gedeelte van des Uitgevers arbeid beoordeele, bij voorb. de zestig eerste bladzijden van de Aanteekeningen. Hierdoor hopen wij den aard en de waardij van het werk genoeg te doen kennen, en meer kan men van eene recensie niet verwachten. Even zoo heeft onlangs een ander Recensent in dit Maandwerk de vertaling van homerus door den Heer van 'sgravenweert beoordeeld; en, om ons eens op een
groot voorbeeld te beroepen, ook wyttenbach handelde aldus ten aanzien der uitgave van li-
{==76==} {>>pagina-aanduiding<<}
banius door reiske, bepalende zich, in zijne beoordeeling, slechts tot ééne redevoering. Zie de Biblioth. Crit. Vol. III. P. II. p. 80. - Ziedaar de voorwaarden der capitulatie! Misschien is geene der beide partijen tevreden. Nu, effen is kwaad passen.
Wij hebben elders gehoord of gelezen, als eene les van wyttenbach, dat de Uitgever van een oud Aucteur zich, voordat hij aan het werk gaat, drie vragen moet voorstellen: vooreerst, of de Aucteur waardig is uitgegeven te worden? ten tweede: of er niet reeds eene goede uitgave van besta? ten derde: of hij, Uitgever, voor dezen arbeid zij opgewassen? De eerste en de laatste vraag zijn, ten aanzien van xenophon ephesius, gemakkelijk te beantwoorden. Een Aucteur, waarop mannen als hemsterhuis, alberti en locella zoo veel moeite hebben aangewend, moet voorzeker wel waardig zijn, in eene goede uitgave in de rij der Auctores Classici te verschijnen. En wat de laatste vraag betreft, of peerlkamp de man zij, om zulk eene uitgave te leveren? het werk zelf, dat wij beoordeelen, moge daarop antwoorden. Waarlijk, hij is geen Rector van den gewonen stempel. Hij is, buiten tegenspraak, een voortreffelijk Philoloog. Als zoodanig had hij zich reeds door zijne Oratio en Specim. Animadverss. op xenoph. eph., door zijne Vitae aliquot excell. Batav., door zijne Epistolae, en door zijne regt antieke Carmina doen kennen. En zoo hij nog niets gedaan had, zijne uitgave van xenophon ephes. zou genoeg zijn, om hem eenen rang naast de hoogeveens met regt te kunnen toewijzen. Niet zoo kunnen wij de tweede vraag ten voordeele van den Heer peerlkamp beantwoorden. De vraag is niet, of deze een nuttig en voortreffelijk werk gedaan hebbe, en of zijne uitgave van xenophon beter zij dan die van locella? Voorzeker is zij beter: want wij zien hier den arbeid van peerlkamp met dien van locella vereenigd. Het is en blijft een paal boven water, dat
peerlkamp zich eene regtmatige aanspraak op de dankbaarheid van de vrienden der oude Letterkunde heeft verworven. Maar de vraag is deze: of er eene nieuwe uitgave van xenoph. ephes. noodig ware? of de uitgave, door locella bezorgd, niet onder de uitmuntende uitgaven der Ouden moet gerekend worden, die, hoewel niet zoo rijk uitgedost, echter in vele opzigten

{==77==} {>>pagina-aanduiding<<}
met den chariton van dorville mag vergeleken worden? en of niet de Heer peerlkamp een nog nuttiger werk zoude verrigt hebben, zoo hij den schat zijner wetenschap op eenen anderen Aucteur had aangewend, die meer, dan xenophon, zijne genezende hand noodig had? Wat valt er nog niet te doen aan vele stukken van aristoteles, aan de Oratores Attici, aan pausanias, aan philo, aan aristides, aan libanius en meer anderen! Men versta ons toch wél. Wij loopen zeer hoog met den arbeid van peerlkamp, en rekenen zijnen xenophon onder de ornamenten onzer Boekerij; maar houden het tevens daarvoor, dat de geleerde Man, ten aanzien der tweede, door ons voorgestelde, vraag, het volkomen met ons ééns zal zijn. Men vrage niet, waarom dan evenwel de Heer peerlkamp zich zoo standvastig bij dezen Aucteur bepaald hebbe? Niets is natuurlijker. Hij las den xenophon ephes. in eenen leeftijd, toen hij al de woeste en onbebouwde velden der Philologie nog niet kennen kon. Hij las hem vroeg, en, blijkens zijne bovengemelde Oratie en Aanteekeningen, las hem met bijzondere applicatie, waartoe ook misschien de inhoud zelf, eene liefdegeschiedenis, het zijne bij den jeugdigen Geleerde heeft toegebragt. Uit deze naauwkeurige lektuur werden verbeteringen, en uit deze verbeteringen het denkbeeld eenen geheele uitgave geboren. Nu groeide de bouwstof dagelijks aan; en toen eindelijk de Heer peerlkamp over de ontbeerlijkheid of onontbeerlijkheid der uitgave begon te oordeelen, gelijk wij er nu over oordeelen, toen was de voorraad van aanteekeningen reeds te groot, dan dat deszelfs onderdrukking van de billijke zelfliefde kon gevorderd worden. En wij verheugen ons, dat de Heer
peerlkamp er zoo over gedacht heeft. Had hij anders gedaan, hij had ons een belangrijk werk onthouden, en slecht voor zijnen roem gezorgd. Dat intusschen het werk zulk een' gang heeft gehad, als wij zoo even gezegd hebben, dit kunnen wij wel niet stellig verzekeren; maar als wij ons herinneren, hoe het ons eens in onze jeugd met palaephatus gegaan is, dan gelooven wij den bal niet geheel te hebben misgeslagen. De Heer peerlkamp beslisse!
Sommige Duitschers, veelal gewoon, om, hetgene zij zelve niet doen kunnen, in anderen te berispen, hebben wel eens laag gevallen op de uitgaven der Classieke Aucteuren

{==78==} {>>pagina-aanduiding<<}
door de Hollanders. Zelfs de schrale fischer ontzag zich niet, in zijne Praef. ad Plat. Soph. &c., op den arbeid onzer Geleerden te schrollen. Hij heeft zijnen man gevonden aan wyttenbach, die hem de volgende douceur gezegd heeft, dat er bij de Hollanders geene uitgaven zoo slecht zijn, quas non Fischerianae jejunitati omnino praeferamus. Zie Bibl. Crit. Vol. I. P. I. p. 33. Even zoo heeft vóór eenigen tijd de jonge ernesti gezegd, dat dorville zijnen chariton en valckenaer zijnen euripides onder hunne Aanteekeningen begraven hebben. Zie zijne Commentat. I. De elocutionis Poetarum Veterum Latinorum luxurie, pag. 8 sq. Men wordt inderdaad warm, wanneer men deze Mannen, en vooral onzen grooten, nooit overtroffenen valckenaer, voor zulk eene regtbank ziet verschijnen. Wij zwijgen van eenen tittmann, die onlangs aan den roem van wyttenbach begon te knagen, maar ter dege en naar verdienste getuchtigd is door creuzer. Wat zullen nu onze naburen van deze editie van xenoph eph. zeggen? Inderdaad schijnt de uitgebreidheid der Aanteekeningen in geene evenredigheid tot den tekst te staan, dewijl aan de eerste 323 bladzijden besteed zijn, en de laatste slechts 42 bladzijden beslaat. Is het nu het éénig doel der uitgave van een' Aucteur, dat men eenen zuiveren tekst hebbe en den Aucteur versta, dan vreezen wij, dat de Heer peerlkamp bij die Duitsche vrienden het verwijt niet zal kunnen ontgaan, dat zoo vele andere Hollandsche Philologen getroffen heeft. Maar in dit geval zouden er al zeer weinige uitgaven zijn, waarvan men niet zou
kunnen zeggen, dat zij te omslagtig zijn; en minellius zou dan al het best den spijker op den kop hebben geslagen. Maar er is nog een ander oogpunt, waaruit men de uitgave van een Classiek Aucteur beschouwen moet. Het is de bevordering der taal- en oudheidkunde in het algemeen. Wie dit doel bereiken wil, kan en behoeft zich niet aan zijnen Aucteur te binden, maar mag in zijne Aanteekeningen divagéren, zoo dikwijls dit pas geeft. Wat al onnoemelijke plaatsen van verschillende Aucteuren hebben, om slechts weinigen te noemen, aan eenen hemsterhuis, valckenaer, d.a. van lennep (op Phalaris), ruhnkenius en wyttenbach hare opheldering te danken! Ja, uit dit oogpunt beschouwd, is zelfs de herodianus van den Duitschen irmisch (anders een

{==79==} {>>pagina-aanduiding<<}
meesterstuk van con- en profusie) een bruikbaar boek. Nu moge men zeggen, en naar waarheid zeggen, dat deze manier wel eens aanleiding geeft tot al te groote uitweidingen, waarbij men gevaar loopt den oorspronkelijken Aucteur uit het oog te verliezen; wij voor ons houden het daarvoor, dat voor de bevordering der oude letterkunde deze manier verre te verkiezen is boven die angstige naauwgezetheid, die, uit vrees, dat de flank in de war zal geraken, slechts éénen schotel dunne soep op tafel zet. o, Wat heeft schweighaeuser te dezen aanzien zwaar gezondigd! De Noten van jacobus gronovius op herodotus wilden wij, des noods, aan de verminking prijs geven. Maar dat hij zich niet ontzien heeft, de asch van casaubonus, wiens grootheid hij op geene voeten of vademen na bereikt heeft, zoo jammerlijk te storen, en in dien heerlijken Commentarius op athenaeus naar welgevallen te hakken, neen dat vergeven wij nooit aan schweighaeuser, hoe groot zijne verdiensten ook zijn mogen. Maar keeren wij tot peerlkamp terug.
Wij vinden in deze uitgave vereenigd: 1o. Eene Opdragt aan de Curatoren van het Haarlemsch Gymnasium. 2o. J. casperii Specimen Dissertationis de xenophonte ephesio. 3o. Praefatie van locella. 4o. Praefatie van peerlkamp. 5o. Grieksche. Tekst en Overzetting. 6o. Aanteekeningen van de reeds bovengenoemde Geleerden en van peerlkamp.
De Praefatie van peerlkamp (want tot hem alleen moeten wij ons bepalen) is in eenen eenvoudigen, vloeijenden, zuiveren stijl geschreven. Hier bewijst hij eene billijke hulde aan zijnen Leermeester ruardi, schetst hem als letterkundige, en geeft een kort verslag van 's mans nagelatene handschriften. Voorts vinden wij hier eene opgave van de editiën van xenoph. eph. - een onderzoek naar zijnen leeftijd, waar peerlkamp eene, te voren door hem geuite, meening, dat deze xenophon de oudste van alle, nog bestaande, Erotici zij, herroept. Nu volgt een verslag der uitgave van dezen Aucteur door locella, van welken Geleerde peerlkamp zegt, pag. 4, dat hij hard en bitter was in zijne beoordeelingen van den arbeid van anderen. Maar, zegt peerlkamp, dat moet men hem niet kwalijk nemen: nam liber Baro erat. (Met permissie: in zoo ver dit een alge-
{==80==} {>>pagina-aanduiding<<}
meene zet is op alle Vrijheeren, gaat dit te ver. Wij althans kennen Vrijheeren, die in beleefde zeden en verstandsbeschaving voor geen' burgerman behoeven te wijken.) Voorts worden de namen van tresling, wassenbergh en higt met lof vermeld, en peerlkamp eindigt zijne Voorrede met zich te beklagen, dat hij de Aanteekeningen van bast en tollius op xenoph. eph. niet heeft kunnen magtig worden. Op bl. 67 haalt peerlkamp eene plaats aan uit de Epistola Critica van bast, waar deze Geleerde zijne vrees te kennen geeft, dat de uitgave van locella schielijk geheel zou uitverkocht zijn. Indien deze vrees gegrond zij, heeft peerlkamp eene dubbele aanspraak op onzen dank. Wij gelooven echter, dat deze vrees niet
gegrond is, en beroepen ons, ten voorbeelde, op het Magazijn van luchtmans te Leyden.
En nu eenige proeven van de Aanteekeningen des geleerden Uitgevers, welke Aanteekeningen beginnen op pag. 65.
Pag. 66. De Heer peerlkamp wil onder Έϕεσιαϰῶν verstaan hebben het woord διηγημάτων, en geeft eene uitmuntende verklaring van dit woord. Wat den vorm van dezen titel betreft, had hij misschien eenige partij kunnen trekken van de aanteekening van valckenaer op herod. p. 183.
Pag. 67. τὰ πρῶτα δυνάμενος. Homo potens. Wij zijn het volkomen met peerlkamp eens, als hij zegt: in hac formula τὰ πρῶτα fere accipio, ut in his Euripid. Iphig. in Aul. vs. 51. ὁι τὰ πρῶτ᾽ ὠλβισμένοι. Zoodat τὰ πρῶτα beteekene inprimis. De plaats, door locella uit herodotus bijgebragt, is van eenen geheel anderen aard, en staat gelijk met Euripid. Orest. vs. 1253, waar men de Aanteek. van musgrave kan nazien, alsmede a. matthiae Griech. Grammat. p. 609.
Pag. 70. In den tekst staat: Δυϰομήδει ἐϰ γυναιϰὸς ἐπιχωρίας Θεμιστοῦς γίνεται παῖς ᾽Λβροϰόμης, μέγα δή τι χρῆμα, ὡραιότητι σώματος ὑπερβαλλούσῃ, ϰάλλους. - Peerlkamp oordeelt deze constructie stroef. De woorden, μέγα τι χρῆμα ϰάλλους, drukken reeds zulk eenen graad van schoonheid uit, dat de tusschenbeide geplaatste woorden ὡρ - ὑπερβαλλ den zin slechts verzwakken. Hij slaat dus voor, dat men de woorden omzette, en daarenboven, om de tautologie te vermijden, het woord ὑπερβαλλ in Genitivo leze en bij Θεμιστοῦς voege, aldus: ἐϰ - Θεμιστοῦς,
ὡραιότητι σωμ, ὑπερβαλλούσης,

{==81==} {>>pagina-aanduiding<<}
γίνεται παῖς cet. Ieder ziet, dat op deze wijze de zin en de constructie veel gemakkelijker worden. Wij hebben ook niets tegen deze conjecturen; alleenlijk wilden wij den Heere peerlkamp het volgende in bedenking geven. Vooreerst is de stijl van xenoph. ephes. niet elegant genoeg, om, gelijk wij bij den ouden xenophon zouden doen, alles, wat hoekig is, terstond verdacht te houden. Daarenboven: het zou niet moeijelijk vallen, uit de schriften der Ouden eene menigte voorbeelden van eene dergelijke, schijnbare tautologie te vinden, waar men evenwel het kritisch snoeimes niet mag gebruiken. Men zie b.v. herodot. p. 171 op het einde, vergeleken met het begin van p. 172, alsmede p. 198 vs. 82, en de Aanteek. van wessel. (Deze aanmerking, evenwel, geldt minder den Heer peerlkamp, dan den Heer tresling, die de woorden ὡρ. - ὑπερβαλλ voor eene glos hield.) Eindelijk wilden wij den Heere peerlkamp vragen, of het hem niet voorkome, dat het woord ὡραιότης beter op den jongeling, dan op de moeder passe? De beteekenis van schoonheid is toch slechts eene notio secundaria, afgeleid van de notio rijpheid; en dat dit praedicaat zich beter voor jonge lieden van beide seksen, dan voor ouders voegt, behoeft wel geen betoog: men zie xenoph. eph. Lib. II. 3, en den Thesaurus van stephanus, Tom. III. p. 792. Daar wij echter gevoelen, hoe veel tegen dit alles kan gezegd worden, willen wij deze bedenkingen niet meer laten gelden, dan
zij gelden kunnen. Het heeft ons eenigzins verwonderd, daar de woorden ὡραιότης en ϰάλλος hier zoo in elkanders buurt staan, niets over derzelver zamenvoeging, die echter niet geheel ongewoon is, te vinden aangeteekend. Zoo vindt men ϰαλὸς, ὡραῖος en ἐυπρεπὴς vereenigd bij julian. p. 338 B., en bij onzen Aucteur, p. 16. Misschien, schoon de plaats van eenen anderen aard is, heeft op deze vereeniging ook gedoeld aelian. V.H. L. XIII. C. V. τοῖς Θηβαίοις ἓν τῶν ϰαλῶνἐδόϰει τὸ τῶν ὡραίων ἐρᾷν. Men vergelijke ook schaefer ad dionys. halic. de Comp. Verb. p. 204. Voorts had hier kunnen vergeleken worden eene plaats van euripid. Hecub. vs. 269. ἀιχμάλωτον - ϰάλλει ὑπερϕέρουσαν, waar sommigen voor ὑπερϕέρειν willen gelezen hebben ὑπερβάλλειν. Vid.
forson.
Pag. 71. ἀεὶ μὲν ϰαὶ. Te regt neemt peerlkamp dit ϰαὶ in bescherming tegen de twijfeling van hemsterhuis.

{==82==} {>>pagina-aanduiding<<}
Wij voegen er bij het gezag van schaefer in zijne aanteekening op gregorius corinth. de Dial. p. 169. Schaefer is een man, die vooral over zulke grammatikale kleinigheden verdient geraadpleegd te worden.
Pag. 75. De verandering ϰιθάρα in θήρα is eene uitmuntende verbetering.
Pag. 76. Over de ὁπλομαχία had men ook kunnen vergelijken jebb, ad Aristid. II. p. 536.
Pag. 77. ἐλπίδας ἔχειν ἐν τινὶ, voor ἐπὶ τινὶ, gelijk hemsterhuis wilde gelezen hebben, wordt goed door locella, en nog beter door peerlkamp verdedigd.
Ibid. προσεῖχον - ὡς θεῷ. Weinige, maar zeer gepaste plaatsen, zijn hier door peerlkamp bijgebragt. Wie zulks verkiest, voege daarbij julian. 7 B. 8 A. Misschien had hier eene kleine uitweiding kunnen plaats vinden over de gewoonte der Ouden, van menschen, die door het een of ander uitmunten, met Goden te vergelijken. Cons. eurip. Iphig. in Aulid. vs. 978. en musgrave ad Helen. 568.
Pag. 80. De spreekwijzen, ὡς ὀυδὲν ἡγεῖσθαι, τὸ μηδὲν νομίζειν, παρ᾽ ὀυδὲν τίθεσθαι, &c. worden zeer goed door locella en peerlkamp opgehelderd. Ongaarne missen wij hier de vermelding van valckenaer's aanteek. op herodot. p. 172. en Diatr. in Euripid. Fragm. p. 9. Ook had hier met een woord kunnen gesproken worden van de uitdrukkingen ὀυδὲν εἶναι, ὀυδαμοῦ, μηδαμοῦ εἶναι. Zie de aanteek. op herodot. 719. Demosthen. Pro Coron. p. 331. reisk. Heyne ad Epictet. Enchir. p. 69. Gatak. Opp. I. p. 117. Heindorf ad Plat. Vol. II. p. 34. Wyttenb. ad Phaed. 174.
Pag. 81. In den tekst leest men: ‘Waar Abrocomes een beeld van Cupido zag,’ ἀπέϕαινε τε ἑαυτὸν Ἔρωτος παντος ϰαλλίονα, ϰαὶ ϰάλλει σώματος, ϰαὶ δυνάμει. Hierop zegt peerlkamp: mihi displicet. Additum vellem voci δυνάμει aut ὑπερβάλλοντα aut simile quid. Quae tandem dicendi ratio ϰαλλίονα ϰάλλει σώματος? Het verwondert ons eenigzins, dat de schrandere peerlkamp zich, ter staving van zijne gissing, dat hier iets uitgevallen is, niet beroepen hebbe op het woordje τε, waarop toch gewoonlijk ϰαὶ met een nieuw lid der rede volgt, schoon dit niet altijd gebeurt. Zie matthiae Gramm. p. 893. Wat de gissing zelve betreft, gevoelt de Heer peerlkamp zeer wel, dat de tautologie dezelfde blijft: ὁ ϰαλλίων

{==83==} {>>pagina-aanduiding<<}
τινὸς verschilt niets van ὁ ϰάλλει τινα ὑπερβάλλων. Op de vraag van peerlkamp: Quae tandem dicendi ratio est, ϰαλλίων ϰάλλει σωματος? moeten wij tweeledig antwoorden. Vooreerst, er staat niet ϰαλλίων ϰαλλ. σωμ, maar ϰαλλίων, ϰαὶ ϰ. σώμ. ϰαὶ δυνάμει: zoodat de woorden ϰαὶ - δυνάμει eene nadere verklaring zijn van het algemeene ϰαλλίων. Bij voorb. dives divitiis zouden wij niet gaarne zeggen; maar zouden er geen been in vinden, om te zeggen: dives, et animi divitiis et corporis. Kan men in zekeren zin niet vergelijken de uitdrukking van caecil. bij Cic. Fin. II. 4, laetum esse omnibus laetitiis? Even zoo zegt men πλήθει πόλλοι en ἐις ἀλϰὴν ἄλϰιμοι. Zie herodot. p. 251 en 252. Ten tweede: wij behoeven den geleerden
peerlkamp niet te zeggen, dat dergelijke overtolligheden in den stijl der Ouden niet ongewoon zijn. Zonder ons nu juist eene plaats, aan de onderhavige gelijk, te kunnen herinneren, voeren wij een paar andere voorbeelden van eene dergelijke abundatie aan. Homer. Odyss. T. vs. 343, ὀυδέ τί μοι ποδάνιπτρα ποδῶν - γίνεται. Isocrat. Panathen. p. 504. ed. h. wolf. ἄπαις ἀῤῥένων παίδων. Euripid. Phoeniss. 327. ἄπεπλος ϕαρέων λευϰῶν. Andromach. vs. 714. ἄπαις τέϰνων. Men zie valck. ad. Phoeniss. l. c. en wessel. ad Diodor. S. I. p. 279, aldaar aangehaald. Voeg hier eindelijk bij julian. 167. D. ἀναλλοίωτος ϰατὰ πᾶσαν ἀλλοίωσιν, en reitz ad Lucian. II. p. 753. Wij willen met dat al voor de ongeschoudenheid der plaats niet instaan. Met ons gevoel en met den stijl van xenoph. ephes. raadplegende, komt het ons niet onwaarschijnlijk voor, dat achter
δυνάμει het woord ψυχῆς is uitgevallen. Op deze wijze zou de tegenstelling van ϰάλλος σώματος en δύναμις ψυχῆς volledig zijn. En dit is, zoo als gezegd is, in den stijl van xenoph. ephes. Zoo lezen wij op deze zelfde pag 1, lin. 5, τὰ τοῦ σώματος ϰαλὰ ϰαὶ τὰ τῆς ψυχῆς ἀγαθά: en lin. 10, 11, τὰ τὴς ψυχῆς ϰατορθώματα ϰαὶ τὸ τοῦ σώματος ϰάλλος. Vergel. ook xenoph. Agesil. XI. 14. σώματος ἰσχὺς - ψυχῆς ῥώμη en heraclid. Alleg. p. 485, aangeh. door wyttenb. op plutarch. De educat. Puer. p. 101. ed. Oxon. in 8vo. De verbinding van ϰάλλιων met ϰάλλει schijnt minder zwarigheid te hebben, dan met
δυνάμει. De uitdrukking, schoon van kracht, klinkt zoo zonderling, dat wij ons niet
begrijpen, hoe de Heer peerlkamp dit met stilzwijgen heeft kunnen voorbijgaan. De zwarigheid ware weggenomen, zoo wij (gelijk hemsterh. op eene andere plaats voor-
{==84==} {>>pagina-aanduiding<<}
slaat, pag. 108) voor ϰαλλίων lazen ϰρείττων. Evenwel is dit niet noodzakelijk. Het is niet ongewoon bij de Grieken en Romeinen, dat zij één verbum of adjectivum bij twee substantiva voegen, waarvan, uit kracht hunner beteekenis, slechts één bij dat verbum of adjectivum kan gevoegd worden, gelijk hier ϰαλλίων, uit kracht zijner beteekenis, alleen op ϰάλλει, en niet op δυνάμει, kan slaan. Als cicero zegt pro Roscio Amer. Cap. VIII. Cum eodem tempore et ea, quae praeterita sunt, et ea quae videntur instare, praeparet; dan past dit praeparare alleen bij quae vid. instare, en niet bij praeterita. Men zie vooral den Scholiast op sophocl. Electr. vs. 438, aangehaald door davies op cic. Nat. D. I. 17, en door wessel. op herodot. p. 235, die ook meer voorbeelden bijbrengen. Men moet derhalve bij δυνάμει het woord ϰρείττων, of iets dergelijks, denken.

(Het vervolg en slot hierna.)


De Schuld. Treurspel, in vier Bedrijven. Door Adolf Müllner. Uit het Hoogduitsch vertaald. Te Rotterdam, bij A. May van Vollenhoven. 1819. In gr. 8vo. 122 Bl. f 1-:-:

Wij hadden dit stuk voorheen in de oorspronkelijke taal en vorm gelezen. Wij kunnen niet ontkennen, dat de vergelijking, tot welke wij alzoo in staat zijn, voor de vertaling zeer ongunstig is. Deze mogt zelfs met de meeste naauwkeurigheid zijn vervaardigd, dat blijkbaar het geval niet is, vele zaken, welke in gebonden rede zeer goed luiden, zijn aanstootelijk in proza. De verzen herinneren ons van den beginne aan, en zonder ophouden, dat wij niet in de gewone, maar in eene dichterlijke wereld zijn; en derzelver harmonie wiegt onze scherpzinnigheid in slaap, om veel ongeloofelijks geheel niet op te merken. Er is intusschen in dit boekje niet weinig, dat dien sluijer behoeft. Niet slechts de zaken, maar ook de woorden; daar men menigmaal spelingen van het vernuft opmerkt, die, van een' levendigen, vruchtbaren geest getuigende, en in dichterlijke taal welligt geheel verschoonbaar, in ongebonden rede niet onbemerkt, als ware het, kunnen voorbijgaan.

{==85==} {>>pagina-aanduiding<<}

Indien het echter niet anders, dan op deze wijze, kon geschieden, dat het werkje ons werd, zoo bedanken wij den vertaler opregt voor zijnen arbeid. Hetzelve toch is, in ons oog, een voortbrengsel, dat niet zoo ongemerkt behoort voorbij te gaan. In Duitschland heeft het veel opziens gebaard. Door zeer geachte tijdschriften is het uitvoerig beoordeeld, en boven de beste voortbrengselen dier natie in het tragische vak gesteld, schoon een eersteling des onbekenden schrijvers. Inderdaad, het is wegslepend, met uitstekend veel gevoel en kennis van het menschelijk hart, geschreven, in zijnen ganschen omvang hoogstvernuftig gedacht, ten aanzien der karakters belangrijk, scherp en natuurlijk geteekend; terwijl de eenheid van tijd en plaats (alles gebeurt op éénen avond en in hetzelfde huis) gelukkig en ongedwongen wordt bewaard.
Het is niet gemakkelijk, eene schets van het geheel te geven, die tegelijk kort, duidelijk, en geschikt is, om de hoofdpunten in de voorstelling te doen kennen. Doch wij moeten het beproeven.
De Noordsche Gravin van orindur was in vroegeren tijd naar Spanje vertrokken, om, bij de afwezigheid haars echtgenoots in den oorlog, aldaar gezondheid in haren zwangeren toestand op te doen; nogtans onder een' vreemden naam. Daar geraakt zij in vriendschap met eene edele Kastiliaansche vrouw in gelijke omstandigheden, welke, door eene bedelende en afgewezene Heidin met den vloek bedreigd, dat hare vrucht zijnen ouderen broeder, een kind aan hare hand, zou vermoorden, ten laatste besluit, het door haar ter wereld gebragte te verwijderen. Het wordt dan gegeven aan de vreemde Gravin, die, haar kind verloren hebbende, dit in deszelfs plaatse aanneemt. Ongelukkig blijft het geheim, na hare terugkomst, niet altijd verborgen, maar eerst aan den echtgenoot, daarna, door hem, aan den gewaanden zoon medegedeeld. Nu gevoelt deze zich onweêrstaanbaar naar Spanje heengetrokken, geraakt daar met zijnen, hem onbekenden, broeder bevriend, verlieft op deszelfs huisvrouw, en doorschiet hem op de jagt. Niemand eenig vermoeden tegen hem koesterende, huwt hij de weduwe, en trekt met deze en haren voorzoon naar zijn land terug.
Dit alles is voorafgegaan, de grond en de aanleiding tot het treurspel. Er is sedert een geruime tijd in onrustige en

{==86==} {>>pagina-aanduiding<<}
kinderlooze liefde gesleten. Het is juist de dag, dat de dood des eersten echtgenoots verjaart. De tweede bevindt zich op de jagt, en zijn lang vertoeven baart onrust. Op denzelfden tijd verschijnt een aanzienlijke Spanjaard op het slot, die den Graaf blijft toeven. Deze verschijnt eindelijk, bespat met het bloed van een wild zwijn, al worstelende door hem afgemaakt. Het eerst bezocht door zijne zuster, laat hij zich tegen haar in gesprek ontvallen, dat zij elkander in den bloede niet bestaan; het meisje, op deze tijding ontsteld en verschrikt, deelt zulks aan zijne echtgenoote mede, die, de zaak maar half begrijpende, in woedende jaloezij tot hem vliegt. Dit geeft aanleiding tot smartelijke herinneringen, en onder dezelve treedt de vreemdeling binnen - de vader des vermoorden, hem volkomen gelijkende, en bij den Graaf onbekend. Langzamerhand komt nu alles aan het licht. De oude man heeft zijnen zoon en den moordenaar van zijnen zoon in denzelfden persoon gevonden.
Hiermede is de vertooning tot het vierde en laatste bedrijf genaderd. De vader vergeeft zijnen zoon; schoon hij daarna, door begrippen van eer misleid, hem nog eenmaal tot een tweegevecht wil dwingen. De ander wil eerst op het schavot zijne misdaad boeten; daarna schijnt hij naar zijne zuster te hooren, om het opperbevel in eenen dreigenden oorlog te verzoeken; later belooft hij den Kastiliaan, hem te volgen; doch zelfmoord is het uiteinde. Zijne vrouw, die hem (zoowel als de grijsaard) vooraf vergeeft, had genoopt, heil bij de Roomsche kerk te zoeken, volgt zijn voorbeeld in den dood; wanneer vader, zuster en zoon toeschieten, om het laatste tooneel te voltooijen.
Dit alles is door den Dichter zeer natuurlijk te zamen geschakeld. Vooral de bijkomende personen van zuster en zoon leveren schoone karakters op, die het geheel teffens meer eenheid en verscheidenheid bijzetten. De gang en ontwikkeling verschillen wel van het gewone treurspel, maar verliezen daarbij, in vele opzigten, niet. In het kort, wij hebben ons gunstig gevoelen over stof en vorm reeds uitgesproken.
Intusschen hebben wij toch ook onze bedenkingen; zoo als misschien reeds daaruit blijkt, dat het dunne kleed van den ongebonden' stijl ons ontoereikend voorkomt, om eene en andere onnatuurlijkheden te bedekken. Er komt, namelijk, al te veel in voor van donkere beseffen, ten opzigte zoowel

{==87==} {>>pagina-aanduiding<<}
van bestaande zaken als van toekomstige. Ja, deze onverklaarbare gevoelens maken veelal de spil uit, waarop gesprekken en uitkomsten draaijen; even of, bij voorbeeld, de bloedverwantschap, ook zonder eenige wetenschap van dezelve, zich luide en sterk in het binnenste zou doen hooren. Misschien ligt het een en ander in den mystieken geest des tijds, die Duitschland beheerscht; en daarom zullen deze fouten ook niet tegengegaan, maar veeleer gestreeld en uitgelokt zijn: althans een later stuk van denzelfden schrijver heeft, in ons oog, al deszelfs glans verdoofd door deze dampen, waarin het van droomen en spoken, en wij weten niet wat al, krielt.
Onze andere bedenking heeft den algemeenen afloop ten doel. Het uiteinde is het vreemdste en misschien het slechtste. Moeten, kunnen wij regt medelijden hebben met personen, die zoo beredeneerd, zoo kalm het leven verlaten? Ongelukkig kennen of herinneren wij ons den Cato van addison niet genoeg, om te weten, of daarmede iets dergelijks plaats hebbe. Doch, hoe dit zij, schrik en medelijden, welke inzonderheid op het slot plegen te werken, worden hier opzettelijk verzacht. En, hetgene erger is, deze verzachting heeft iets onzedelijks en gevaarlijks in; alsof een zelfmoord geschikt ware, om grove zonden af te wasschen. De Latijnsche spreuk, door den schrijver gebezigd, duidt inderdaad aan, dat hij de vlugt, in zulke omstandigheden, als hier plaats hadden, voor geraden houdt. En schoon de vertaler een ander motto heeft gekozen, dit past daarom niet zoo terstond geheel op de voorgestelde zaak.
Zoo erg, nogtans, schouwen wij het kwaad niet, of wij durven de lektuur van dit treurspel gerustelijk aanbevelen, dat, onzes achtens, ook op het tooneel genoegen zou kunnen geven.





Dichterlijke Bloemhof van A.L. Barbaz. Te Amsterdam, bij J.C. van Kesteren. 1818. In gr. 8vo. 368 Bl. f 3-12-:

Hetgene wij hier ontvangen, bestaat, voor het grootste deel, in voorlezingen, door den Heer barbaz, van tijd tot tijd, gedaan, in de Maatschappij Felix Meritis, te Amsterdam,

{==88==} {>>pagina-aanduiding<<}
als: 1. Proeven van dichtmatige Schilderkunst, of Galerij van Dichttafereelen; 2. Scipio, overwinnaar van zich zelven; 3. De Droom des Levens; 4. De Herfst van het jaar 1815; 5. De Winter; 6. De Tempel der Fortuin; 7. De Bedilzucht; 8. Natuurbeschouwing in de jaren 1816 en 1817, in twee Zangen; 9. Alexander Menzikoff, of Hoogheid en Vernedering. - Voorts zijn de uitgebreidere stukken: 1. Brief eens Romeinschen Burgers aan Nero, na den brand van Rome; 2. Triomf der Ontucht in de Amstelstad, onder het Fransch beheer, 1810-1813; 3. Pleidooi voor de Regtbank van Apollo door de Mrs. Metrophilus en Prozanius; 4. Le Trafic des Nègres aboli, en deux Chants; 5. Deszelfs vertaling; 6. De Tooneelist, Leerdicht, Tweede Zang. (De eerste is reeds in 1810, in 's Dichters Mengelwerken, uitgegeven.) 7. Eerste Bedrijf van het Treurspel Sertorius, naar het Fransch van Corneille; en 8. Eerste Bedrijf van het Blijspel Harpagon, of de Vrek, naar het Fransch van Molière. Eindelijk zijn hier een aantal kleinere stukjes van velerlei aard tusschen gevoegd. - Dit geheel noemt de Heer barbaz een' Bloemhof, waarin men (zegt hij in de inleiding)

zich frissche Rozen 
Bevallig zal zien tegenblozen, 
Verheven Tulp en Anemoon, 
Veelkleurig, fier op dosch en kroon, 
Zal pralen zien, als hofsieraden, 
Wier groenend loof haar luister bied, 
Doch zal, om 't rijke van haar bladen, (?) 
Het Veldviooltje ook niet versmaden, 
Zoo min als 't kleen Vergeet-mij-niet. 


Wij zien hier meer een' zoogenoemden Engelschen Tuin, waarin allerlei bloemdragende heesters en ander laag gewas, zelfs hooge boomen, groeijen, en hier en daar een enkel bloempartijtje voorkomt, dan een' enkelen Bloemhof. - Frisch kunnen wij alles niet noemen. Wij vonden aan boomen en heesters vrij wat welig hout en kwijnende takken, en aan de bloemen veel verwelkt blad. Ook zou de schoffel, zoowel als het snoeimes, er heel wat werks kunnen vinden. Zij, die alles uitgelezen en even proper willen hebben, zullen dus hier (vreezen wij) zich niet zeer voldaan zien; maar het mees-
{==89==} {>>pagina-aanduiding<<}
te deel van het publiek, dat niet vele botanische kennis heeft en zoo naauw niet schouwt, zal waarschijnlijk den Heer barbaz gaarne danken, dat hij het zijnen hof ontsloten heeft. Het kan zich dan nu verlustigen; en niemand late zich terughouden, uit vrees, dat de eigenaar een groot heer is, die hem welligt met trots zou kunnen tegenkomen; want hij verzekert ons, dat hij een nederig man is,

Die, zonder praal, of trotschen waan, 
Reeds wijsgeer in zijn jonglings dagen, 
Des waerelds schijnglans kon versmaên, 
Doch, uit het duister opgestaan, 
Nochtans een eigen vaart dorst wagen, 
Langs ongewezen gloribaan. 


Elk moet ondertusschen voor zich zelven weten, hoe hij met den Heer barbaz sta, en of hij ook reden hebbe, om te vermoeden, dat hij niet welkom zou zijn, zoo hij ook eens kwam wandelen: want het komt ons voor, dat zijn Ed. tegen sommigen niet welgemutst is. Men oordeele uit de volgende regelen:

Zijn ziel, ver boven 't stof verheven, 
Belagcht der Grooten ijdle gunst, 
Meest valsche regters in de kunst, 
In ed'len zangtoon onbedreven; 
Hij ziet hen vaak, uit trotsch gevoel, 
Minachtend, voor verdiensten koel; 
Hij ziet fortuin den prijs bedeelen 
Zelfs in Apolloos heiligdom: 
Homeer' zwerft blind en beedlend om, 
Ondanks zijn godlijk cyterspelen; 
Maar Nero, dien zij grootsch lauriert, 
Als hij zijn dwaze zangdrift viert, 
Op 't Schouwtoneel van 't spottend Romen, 
Mag 's vleijers handgeklap bekomen, 
Omdat een kroon zijn schedel siert. 








{==90==} {>>pagina-aanduiding<<}

Dichtvruchten, in eenige gewoekerde uren gekweekt, door J.T. Bertram. Te Amsterdam, bij J. Aarinksen. 1819. In gr. 8vo. VIII en 68 Bl. f 1-2-:

De kweeker dezer dichtvruchten, de Heer bertram, Katechiseermeester te Amsterdam, beschouwt het zelf, naar luid van zijn Voorberigt, als bijkans (?) vermetel, dat hij met zijne gedichten, (?) die, gelijk hij met volkomene waarheid zegt, niet naar den roem kunnen dingen van meesterstukken te zijn, te voorschijn durft treden, in eenen tijd, waarin zoo vele uitmuntende Dichters, die ons waarlijk meesterstukken leveren, ons op dezelve vergasten. Dan, geene zucht naar roem, (verklaart hij) maar wel de begeerte, om eenig nut te stichten, spoorde hem daartoe aan; en het zal hem genoeg zijn, zoo zijne gedichten, (waarlijk, dit woord wil ons moeijelijk uit de pen!) hoe gebrekkelijk dan ook in andere opzigten, door bevoegde kunstregters, als niet geheel onsmakelijke vruchten voor den kieschen smaak onzer landgenooten geoordeeld worden. Wat zullen wij nu zeggen? De smaken zijn verschillend. Het keurigst ooft - perziken, druiven, abrikozen enz. - gevalt ons best; en schoon wij, als wij deze in overvloed hebben, echter nu en dan ook nog wel eens eene peer of appel willen eten, zoo passeren wij ons toch liever van het dessert, als men ons niet dan knollen heeft voor te zetten. Ondertusschen, knollen kunnen, in hunne soort, toch ook goed, en hij, die ze kweekt, even verdienstelijk zijn als hij, die ons van meloenen voorziet; en menig een zou liever de laatste, dan de eerste, missen. Derhalve elk zijne meug! Wij mogen lijden, dat sommigen deze vruchten lekker vinden. Wij willen zelfs niet zeggen, hoe zij ons voldaan hebben, omdat wij niemand willen afschrikken van ze te proeven. Zelfs willen wij het goede oogmerk prijzen. Wis en waarachtig! Welk regt hebben wij ook, om te eischen, dat elk slechts zal kweeken hetgene ons wel smaakt? Vive de Knollenwarmoezier, zoowel als de Ananasstover! Doch, met permissie van den Heer bertram, wij hopen niet, dat hij ons Letteroefenaars bedoelt door één der
Maandwerken, hetwelk hem, door eene beoordeeling, zou hebben aangemoedigd, om deze zijne vruchten ter open-
{==91==} {>>pagina-aanduiding<<}
bare markt te brengen: want, op onze Recensententrouw, wij hebben dit nooit in den zin gehad. De knollenmarkt is waarlijk altijd te overgoten, om iemand te animeren, om er nog al meer aan te voeren; en, om nu regt duidelijk te spreken, wij ontraden zijn Ed., in allen ernst, om, in een volgend jaar, gelijk hij zich daartoe niet ongenegen verklaart, met een nieuw gewas aan te komen. - Ondertusschen nemen wij hiermede niets terug van den welverdienden lof, dien wij hem voorheen, over andere produkten van zijnen akker, welmeenend gegeven hebben.


Louise van Vergy, of het vermogen der Hartstogten. Naar het Fransch van Paccard. Te Amsterdam, bij J.C. van Kesteren. 1818. In gr. 8vo. 354. Bl. f 3-:-:

Wij konden uit dezen fraaijen Roman eene aardige verzameling van kernachtige gezegden en goede lessen leveren; met zoodanige is dezelve doorweven.
‘De overeenstemming tusschen broeders en zusters ontstaat veeltijds uit eenen gelijken graad van teederheid en genegenheid, die verstandige ouders wijsselijk weten te betoonen.’
‘Hoe gelukkig zou de mensch zijn, indien hij zich zelven konde overwinnen! Maar met dit zeldzaam voordeel werd slechts een klein deel der menschen begunstigd: daarom zal men waarschijnlijk, te allen tijde, de wijzen op dit ondermaansche kunnen tellen; terwijl de dwazen te zeer vermenigvuldigen, en daarom zulks onmogelijk maken.’
‘Koele redenaars! vaart niet te zeer uit over de driften; wijst ons veeleer den weg, om het schadelijke derzelve te kunnen mijden; leert ons dezelve beteugelen, en hoe wij handelen moeten, wanneer de liefde ons hart beheerscht.’
‘Eene goede opvoeding gaat nimmer geheel en al verloren; zij laat steeds sporen van goede zeden na, en uit goede zeden wordt het waar geluk geboren.’
‘Een deugdzaam besluit vertragen, is hetzelve vernietigen,’ enz.
Wij noemen dezen Roman fraai, niettegenstaande eene en andere hooge onwaarschijnlijkheid, vermoeijende gevechten,

{==92==} {>>pagina-aanduiding<<}
eene spookverschijning zonder eenige opheldering, en wat ons al meer in dezelve mishaagt: want bij dit alles bleef onze aandacht gespannen; wij lazen met deelneming, en, als men dan in romanlektuur smaak vindt, is het goed, dat er nu en dan voor verstand en hart nuttig voedsel met de lekkernij verbonden is. De hartstogten, tegen welke hier gewaarschuwd wordt, zijn eigenlijk de tot jaloezij opgewondene liefde, en zucht naar heerschappij en grootheid. Men kon ook tegen nog andere waarschuwen. Het werk kon even goed gabriële als louise van Vergy heeten. Arnaud, dubeloy en Mej. de lusan en de oude Bourgondische kronijken gaven den Schrijver bouwstoffen. Het verhaal, dat op Geschiedenis wenkt en op dezelve gegrond is, zal met genoegen gelezen worden; want ook het akelige en ontzettende behaagt, en liefde en beminnelijkheid spelen de hoofdrol en triomferen aan het einde.
Een stelregel, hier en daar doorstralende, en, immers eenmaal, stellig geuit, mishaagt ons: die of die zou geworden zijn, dat hij wenschte te wezen: een wijs man en een gelukkig echtgenoot; maar zijne bestemming wilde dit niet, en men weet, dat elk sterveling op deze wereld aan de zijne is onderworpen. Neen! - wij weten dit niet; wij gunnen den Franschman deze zijne zoogenoemde wetenschap; maar een Noodlot, onder welk eenen naam of gedaante dan ook, is ons een afschuw.





De kleine Jack. Eene Geschiedenis voor het Algemeen. Vrij gevolgd naar het Engelsch. Zeer geschikt tot een Leesboekje voor de Jeugd. Te Hoorn, bij J. Vermande. 1818. In 12mo. 108 Bl. f :-8-:

Onze jeugd is den werkzamen en kundigen Rector j.s. swaan, te Hoorn, dank schuldig voor deze vernieuwde, verbeterde, en van taal- en spelfouten gezuiverde, vertaling van dit zeer onderhoudend geschreven romantisch verhaal, in hetwelk dezelve zich eenen kleinen, armen vondeling ziet voorgesteld, die, bij vele afwisselende lotgevallen, door eene goede inborst, schranderheid en vlijt, tot eenen goeden stand kwam, een nuttig en geacht lid der burgerlijke maatschappij werd, en waarlijk het beste aardsche geluk in eene ruïme mate genoot. Het boekje is der Maatschappije: Tot Nut van 't Algemeen, opgedragen, en verdient inderdaad vereerende goedkeuring en aanprijzing van deze weldadige stichting.

In No. I, bladz. 38, reg. 14, v. b., staat: Schijftsche, lees: Schytsche,






{==93==} {>>pagina-aanduiding<<}

Boekbeschouwing.

Bijbel. IIde Stuk; bevattende de Boeken van Jozua, de Rigteren, Ruth, Samuël, de Koningen, de Chroniken, Ezra, Nehemia en Esther. Uitgegeven door J.H. van der Palm. Te Leyden, bij D. du Mortier en Zoon. 1819. In gr. 4to. 384 Bl. f 9-14-:

Wij vinden ons, eer wij het hadden durven verwachten, met dit Tweede Stuk van des Hoogleeraars gewigtig Bijbelwerk verrast, hetwelk wij, na de oplettendste doorbladering, overal even doorwrocht hebben gevonden. Wij moeten er onze verbazing over betuigen, dat zijn Ed. in staat geweest is, dit vervolg zoo spoedig te leveren; daar het toch bekend is, dat hij, buiten dat, ook andere en belangrijke bezigheden heeft, en de uitgaaf zijner schoone Leerredenen, Verhandelingen en Redevoeringen, en zijns Bijbels voor de Jeugd, intusschen mede niet stilstaat. Welk eene arbeidzaamheid, en dat in zoo gevorderden leeftijd! Dat maar zulk eene inspanning voor zijne gezondheid niet nadeelig worde! Hoe hartelijk wij ook met velen wenschen, dat dit Bijbelwerk niet tragelijk voortga, wij kunnen toch den wensch niet onderdrukken, dat zijn Ed. zich met hetzelve langzaam haaste; opdat te groote spoed, in het vervolg, geene oorzaak worde van trageren voortgang, of (hetgene God verhoede!) van afgebroken' arbeid. Daartoe spare hem de Vader der Lichten in welstand, en schenke hem, in evenredigheid met den lust, ook de krachten, om, ten gemeenen nutte, werkzaam te zijn!
Over den aard zijns werks behoeven wij ons, na de breede aankondiging, welke wij daarvan, in No. II van 1819 onzes Maandschrifts, gedaan hebben, thans niet uit te laten. Wij hebben nu slechts te berigten,

{==94==} {>>pagina-aanduiding<<}
dat zijn Ed., getrouw aan zijn ontwerp en zijne toezeggingen, voortgaat, met den tekst der oude vertaling, waar hij het noodig acht verbeterd, te leveren, en dat zijne vertaling altijd vertaling blijft, en nooit, zoo als anders, bij zulk eene verbetering, wel eens het geval is, omschrijving wordt, ja dat zijn Ed. de letter, hier en daar, misschien wel eens wat al te schroomvallig volgt. Althans wij zouden, als de uitdrukking nu en dan, naar ons taaleigen, wat al te vreemd klinkt, geene zwarigheid maken, om een bij ons eigenaardiger woord te gebruiken, dan zijn Ed. somtijds doet. Zoo zouden wij, bij voorbeeld, jos. II:2, voor het land uitvorschen, (hetwelk men toch in onze taal niet zegt) liever verspieden schrijven; - voor versmolten, (ald. v. 24) zouden wij liever stellen radeloos, of van moed beroofd, enz. - Ten aanzien der Kantteekeningen moeten wij zeggen, dat zij eer schaarscher geworden, dan vermenigvuldigd zijn; en dat het schijnt, dat onze wensch, dat, voor het vervolg, een bekwaam en oplettend man den Hoogleeraar, in die opzigt, den arbeid mogte helpen verligten, niet is vervuld geworden. Maar wat de Aanmerkingen betreft, deze zijn, even als te voren, zorgvuldig bearbeid, zoodat elk, die, ook zonder ander behulp, dezen Bijbel leest, doorgaans in staat gesteld wordt, om denzelven te verstaan. - Wat, in het verhaal der heilige Schrijveren, hier en daar, verward voorkomt, wordt uit elkander gezet en in orde gebragt; schijnstrijdigheden worden vereffend; hoe het verhaalde zich heeft toegedragen, of kunnen toedragen, wordt aangewezen; bedenkingen en zwarigheden worden opgelost; uit de Oostersche oudheden, die niemand beter kent, dan de Heer van der palm, worden vele bijzonderheden keurlijk toegelicht en opgehelderd, enz. - Met één woord,
in zulk een kort bestek bestaat, noch in onze, noch (zoo veel wij weten) in eenige andere taal, zulk een schat tot regt verstand van het voor allen, die het, als oorkonde van waarlijk Goddelijke Openbaringen, aannemen, onschatbaar Boek.

{==95==} {>>pagina-aanduiding<<}

Onze Lezers verwachten welligt, dat wij weder, zoo als bij onze vorige aankondiging, het een en ander uit de veranderde Vertaling en de Aanmerkingen zullen aanstippen, om het belang van beide nader te doen kennen; en wij willen hieraan te eer voldoen, opdat blijken moge, dat wij het werk niet maar oppervlakkig hebben ingezien. - De Hoogleeraar zal, zoo wij vertrouwen, ons gereedelijk, hetgene wij daar weder van onze eigene aanmerkingen, met alle bescheidenheid en onderwerping aan beter oordeel, tusschen mogen vlechten, ten goede houden. Het kan toch de hooge waarde van zijnen arbeid, in deszelfs geheel beschouwd, geen aasje verminderen.
Jos. IX:23 staat in de oude vertaling: ‘Onder ulieden zullen niet afgesneden worden knechten.’ Daarvoor lezen wij bij den Heer van der palm: ‘Er zal onder ulieden niemand wezen, die geen dienstknecht zij.’
De O.V. heeft, jos. XV:18: ‘Zij porde hem aan, om een veld van haren vader te begeeren.’ v.d.p. ‘om van haren vader een' akker te mogen vragen.’ Voor: ‘zij porde hem aan,’ zouden wij liever gelezen hebben: ‘zij drong bij hem aan,’ of: ‘zij bad hem ernstig,’ of iets dergelijks.
Jos. XVII:16. O.V. ‘Het gebergte zou ons niet genoegzaam zijn.’ v.d.p. ‘Er is geen bergachtig land meer voor ons te vinden.’ - Vs. 17, 18. O.V. ‘Gij zult geen één lot hebben, maar het gebergte zal uwe zijn, en, dewijl het een woud is, zoo houw het af, zoo zullen zijne uitgangen uwe zijn.’ v.d.p. ‘Gij behoeft niet maar een lot te hebben. Gelijk het gebergte het uwe is, zoo ook het woud. Houw het af, zoo zal het uwe zijn tot aan zijn uiterst einde.’
Jos. XXII:11. O.V. ‘Aan de zijde der kinderen Israëls.’ v.d.p. ‘Aan de overzijde.’
Rigt. III:22 env. heeft de O.V. ‘Ehud stak Eglon in den buik, dat de drek uitging,’ enz. Deze plaats luidt bij den Heer v.d.p. aldus: ‘Ehud duwde Eglon den dolk in zijnen buik, en hij ging weg door het voor-
{==96==} {>>pagina-aanduiding<<}
stuk. Voorts ging hij naar buiten langs den afzonderlijken trap, nadat hij de deuren der opperzale achter zich gesloten en gegrendeld had. Nadat hij uitgegaan was, zoo kwamen 's Konings dienaars, maar zagen, dat, ziet, de deuren der opperzale gegrendeld waren. - Als zij nu tot verlegen wordens toe gewacht hadden, - zoo namen zij een werktuig, waarmede zij ze openden.’ - Men zal, bij vergelijking, zien, dat hier veel veranderd is, en het verhaalde duidelijker is geworden. Wij twijfelen echter, of alles wel rigtig zij. Althans van een werktuig, waarmede men, van buiten, de binnengrendels van eene deur kan schuiven, hebben wij geen denkbeeld: en werd de deur aan stuk gehakt, dan zou de tekst anders luiden. Ook begrijpen wij niet, waarom de dienaars niet door de deur kwamen, waardoor Ehud was uitgegaan, en welke hij voorzeker, uitgaande, van binnen niet had kunnen grendelen. - In vers 29 is vet nog veranderd in welgedaan.
In Rigt. IV:18. is: ‘zij bedekte hem met eene deken,’ verwisseld voor: ‘zij verschool hem achter een tapijt.’
Rigt. XIII:16. heet: ‘indien gij een brandoffer zult doen,’ - ‘zoo gij iets bereiden wilt.’
Rigt. XVIII:30. wordt de echte lezing van Mozes voor Manasse hersteld.
1 Sam. VII:6. wordt gezegd: ‘alzoo rigtede Samuël de kinderen Israëls.’ De Heer v.d.p. heeft: ‘en Samuël werd rigter over de kinderen Israëls.’
Voor vaten heeft zijn Ed. 1 sam. X:22. de bagaadje; zoo ook elders.
2 Sam. V:23, 24. lezen wij in de gew. vert.: ‘Trekt om tot achter hen, dat gij aan hen komt van tegenover de moerbeziënboomen, en het geschiede, als gij hoort het geruisch van eenen gang in de toppen der moerbeziënboomen, dan rept u.’ Hiervoor heeft de Heer v.d.p.: ‘Omsingel hen van de achterzijde, zoodat gij tot hen komt van den kant van (het gebergte) Bechaim; en het zal geschieden, als gij hoort het ge-
{==97==} {>>pagina-aanduiding<<}
luid eens menschengangs op de toppen van Bechaim, val dan moedig aan.’
2 Sam. XXIV:1. O.V. ‘De Heer porde David aan tegen hen.’ v.d.p. ‘Toen iemand onder hen David aanporde.’ En in de gelijkluidende plaats, 1 Chron. XXI:1. O.V. ‘De Satan.’ v.d.p. ‘Een Satan.’
2 Kon. II:23, 24. O.V. ‘Kleine jongens uit de stad, die bespotteden hem, en zeiden tot hem, kaalkop ga op. - Toen kwamen twee beeren,’ enz. v.d.p. ‘Er gingen jonge knapen uit de stad, en spogen naar hem, en zeiden tot hem: uit den weg, kaalkop! - Toen kwamen er twee beerinnen,’ enz. - Het: kaalkop, ga op! (als bespotting van Elia's opvaart, - vaar ook op, kaalkop!) behaagt ons beter.
2 Kon. VI:22. O.V. ‘Zoudt gij ook slaan, dien gij met uw zwaard en met uwen boog gevangen hadt?’ v.d.p. ‘Dien gij met uw zwaard en met uwen boog overweldigt, dien moogt gij dooden.’ - Vs. 27. O.V. ‘De Heer helpt u niet.’ v.d.p. ‘Laat de Heer u te hulp komen.’
Ezra I:9. O.V. ‘Messen.’ v.d.p. ‘Wierookschalen.’ - Doch genoeg van de Vertaling. Nu nog het een en ander uit de Aanteekeningen.
Op jos. VIII:18. wordt de vraag, hoe het opsteken der spies van den Veldheer, door de hinderlaag, (want daartoe bepaalt het de Heer v.d.p.) op wijder afstand gezien kon worden, vernuftig verklaard, door de onderstelling, dat het sein, op verschillende afstanden, herhaald werd. Het was dus eene soort van telegraphisch bevel, om de stad te gaan vermeesteren.
Jos. IX:4. staat van de Gibeoniten: ‘Toen zij hoorden, wat Jozua gedaan had aan Jericho en Ai, zoo handelden zij ook met list.’ - ‘Waar dit woordje ook op ziet, (zegt de Heer v.d.p.) is moeijelijk te raden, daar er van geene list vooraf gaat.’ - Ons dunkt het tegendeel. Voor Ai was de list blijkbaar de hinderlaag. Maar wat voor Jericho? Vermoedelijk de

{==98==} {>>pagina-aanduiding<<}
vreedzame omtrekking der stad, zes dagen laag éénmaal, om de belegerden af te trekken, en op den zevenden dag zevenmaal, om hen te doen denken, dat zij nu in het geheel geen' aanval te duchten hadden; daar intusschen hierop eensklaps en volstrekt onverwacht een algemeene storm volgde, bij welken de stad nu gemakkelijk veroverd werd, hetwelk welligt werd uitgedrukt door: hare muren vielen van zelve om.
Volgens Rigt. VI:11. dorschte Gideon tarwe bij de pers. De Heer v.d.p. vertaalt dit: hij sloeg ze uit ter plaatse der wijnpers; en teekent aan: ‘De gewone wijs van dorschen geschiedde door ossen; doch Gideon durfde de tarwe niet op den dorschvloer, die in de open lucht was, brengen; maar voerde ze in eene plaats, waar geene gelegenheid was, om ze anders, dan met den stok, of vlegel, uit te slaan.’
Rigt. XV:15. Simson verslaat duizend Filistijnen met een ezelskinnebakken. ‘Dit was (zegt v.d.p.) voorwaar geen knuppel; het was een weinig beschadigend werktuig, Simson van minder dienst, dan zijne enkele vuisten zouden geweest zijn. Hij deed dit tot een teeken, hoe weinig hij de Filistijnen telde.’ En: ‘de voorpost der Filistijnen bestond uit duizend man: deze allen joeg hij op de vlugt, velen daarvan doodende.’ Dit laat zich echter moeijelijk begrijpen. Hoe kan men, onder vlugtende vijanden, velen dooden met een werktuig, waarmede men nog minder doen kon, dan met de enkele vuisten, en waarmede dus elke slag gewis geen doodslag was?
1 Sam. XIV:18. ‘Breng de arke Gods herwaarts: (want de arke Gods was te dien dage bij de kinderen Israëls.’) Hier wordt de lezing der Grieksche overzetting als zeer waarschijnlijk voorgedragen. Zij heeft: ‘Trek den Ephod aan: want hij droeg den Ephod te dien dage voor het aangezigt van Israël.’
2 Sam. V:6. env. De Jebusiten hadden David, bij de belegering van den burg Sion, bespot, zeggende: dat de kreupelen en blinden onder hen hem zouden

{==99==} {>>pagina-aanduiding<<}
afweren. Hij veroverde ondertusschen die sterkte, en zeide nu (volgens de O.V.): ‘Alwie de Jebusiten slaat, en geraakt aan de watergote, en die kreupelen en die blinden, die van Davids ziele gehaat zijn, (die zal tot een' hoofdman en overste zijn.’) Het laatste is, gelijk men ziet, eene invulling. De Heer v.d.p. acht die noodeloos, en, bewerende, dat David de Jebusiten sparen wilde, vertaalt hij: ‘Wie een' Jebusiet doodt, of de waterleiding aanroert, of die kreupelen en die blinden, dien haat Davids ziel;’ hetgene een geheel tegenstrijdigen zin uitlevert. - Doch ons bestek laat niet toe, deze uittreksels te vervolgen.
Het stilstaan van zon en maan, (jos. X:12.) begrijpt de Heer v.d.p., kan, in Oosterschen stijl, zeer wel beteekenen, het werd geen nacht; dat is, het bleef des nachts zoo licht, dat men de vijanden kon blijven vervolgen: en dit kon (meent zijn Ed.) door verschillende luchtverhevelingen worden te weeg gebragt.
Omtrent de gelofte van Jeftha (Rigt. II:30 env.) deelt de Heer v.d.p. de verschillende gevoelens mede, doch laat daarover de keus aan den lezer; schoon de zwarigheden niet verbergende, welke het gevoelen drukken, dat hier geen menschenoffer heeft plaats gehad.
Zoo ook laat zijn Ed. het in 't midden, of de zoogenoemde tooveres van Endor (1 sam. XXVIII.) slechts voorgaf de gedaante van den door haar opgeroepen' Samuel te zien, dan of haar waarlijk, door Gods wonderbaar bestel, tot hare verbazing en schrik, de gestalte des Profeets verschenen zij. Men ziet klaar, dat de bescheiden Hoogleeraar tusschen de onderscheidene Uitleggers niet heeft willen beslissen. Wij voor ons verklaren, niet te begrijpen, hoe het laatste denkbeeld, in gezonde hersens, gekookt kan worden.
Op het aangeteekende over de geschiedenis van den ouden Profeet (1 Kon. XIII:11 env.) zouden wij vrij

{==100==} {>>pagina-aanduiding<<}
wat te zeggen hebben; doch het kan hier geene plaats vinden.
Als, (2 Kon. III:20.) ingevolge van Eliza's voorspelling, water van het gebergte van Edom komt afstroomen, verklaart de Heer v.d.p. dit uit eene wolkbreuk of ander natuurverschijnsel; en, als (Hoofdst. VI:6.) van denzelfden Profeet gezegd wordt, hij deed het ijzer drijven, zegt zijn Ed.: ‘Misschien zou men het woord, door eene andere afleiding, kunnen vertalen: hij maakte het ijzer zigtbaar;’ er bijvoegende: ‘De bodem der Jordaan was niet zoo diep, of men kon van daar iets oprapen, indien men slechts wist, waar het lag.’ - Doch daartegen wordt al het overige, dat wegens Elia en Eliza zoo talrijk wonderdadigs verhaald wordt, tot de raven, die Elia spijsden, toe, letterlijk behouden en verklaard; evenwel omtrent de raven zoo, dat de Profeet van den roof leefde, dien zij in eene der rotskloven nederleiden, waarbij dan, zij bragten hem brood en vleesch, eene wat sterke Oostersche uitdrukking zijn zal. Hetgene ons hierbij bedenkelijk voorkomt, is, dat gulzige raven, die al, wat zij vinden, terstond verslinden, en wat er, nadat zij verzadigd zijn, overschiet, liggen laten, zich geen' voorraad, in holen of gaten, gewoon zijn te verzamelen; en dat datgene, waarop dit gedierte aast, zelden bruikbaar voedsel voor menschen is. - Wat betreft, hetgene de Hoogleeraar er bijvoegt: ‘misschien had Elia deze dieren aan zich gewend, dat zij hem, als ware het, voor hunnen gast hielden;’ dit komt ons geenszins aannemelijk voor. Men gewent schuwe vogels zoo iets niet, terwijl ze in vrijheid zijn. Als men ze jong in gevangenis heeft, moge men ze iets leeren, waarvan men daarna, als men ze heeft losgelaten, dienst kan hebben; maar zonder dat gaat dit niet. En, indien het al ging, hoe traag zou het toegaan? Voorwaar, de Profeet ware lang van gebrek omgekomen geweest, en zelf eene prooi der raven geworden, als hij voedsel
had moeten ontberen, totdat hij dit gevogelte geleerd had het hem te brengen! -

{==101==} {>>pagina-aanduiding<<}
Bij deze gelegenheid moeten wij nog iets, in het algemeen, zeggen, wegens het zoogenoemd natuurlijk verklaren van deze en gene verhalen der Heilige Schrift, welke, naar de letter, wonderdadig voorkomen. Het is zoo, men neigt doorgaans tot zulk eene verklaring, wanneer men meent, dat men ze aannemelijk kan maken; doch men wordt er niet zelden toe verleid dán zelfs, als zij zeer onnatuurlijk en gedwongen is, en minst van allen zulken voldoen kan, die de aanneming van het wonderdadige bedenkelijk vinden. In dat geval vinden wij zulk eene verklaring nutteloos en zelfs gevaarlijk, en zouden wij veel liever alles, wat ons, in het wonderdadige zelf, onaannemelijk voorkomt, opgeven, dan pogingen doen, om het op zulk eene misselijke wijze, als dikwijls geschiedt, te redden. Wij zien er toch zoo vele zwarigheid niet in, om toe te staan, dat, schoon de hoofdinhoud der schriften van het O.V. volkomen echt en geloofwaardig is, daarin echter menige verdichte bijzonderheid kan voorkomen. Wie weet toch niet, welke liefhebbers van verdichtselen zij altijd geweest zijn, van welke wij dit gedeelte der Heilige Schrift hebben overgenomen; en waarom mogen wij niet onderstellen, dat, gelijk zij blijkbaar de getallen, welke wij op vele plaatsen ontmoeten, uit zucht om alles te vergrooten, veranderd hebben, (zoo als de Heer v.d. p. zelf, hier en daar, duidelijk genoeg te kennen geeft ook zijn gevoelen te zijn) zij zoo ook, om het wonderbare te vermeerderen, dikwijls hoogst twijfelachtige vertellingen, als zeker gebeurde zaken, in de oorspronkelijke geschriften hebben ingeweven? Van zulk eene onderstelling houdt ons de bedenking geenszins terug, dat men dezelve ook tot de schriften van het N.V. zou kunnen overbrengen, en daardoor het in dezelve verhaalde wonderdadige in verdenking gebragt zou kunnen worden: want wij meenen, dat het onmogelijke van zulk eene vervalsching dezer schriften, welker behoud men aan geene
Rabbijnen of Joodsche fabelschrijvers te danken heeft, voldoende bewezen kan worden. Doch wij

{==102==} {>>pagina-aanduiding<<}
kunnen ons hier daarover niet verder uitlaten; maar willen nu slechts vragen, of, daar toch ver het meeste wonderdadige in de Israëlietische geschiedenis niet natuurlijk te verklaren is, het niet beter ware, zich, ten aanzien van al het zoodanige, van dergelijke verklaring te onthouden, om aan zulken, die zoo gaarne al het wonderdadige op eene natuurlijke wijze verklaren, geen voorbeeld te geven, waarop zij al te gereed zijn zich te beroepen? - Laat ons het gezegde, door het volgende, ophelderen. De doortogt der kinderen Israëls door de Roode Zee (Exod. XIV:21, 22.) verklaart de Heer v.d.p., in zijn eerste Stuk, in zoo ver natuurlijk, dat hij onderstelt, dat de hevige wind, waarvan vers 21 gesproken wordt, eene buitengewone ebbe veroorzaakte; dat deze ebbe eene breede bank, die, dwars door zee, van oever tot oever liep, droog maakte; dat het Israëlietisch leger deze bank als pad gebruikte, en dat het dus het water aan zijne regter- en linkerhand had, enz. Hoe vernuftig nu deze verklaring ook zij, de aanmerking, dat de uitdrukkingen, de wateren werden gekliefd, en waren hun ter wederzijden tot een' muur, bezwaarlijk zulk eene uitlegging dulden, zal altijd den twijfel overlaten, of zij wel de regte zij. Zoo ook wordt de doortogt der Jordaan, (jos. III.) in het tegenwoordige Stuk, in zoo ver natuurlijk voorgesteld, dat of het bed der rivier, door eene aardbeving, zal zijn opgeligt, of eene overhangende rots in dezelve zal zijn nedergestort, die den afloop van het water gestremd zal hebben. Welk van beide men aanneemt, dit moet dan eerst eene groote overstrooming, en vervolgens eene verandering in den loop der rivier veroorzaakt hebben, waarvan echter niets gemeld wordt; en de wijze van verhalen is dan toch regt zonderling. Wij vragen nu: waartoe zulke verklaringen, die toch buiten kijf zeer bedenkelijk zijn?
Om de mogelijkheid van het verhaalde te doen zien, en het dus geloofbaarder te maken? Maar hoe dan elders, waar men zich verlegen of buiten staat bevindt tot zulk eene aanwijzing der mogelijkheid? Zal men

{==103==} {>>pagina-aanduiding<<}
dan meer mogen twijfelen, als men, 2 Kon. II, eerst van elia en daarna van eliza leest, dat de wateren der Jordaan, toen zij dezelve met een' te zamen gevouwen' mantel sloegen, herwaarts en derwaarts verdeeld werden, zoodat zij er konden doorgaan? Immers dit zal niemand beweren. Men zal zich dan moeten vergenoegen met de bedenking, door den Heer v.d.p., in de aanteekening, dus uitgedrukt: ‘De natuur gehoorzaamt aan den vertrouweling der Godheid, die zich naar zijne bestemming begeeft.’ Maar waarom is soortgelijke bedenking dan, in de eerstgemelde gevallen, ook niet genoeg? Of was er, toen elia en eliza den stroom zouden overtrekken, een meer dignus Deo vindice nodus, dan bij den overtogt van Israël? Ook dit zal denkelijk niet ligt iemand staande houden. - Doch hiervan genoeg, en ten besluite alleen nog het volgende: Of de Israëlieten; (1 sam. IV.) toen zij de verbondsarke in het leger bragten, in verwachting, dat zij dan voorspoed tegen den vijand zouden hebben, daarom nog wel dachten, dat zij met dezelve God zelven in het leger gebragt hadden, is ons bedenkelijk. 't Was het begrip der Filistijnen, die zeiden: God is in het leger gekomen. Het is wel zoo, de uitdrukking, dat zij ons verlosse uit de hand onzer vijanden, is zeer sterk; maar hoe menig bijgeloovige bragt, in de duistere eeuwen, reliquiën van heiligen met zich te velde, denkende, dat die hem beveiligen of uit gevaar verlossen zouden, zonder daarom te gelooven, dat de reliquiën de heiligen zelve waren?
Op 1 sam. XXV:20, in de beschrijving der ontmoeting van David en Abigail, heeft de Heer v.d.p. deze aanteekening: ‘Zij kwam den éénen berg af, terwijl David van een' anderen haar tegenkwam, zoo echter, dat hij haar niet zien kon, en zij Davids woorden tot zijne manschappen, vs. 21 en 22 vermeld, hooren kon.’ Dit twijfelen wij, of zijn Ed. zelf, bij nadere overdenking, wel rigtig zal keuren. Er was, in allen gevalle, nog een geheele berg tusschen David en de

{==104==} {>>pagina-aanduiding<<}
schoone, en hij kwam verzeld van vier honderd mannen, die wisten, welk het doel van den optogt was. Kan men nu bij deze bende zoo veel stilte en in David zulk eene stem onderstellen, dat hij door Abigail verstaan kon worden? Waarlijk, zoo zij ook zijn voornemen nu eerst hoorde, dan moet men zich, hoe veel tegenwoordigheid van geest zij in het geheele geval ook toonde, toch verwonderen, dat zij dezelve hier behield. Doch uit het vroeger verhaal blijkt immers, dat zij reeds, eer zij David te gemoet ging, wist, wat haar boven het hoofd hing, ja dat het de reden van haren optogt was? En immers staat vers 21 niet, David zeide, maar, had gezegd, toen hij namelijk het eerst berigt kreeg van Nabal's onbescheid, hetgene hier slechts te laat, door den Geschiedschrijver, is aangeteekend? - Maar tantum!
Wij zagen met blijdschap, dat de reeds zoo brillante Lijst van Inteekening nog weder met ettelijke honderden van namen, waaronder vele van Inschrijveren in de Oostindiën, verrijkt is geworden.


Brieven aan eene Vriendin, over het Evangelie van Johannes. Door de Vertaalster van Fenelon's Godsdienstige Beschouwingen. Iste Deel. Te Dordrecht, bij Blussé en van Braam. 1819. In gr. 8vo. 352 Bladz. f 3-:-:

Zeker Gezelschap oefent zich, onder het opzigt van een waardig Leeraar, in de leer en geschiedenissen des Bijbels. Eenigen tijd was het Evangelie van Johannes het bepaalde onderwerp. De Schrijfster hield daarvan aanteekening; en het zijn deze Aanteekeningen, welke zij, zoo in brieven als gesprekken met hare Vriendin, in het licht geeft. Tusschenbeide, echter, zijn er ook gezegden van anders Uitleggers uit derzelver geschriften overgenomen.
In het algemeen verdienen zoodanige Gezelschappen tot bijbelsche onderrigting, mits onder verstandige lei-
{==105==} {>>pagina-aanduiding<<}
ding, allen lof; want waar is toch het boek, dat zoo veel stof geeft tot leerzaam zedelijk onderwijs, als de Bijbel, vooral de Evangeliën, en dan nog bijzonder dat van den edelen Joannes? Hier toch leeren wij den gezegenden Heiland zoo geheel in al zijne eenvoudigheid, waarheid en kracht kennen, dat hetzelve voor godsdienstige kennis, als ware het, genoegzaam en toereikende mag geoordeeld worden.
Uit dit zelfde oogpunt maakt gezegde Evangelie dan het onderwerp uit, dat in deze brieven en gesprekken voorkomt. De Vriendin, die schrijft, stort geheel haar hart uit aan hare Vriendin, om haar al de schoonheden des Goddelijken boeks te doen opmerken en bevatten. Toon en stijl zijn zoo geheel uit het hart genomen, dat zij belang moeten verwekken, en dat deszelfs gevoel en gevoelens met die van den Evangelist, ja van onzen Heer zelven, moeten overeenstemmen. Ook zijn de vijf gesprekken, die, in onderscheiding van de acht en twintig brieven, alhier voorkomen, zoo eenvoudig, uitlokkende, leerzaam en doeltreffende, dat zij inderdaad zeer veel bijdragen, om dien kinderlijken geest uit te drukken, die in Joannes Evangelie, ja in de gansche Christelijke leer, zoo karaktermatig doorstraalt.
Slechts eenen enkelen keer missen wij dat gebruik dier uitlegkunde, hetwelk de vorderingen van onzen tijd aan de hand geven. Dus hebben dezelve thans reeds genoegzaam beslist over de benaming van God als Vader, in tegenoverstelling van der Joden God, den wrekenden Jehovah, en van Jezus Christus als Zoon, in de beteekenis van eenstemmig in beginselen en begrip, geliefde enz., gelijk reeds de oude Koningen en Profeten alle Zonen van God genoemd werden. Even zoo zijn de latere uitleggers vrij eenstemmig, dat er in de schriften van Mozes geen gewag van den Messias gemaakt wordt, en dat de plaats Deuter. XVIII:15 en 18, ondanks al het toepasselijk gebruik, dat daarvan in de schriften des N. Verbonds voorkomt, geene an-
{==106==} {>>pagina-aanduiding<<}
dere verklaring toelaat, dan welke op den eerstvolgenden stand der Profeten of de Profetische Schole na Mozes doelt. Dan, niettegenstaande deze en andere soortgelijke aanmerkingen meer, blijft het geschrift zelf eene voortreffelijke bijdrage tot het godsdienstig en geheel uit het eenvoudig gemoed afgeleid gebruik van Joannes Evangelie, waarbij de hooge waardigheid en het eerbiedwaardig karakter van onzen Heiland allezins gestaafd en aanbevolen worden. Dit Iste Deel eindigt met het Xde Hoofdstuk, en wij verlangen zeer naar het IIde Deel, waarmede dit werk voltooid zal zijn. Hoe gaarne wij eene proeve aanvoerden, om daaruit over de behandeling te oordeelen, kunnen wij hieraan niet voldoen, omdat de redenering te veel zamenhangt. Wij wenschen het werk in vele handen, vooral van godsdienstige Lezeressen, voor welke hetzelve eigenlijk geschreven schijnt te zijn.


De Christen in geest en aandacht vereenigd met God. Een Gebedenboek voor R. Catholijken. Naar het Hoogduitsch. Te Leyden en Rotterdam, bij J.W. van Leeuwen en J.J. Thompson. 1818. In kl. 8vo. 380 Bl. f 1-16-:

Het zij dan zoo, dacht Rec. bij het doorlezen van dit Gebedenboek, dat mijn Roomschkatholieke broeder andere dogmatieke begrippen heeft dan ik; wat verschilt dit mij, wanneer uit dezelve die leiding voor hart en wandel voortvloeit, welke ik hier met blijdschap ontmoet? Is niet al ons kennen hier beneden slechts ten deele? Verschillen wij niet alle van elkander; en zal dit, ten aanzien van bespiegelende waarheden, niet zoo blijven, zoo lang de wereld staat? Wil de Roomschkatholiek mij zijne bijvoegsels en de verbasteringen zijner kerkleer voor waarheid verkoopen, ik wijs hem van de hand; maar dit doe ik mijnen Medeprotestant ook, zoodra hij mij menschelijke stellingen, die ik,

{==107==} {>>pagina-aanduiding<<}
met al mijne onpartijdigheid, in den Bijbel niet kan vinden, als Goddelijke waarheid wil opdringen. Wil de Roomschkatholiek mij bewijzen, dat ik verloren ga, omdat ik niet tot zijne kerk behoor, ik verwerp deze zijne leer; maar zoo doe ik ook omtrent mijnen Medeprotestant, die andersdenkenden veroordeeld en vervolgd heeft, en het misschien nog gaarne deed, niet om den wil der zaligheid van andersdenkenden, maar om den wil van zijn gezag. - Wie heeft mij gesteld ten regter over mijns broeders denkwijze? Al vind ik mijne idéën, aan het gezond verstand getoetst, bestaanbaarder dan de zijne; wie zegt mij, dat mijn broeder - immers niet aller gaven zijn eenerlei - uit mijn consequenter stelsel, al kwam er meer licht door in zijn hoofd, meer warmte voor zijn hart zoude kunnen afleiden?
In de, nu geuite, stemming las Rec. het hier aangekondigde Gebedenboek, welks zuivere taal en eenvoudige stijl, benevens de Christelijke gezindheden, die er in doorstralen en die het wil opwekken, het tot een zeer algemeen nuttig werk maken. De cultus der Roomschkatholieke kerk ligt, het is waar, ten grondslag; maar het is immers ook geschreven voor Christenen tot die kerk behoorende, en die cultus is hier zoo praktikaal nuttig gemaakt als zij worden konde. Houdt zich de Katholiek aan dit praktikale, - het laatste doel, toch, van allen waren Godsdienst, - dan zal zijne dogmatiek niet nadeelig kunnen werken.
Een fraai vignet versiert den gegraveerden titel.


Geloof, Hope, Liefde, Vreugde, tot eenen krans voor het menschelijke leven gevlochten. Naar het Hoogduitsch van K. Lappe. Te Amsterdam, bij A.B. Saakes. 1818. In gr. 8vo. 59 Bl. f :-14-:

Een niet onaardig stukje, dat zich glad laat lezen, en

{==108==} {>>pagina-aanduiding<<}
waarvan wij nu ook al niet veel meer kunnen zeggen. De idéën zijn alle met elkander welbekend en dagelijksch; en wanneer Rec. een buitenlander was, hij zoude bij den eersten opslag niet zeer gunstig kunnen denken over den staat der letteren bij een volk, hetwelk zulke dingetjes zelve uit eene andere taal moet hebben. De stijl is de gewone, rollende romanstijl, tusschenbeide niet zeer juist in de beelden en in de redeneringen. ‘Gelijk de bladen in de lente (bl. 17) zijn wij opgeschoten’ (bladeren schieten niet op), ‘gelijk de vlinder in het voorjaar zijn wij te voorschijn gekomen, spelen nu in het lieve licht der zon, en wandelen’ (vlinders wandelen niet) ‘onder den schoonen hemel, zonder te weten van waar de adem is, die van onze lippen vloeit’ (met des Schrijvers permissie! dat weten wij wel), ‘noch het begin der baan te kennen, op welker midden het bewustzijn ons overviel’ (dat bewustzijn valt ons dan wel op het lijf, gelijk een dief in den nacht!) ‘Zoodra een dag achter ons verzinkt, is hij verloren. De oogenblik, welke ons zoo even ontvlood, is weg en vergeten. Met moeite kunnen wij ons het gisteren herinneren,’ (eene korte memorie!) ‘en het heden zal met ons ontslapen, zoodra wij des avonds gedachteloos het oog sluiten.’
De taal in dit boeksken mag nu nog zoo mooi klinken, er is onwaarheid op onwaarheid in. De Apostel oordeelde Geloof, Hope en Liefde genoegzaam tot eenen krans voor het menschelijke leven; maar de Schrijver oordeelt, dat de Vreugde er nog bij moet, en schijnt dus niet van meening te zijn, dat gene drie de ware menschelijke vreugde voortbrengen. - Nu, nog eens: het stukje is, in zijne soort, wel genoeg. Wij willen ook gaarne toestemmen, dat er lezers en lezeressen zijn, die welligt niets godsdienstigs zouden lezen, kregen zij niet zoo een ligt kostje voor hunnen geest; maar ook nog eens: moeten wij dan alles, tot zulke vervullingen toe, juist van buiten hebben?






{==109==} {>>pagina-aanduiding<<}

Dissertatio Medica inauguralis: de phosphuria et diabete mellito, (over lichtende waterlozing en over den honigpisvloed.) quam &c. publico ac solemni examini offert J.C. Driessen, A.L.M. Phil. Doct., Daventriensis. Groning. apud J. Oomkens. 8vo. pagg. 124.

Uit den titel dezer Verhandeling ziet men, dat dezelve over twee verschillende onderwerpen loopt, welke met elkander weinig gemeen hebben, dan de zeldzaamheid. Maar, zoo dit gebrek aan eenheid iemand hinderen mogt, hij zal het, na de Verhandeling met aandacht gelezen te hebben, den Schrijver gaarne vergeven, om de belangrijkheid der onderwerpen niet alleen, maar vooral om de geleerde en oordeelkundige behandeling. Wij zien er uit, dat hij den, door vroegeren letterarbeid, verkregenen roem staande houdt, en dat hij zich op de Geneeskundige wetenschap met geen minderen ijver en met niet mindere vrucht heeft toegelegd, dan op de Natuurkundige.
Het eerste Hoofdstuk is toegewijd aan de beschouwing van een zeldzaam ziekelijk verschijnsel, hetwelk de Schrijver bij zich zelven had waargenomen Deze waarneming gaf hem aanleiding tot verdere nasporingen en overwegingen, waarmede hij ons hier bekend maakt. Hij verhaalt ons verscheidene voorbeelden van lichtende (*) waterlozing; uit alle welke blijkt, dat dit verschijnsel wel genoegzaam altijd van eene groote verandering in de pis vergezeld gaat, in het bijzonder van eene vermindering van pisstof, maar daarentegen zeldzaam eene algemeene ongesteldheid des ligchaams schijnt

{==110==} {>>pagina-aanduiding<<}
te kennen te geven. Ons met de meeste pogingen van anderen, ter verklaring van deze zonderlinge verandering der pis, bekend makende, hecht hij zich vooral aan het gevoelen van guyton morveau, bewerende, dat eene ontleding der pisstof, en eene verbinding van derzelver stikstof met het phosphorig zuur of het phosphor-oxyde, daartoe aanleiding zoude kunnen geven; terwijl de Schrijver van gevoelen is, dat de koolstof der pisstof de ontleding van het phosphorzuur of deszelfs zouten, in de pis aanwezig, zoude bevorderen, en zoo gelegenheid geven, dat het posphor-oxyde zich met de stikstof vereenige. - Ons bestek laat ons niet toe, hier in bijzonderheden te treden. Wij zouden anders eenige zwarigheden tegen deze theorie voordragen, en, onder anderen, vragen, hoe de koolstof, welke de ontleding des phosphorzuurs zoo moeijelijk kan te weeg brengen, dit, zonder door de hitte geholpen te worden, in ons ligchaam doen kan?
Wij vinden, in dit Hoofdstuk, ook nog eenige voorbeelden van lichtend zweet, hetwelk aan dergelijke oorzaken, althans aan eene vrijere ontwikkeling van phosphorus, wordt toegeschreven. Het zelfverbranden insgelijks. Althans wordt, met nasse, ontkend, dat het eerste een electrisch verschijnsel zijn zou.
Het tweede Hoofdstuk is, zoo mogelijk, nog rijker, en vooral voor den praktischen Geneesheer nog belangrijker van inhoud. De honigpisvloed is, bijzonder in ons Land, eene zeer zeldzame ziekte. De Schrijver mogt dezelve, in het Akademisch Gasthuis, zeer naauwkeurig waarnemen, en, wat nog zeldzamer is, volkomen zien genezen. Zamentrekkende middelen deden weinig nut; ook de zuren niet. Een streng dierlijk dieet was tot de genezing, zelfs nog lang daarna, volstrekt noodzakelijk. Behalve dit, was het geneesmiddel, hetwelk hier allezins voldeed, het hydrosulfuretum ammoniae. Het werd echter slechts in zeer geringe giften toegedeeld. Deze ziektegeschiedenis is ook daarom lezenswaardig, dewijl de langzame ontwikkeling, de voort-
{==111==} {>>pagina-aanduiding<<}
gang, de verschillende veranderingen der kwaal zeer omstandig worden opgegeven, zonder daarom langwijlig te zijn. De hoeveelheid geloosd water, en de verhouding van hetzelve tot den drank, de gesteldheid der pis, enz. is ook naauwkeurig opgegeven. Ten besluite geeft ons de Schrijver de theorie der ziekte, de gevoelens der verschillende Schrijvers overwegende. De gedachten des Schrijvers loopen daarheen, dat, in deze kwaal, door eene verkeerde werking der eerste wegen en nieren, datgene, wat het ligchaam tot voedsel moest strekken, van aard verandert, en wordt uitgeworpen.





Belangrijke Tafereelen uit de Geschiedenis der lijfstraffelijke Regtspleging, en merkwaardige bijzonderheden uit de levens van geheime misdadigen. Een aantal oorkonden, oorspronkelijk bijeengebragt door J.B. Christemeijer. Te Amsterdam, bij J.C. van Kesteren. 1819. In gr. 8vo. IV en 243 Bl. f 2-8-:

Wanneer wij den vloed - neen, den stroom van meestal vertaalde Romans overzien, die allengs de hechte, solide lektuur geheel dreigt te verzwelgen, terwijl de winst van op zijn minst negen tiende van dezelve voor menschenkennis nul, en voor zedelijkheid onder nul is, zoo vragen wij ons wel eens af: Is dan de waarheid inderdaad zoo onvruchtbaar? Moet men volstrekt vinding bezigen, om de deugd eindelijk te zien zegevieren, de ondeugd althans te zien straffen? Het is waar, de algemeene Volksgeschiedenis levert daarvan niet altijd bewijzen op, (schoon, bij naauwkeurig onderzoek, ook deze niet alleen daarvan gansch niet ontbloot is, maar ook de treffendste blijken der Voorzienigheid vertoont;) maar de onoverzienbare, en toch nog zoo weinig beoefende, bijzondere geschiedenis der leidingen van elken mensch door de Voorzienigheid

{==112==} {>>pagina-aanduiding<<}
moet vooral, uit het weinige, dat ons daarvan bekend is, de zoogenoemde dichterlijke Regtvaardigheid, die in zeer vele gevallen ook eene waarheid der ondervinding is, staven. Doch het is opmerkelijk, dat de deugd hier beneden minder beloond, dan de ondeugd gestraft wordt. In kommer, gebrek, ziekte, onder lasteringen en valsche geruchten verkwijnen duizende braven; maar zelden blijft - in eene geregelde Maatschappij - de misdadiger lang de vrucht zijner misdaad genieten. Is dit misschien, om de deugd niet tot eenen dienst om aardsch loon te vernederen; terwijl de rust der wereld daarentegen vereischt, dat de ondeugd, al ware het ook door vrees, gestuit worde? Dan, het voegt ons niet, in de geheimen der Godsregering in te dringen: zoo veel is zeker, dat, zelfs volgens het algemeene gevoelen, verborgene misdaden, die de veiligheid der Maatschappij in gevaar brengen, bijna altijd, en soms langs de zeldzaamste wegen, aan het licht komen. Hieruit ontstaan dan voorvallen, die, bij de verdienste der waarheid, al het treffende en onderhoudende van den Roman hebben, en die vooral uit geregtelijke lijfstraffelijke Akten kunnen getrokken worden; gelijk sommige der bekende verzameling Causes célèbres, eenige door meissner verhaalde (en wel eens verfraaide) gebeurtenissen, en de voor ons liggende verhalen van den Heer christemeijer.
Dit werk schijnt, althans volgens den Titel en de Voorrede des Schrijvers, niets dan waarheid te behelzen, op geregtelijke oorkonden rustende; en wij hebben ook slechts zelden eenige verfraaijing van stijl ontmoet, die eene wijziging, althans in den vorm, zou doen vermoeden. En toch zijn deze verhalen zoo belangrijk, zoo verrassend in de uitkomst, zoo sprekend is de tusschenkomst der Voorzienigheid in de meeste, dat wij onzen Lezeren, die uitspanning in Romans zoeken, in plaats dezer, thans, door de overgroote meerderheid der prullen in dit vak, meestal nuttelooze, lektuur, gerustelijk boeken, als dat van den Heer

{==113==} {>>pagina-aanduiding<<}
christemeijer, waarvan ons in de Voorrede een tweede bundel beloofd wordt, durven aanbevelen. De stijl is noch plat noch gezwollen: slechts eene enkele maal, zoo als wij boven zeiden, (vooral bl. 139 env., waar hij aan zijne helden ook verdichte redevoeringen en zamenspraken in den mond legt, die zij, naar de mate hunner beschaving, dus niet kunnen gehouden hebben) zien wij trekken van blijkbaren opschik. Doch deelen wij onzen Lezeren kortelijk den inhoud dezer verhalen mede.
In het eerste zien wij een onschuldig slagtoffer der schromelijkste vergissing, om zijne gelijkvormigheid met eenen moordenaar, door het rad ter dood gebragt; doch 15 jaren later dien moordenaar, door den zonderlingsten zamenloop van omstandigheden, ontdekt. De schijn was den eerstgenoemden volkomen tegen. Hij was een veearts, wat los van gedrag en doodarm, terwijl de vermoorde eene gegoede weduwe was; eene obligatie op hem was alleen op het punt geweest van door den moordenaar te worden medegenomen, en twaalf getuigen traden tegen hem op. En toch bedroog ook hier de schijn! Een Predikant, die den ongelukkigen ter dood had helpen bereiden, terwijl deze zijne onschuld tot op het laatste oogenblik beweerde, ontmoet, 15 jaren later, door allerlei oponthoud later, dan hij voornemens was, te Amsterdam in de schuit gaande, eenen jager, die treffend op den ter dood gebragten veearts geleek, en zich door zijn kwaad geweten zelf verried. Intusschen, hoezeer de misdaad ontdekt werd, de misdadiger ontsnapte, en de onschuldige was geradbraakt. Hier blijven nog altijd duisterheden over in Gods wegen, die het ons past te eerbiedigen, en de ontknooping in de Eeuwigheid te verwachten.
In het tweede wordt de onschuld luisterrijk aan den dag gebragt. Eene dienstmeid in eene school, bij haren minnaar een onecht kind hebbende, werpt dit in het water; kort daarna worden er eenige lepels gestolen. Zij belet het voorgenomene baggeren in de naburige

{==114==} {>>pagina-aanduiding<<}
gracht, door het beschuldigen van eenen boodschaplooper. Deze, uit de school weggezonden, klaagt de beschuldigster aan; doch de schijn is tegen hem. Maar eindelijk wordt de vrouw van een' pruikmaker gevat. Zij verzint eerst eene onwaarheid tegen den armen boodschaplooper; doch, daar haar man nu ontsnapt, doet zij der waarheid hulde, en bekent, dat deze de dief was. Maar nu werd de zaak van de dienstmeid en haren minnaar onderzocht, en het bleek, door tegenstrijdige bekentenissen, dat er een geheim was, hetwelk daarop door baggeren in de gracht werd ontdekt. - Hoe zonderling moest hier alles zamenloopen tot ontdekking van den kindermoord!
Niet minder treffend is het derde geval: de Koetsier Jakob. Het is te ingewikkeld, om er een kort verslag van te geven; doch alles liep zamen, om een' zekeren eerlijken, maar, in eenen roes, geweldig driftigen koetsier, als moordenaar eens zadelmakers, die den avond bij hem had doorgebragt, te doen verdenken. Nogtans was hij, schoon met het zwaard over het hoofd gestraft en tot 30 jaren tuchthuisstraf veroordeeld, volkomen onschuldig. Een in het huis verscholen dief had den zadelmaker, bij eene korte afwezigheid des koetsiers, vermoord, zich weggemaakt, en gaf zich naderhand zelf wegens deze daad aan. - Het geval luidt romanesk; maar de bijomstandigheden maken het niet onwaarschijnlijk.
In den raadselachtigen Vreemdeling wordt, door een zonderling toeval, het lijk van een' vermoorde gevonden, en, door een' nog zonderlinger zamenloop van omstandigheden, de moordenaar, na verloop van 15 jaren, ontdekt.
Van eenen geheel anderen aard is de geschiedenis van den armen Schrijnwerker. Hier is geene ontdekking eens verborgenen moordenaars door zonderlinge wegen der Voorzienigheid; in tegendeel, een reeds gegrepen moordenaar weet, door fijngesponnen list, zijne Regters, het Publiek, en - zoo wij van ons tot anderen

{==115==} {>>pagina-aanduiding<<}
mogen besluiten - ook de Lezers zijner Geschiedenis te misleiden. Eerst na eenen, althans uitwendig, voorspoedigen levensloop erkent hij op zijn doodbed zijne schuld. De Schrijver deelt dit mede als een' wenk voor Regters; maar wij moeten opmerken, dat, als men de verzekering, door den schrijnwerker van zijne onschuld aan den Predikant gedaan, en onder zulke omstandigheden gedaan, niet mogt gelooven, men nog veel minder kon hechten aan de betuiging zijner onschuld, door den veearts in het eerste verhaal, onder veel meer bezwarende omstandigheden, afgelegd, en die toch waarlijk onschuldig was. Volgens den heiligen regel, van liever tien schuldigen te laten ontsnappen, dan éénen onschuldigen ter dood te brengen, konden dus de Regters, in het geval des schrijnwerkers, niet anders handelen, dan zij werkelijk deden. Dit verhaal is, voor het overige, met de meeste levendigheid van stijl - hier en daar zelfs wat veel opgesmukt, gelijk wij boven zagen, - verhaald.
De stem van den Godsdienst biedt ons aangenamere stoffe: eenen dief, die, in huis geslopen om te stelen, door het luide gebed des huisvaders, dat hij beneden zich hoort, tot inkeer komt, en de woning verlaat, zonder zijn opzet te volvoeren.
Het laatste dezer verhalen geeft eene belangrijke waarschuwing aan jonge lieden, om zich voor de strikken te wachten, die men, helaas! ook in ons Vaderland maar al te veel aan de onschuldspant. Een jong, deugdzaam landmeisje ware bijna de prooi geworden van eenen doorslepenen, verleidelijken, rijken wellusteling. Hij bezigt daartoe hetzelfde middel, waardoor lovelace clarissa, thornhill olivia, (in den Vicar of Wakefield) en kraijestein susanna bronkhorst zoekt in het net te lokken; twee listige koppelaarsters, waarvan de eene de rol eener oud-Tante van het bestemde slagtoffer, de andere die harer Gezelschapsjuffer speelt. Op deze wijze in Amsterdam en in een slecht huis gelokt, is het ongelukkige meisje op

{==116==} {>>pagina-aanduiding<<}
het punt om voor geweld te bezwijken, toen haar geschreeuw de omstanders tot hare bevrijding doet toesnellen. - Deze geschiedenis en die der lepels zijn dus uitreddingen; de overige (met uitzondering van die des schrijnwerkers) behelzen strafgerigten. Maar, zal men ligt vragen, waarom dan het booze niet liever vóór de uitvoering belet, dan het zoo laat, somtijds een' halven leeftijd en meer, te straffen? Vermetele vragen, die slechts de Eeuwigheid volkomen kan beantwoorden! Gods wijsheid staat ons borg, dat het, zonder krenking van ons dierbaarste goed, onze vrijheid, niet mogelijk was, die misdaden te beletten. En wat het late der straf aangaat, daaromtrent heeft de groote plutarchus, onder den overvloed zijner doorwrochte zedelijke geschriften, ook een boekje achtergelaten, hetwelk bijna een' Christelijken geest ademt. Slechts ééne plaats uit hetzelve, die geheel niet vreemd aan het onderwerp van dit boek is, moge onze Lezers, die het nog niet kennen, over deszelfs waarde doen oordeelen, en dit artikel besluiten: ‘Het betaamt ons, wanneer wij op God zien, die, schoon geene vrees of berouw over eenige daad kennende, nogtans de straf uitstelt en zijnen tijd afwacht, ontzag te koesteren, en genade en langmoedigheid als een gedeelte zijner deugden te erkennen, die God daardoor ten toon spreidt, dat Hij wel enkelen, door hen spoedig te straffen, verbetert, doch velen door vertraging van straf heil aanbrengt en tot rede wil opleiden. Hij zendt dus zijne straf niet aan allen gelijkelijk. Maar, hetgene ongeneeslijk is, rukt Hij terstond uit het leven en snijdt het af, als zijnde het allerschadelijkst voor anderen, doch meest voor zich zelven, altijd in de ondeugd te verkeeren; hun, daarentegen, die meer uit onkunde van het goede, dan uit verkiezing van het kwade, eene hebbelijkheid tot ondeugd verkregen, geeft Hij tijd tot bekeering;
maar, zoo zij volharden in het kwaad, zullen ook zij regtvaardige vergelding ontvangen: want het is niet te vreezen, dat zij Hem zullen ontkomen.’








{==117==} {>>pagina-aanduiding<<}

Xenophontis Ephesii de Anthia et Habrocome Ephesiacorum Libri V. Graece et Latine. Recensuit, adnotationibus aliorum et suis illustravit Petrus Hofman Peerlkamp, Gymnasii Harlemensis Rector.

(Vervolg en slot van bl. 84.)
Pag. 82. In den tekst staat: ὅπου Άβροϰόμης ὀϕθείη, ὄυτε ἄγαλμα ϰατεϕαίνετο ὄυτε &c. Dit ϰατεϕαίνετο mishaagt aan de uitleggers. De Heer peerlkamp gist, dat het zijn moet ϰαλὸν ἐϕαίνετο: Abrocomes was zoo schoon, dat, bij hem vergeleken, zelfs geen beeld voor schoon gehouden werd. Hoe specieus de gissing ook zij voorgedragen, en met welke bewijzen bekleed, nemen wij echter de vrijheid, van den geleerden Man zediglijk te verschillen. Vooreerst houden wij voor vast, dat ϰατεϕαίνετο hier niets anders beteekent, dan het eenvoudige ἐϕαίνετο: men zie stephani Thes. Tom. III. p. 31, en voege daarbij demosth. De fals. Legat. p. 348. ed. reisk. Nu zou de zin zijn: waar Abrocomes gezien werd, of verscheen, daar verscheen geen beeld. Gelijk wij van iemand, die voor zijne taak berekend is, gewoon zijn te zeggen: waar deze komt, behoeft geen andere te komen. Maar wanneer men nu met peerlkamp leest
ϰαλὸν ἐϕαίν, dan beteekent ϕαίνεσθαι hier niets meer dan δοϰεῖν, en beantwoordt niet meer aan ὄπτεσθαι, waardoor, naar ons gevoel, een groot deel van de kracht der tegenstelling verloren gaat. Eene andere reden, waarom wij van den Heer peerlkamp verschillen, ligt in de bijzondere beteekenis van de uitdrukking ὀυ ϕαίνεσθαι of ϰαταϕαίνεσθαι. Dewijl hier ὅπου voorafgaat, waaraan ἐϰεῖ correspondeert, zoo moet men lezen, alsof er stonde: ἐϰεῖ ὄυτε ἄγαλμα ἐϕαίνετο, en dit is hetzelfde met ὀυδαμοῦ ϕαίνεσθαι. Deze uitdrukking nu beteekent niets anders, dan, in de vergelijking met iets anders, als ware het, verdwijnen, en niets worden. Zoo vindt men het bij voorb. bij dio chrysost. Or. XXX. p. 308. A. τοῦτο δὲ έυθὺς ἐξίτηλον γίγνεσθαι,
ϰαὶ μηδαμοῦ ϕαίνεσθαι. Eene menigte andere voorbeelden worden aangevoerd door wyttenb ad Phaed. p. 182. - Dewijl in den tekst de woorden ἄγαλμα en ἐιϰὼν bij elkander gevoegd worden, zou over deze vereeniging en het verschil van beider beteekenis een enkel woord hebben kunnen gesproken worden. Zoo leest

{==118==} {>>pagina-aanduiding<<}
men bij julian. p. 134. C. ὀυ μὴν ἄγαλμα, ὀυδὲ ἐιϰὼν. (Wij beroepen ons meermalen op julianus, omdat wij hem het laatst gelezen hebben, en hij nog het levendigst in ons geheugen ligt).
Pag. 88. Hier ware misschien een enkel woord over de phrase τὰ πρῶτα ϕέρεσθαι (voorkomende in den tekst, p. 2. l. 7.) niet ongepast geweest; niet zoo zeer om de uitdrukking zelve, die zeer gewoon is, maar omdat wesseling op herodot. p. 727. beweert, dat men altijd ϕέρεσθαι moet zeggen, en niet ϕέρειν. Zoo oordeelt ook valckenaer, ibid. en hemsterh. ad lucian. Tim. XXXV. Wij weten niet, hoe deze drie lettergrooten het zouden gemaakt hebben met de voorbeelden, door jacobs bijgebragt, Anthol. Palat. III. p. 431. en Anthol. Gr. VI. p. 311. Vergel. ook de Litterarische Analekten van f.a. wolf, I. p. 102 sq.
Pag. 90. Quomodo Xenophon scripserit, est incertum, scribere certe debuit cet. Deze Bentlejaansche trek is aan peerlkamp zoo ontvallen. Wij houden te veel van hem, dan dat wij op hem zouden kunnen knorren.
Pag. 91. In den tekst staat: ἑϰάστη δὲ ἀυτῶν ὅυτως ὡς πρὸς ἐραστὴν ἐϰεϰόσμητο. Er gaat in den tekst niets vooraf, waar dit ἑϰάστη ἀυτῶν op slaan kan. Hemsterhuis en ook peerlkamp, in zijn Specim. Observ., wilden het ontbrekende, ieder op zijne wijze, door eene gissing aanvullen. Maar een geleerd Recensent van dit Specimen, in de Jaarboeken van het Koningrijk Holland, had opgemerkt, dat, hoewel er in het naastvoorgaande van geene meisjes uitdrukkelijk was gewag gemaakt, men echter bij de daar vermelde dingen aan meisjes denken moest, en dat hiertoe het ἑϰάστη ἀυτῶν moest gerefereerd worden: in welke opvatting peerlkamp berust. En te regt. De aanmerking van dien Recencent is fijn en juist. Men vindt hier eene zekere grata negligentia orationis, waarvan de voorbeelden niet zeldzaam zijn, maar dikwijls over het hoofd worden gezien. Peerlkamp kent die voorbeelden zoo goed als wij. Maar, daar hij ze te dezer plaatse niet heeft bijgebragt, willen wij, niet om hem iets te leeren, maar om voor anderen nuttig te zijn, eenige dergelijke stalen van die grata negligentia aanvoeren. Herodot. p. 18. νεόγαμός τε γάρ ἐστι,
ϰαὶ ταῦτά ὁι νῦν μέλει. Welke ταῦτα? Zie valcken. Plato Apol. Socr. Vol. I. p. 44. sq. Bipont. ἀξιῶ ὑμᾶς ἀλλήλους διδάσϰειν, ὅσοι ἐμοῦ

{==119==} {>>pagina-aanduiding<<}
πώποτε ἀϰηϰόατε διαλεγομένου. πολλοὶ δὲ ὑμῶν ὁι τοιοῦτοί ἐισιν: multi vestrum tales sunt. Wij vragen, quales? Cicer. Tuscul. Quaest. I. Cap. 2. In Graecia musici floruerunt, discebantque id omnes. Waar wij met ernesti vragen: quorsum id pertinet? Hij antwoordt: artificium intelligendum est: sed malim ideo. Dit laatste hadden wij van ernesti niet verwacht, die zelf zoo schoon over de grata negligentia geschreven heeft. Cic. l. c. Cap. 11. Democritum omittamus: nihil est enim apud istos, quod non atomorum turba conficiat. Waar zijn die isti genoemd?
Pag. 95. ἡ πολλὴ. De verandering, door peerlkamp voorgeslagen, van ἡ in ἧς is schijnbaar zeer gering en gemakkelijk. Maar niet ligt zou iemand, die minder Grieksch verstond dan peerlkamp, daarop gevallen zijn.
Pag. 96. ὀϕθαλμοὶ, ϕαιδροὶ μὲν ὡς ϰόρης, ϕοβεροὶ δὲ ὡς σώϕρονος. De tegenstelling der woorden ϕαιδρὸς en ϕοβερὸς wordt uitmuntend opgehelderd. De Grieken schijnen deze zamenvoeging aardig gevonden te hebben. Zoo lezen wij bij julian. 88. A. ἐν τοῖς δοϰοῦσι ϕοβεροῖς ϕαιδρός.
Ibid. In den tekst p. 2. l. 19. staat: ὅπλα, γωρυτὸς ἀνημμένος, τόξα, ἄϰοντες ϕερόμενοι, ϰύνες ἑπόμενοι. Met het hoogste regt heeft peerlkamp deze plaats zóó doen drukken, vertalende: Arma illius erant pharetra suspensa, arcus, tela. Wij willen echter niet ontkennen, dat dit ϕερόμενοι ons in het begin flaauw en verdacht voorkwam, zoodat wij zelfs aan πτεροῦμενοι of πτεροείμονες begonnen te denken, gelijk de πτερόεντες ὀϊστοὶ bij homerus; thans echter begrijpende, dat xenophon eene tegenstelling heeft willen maken van de ὅπλα ϕερόμενα en ἑπόμενα, berusten wij in den gewonen tekst.
Pag. 99. Wij weten van dit moeijelijke περιποιημένην ook al niet veel beters te maken, dan de Heer peerlkamp er van gemaakt heeft. Hier schijnt een buitengewoon vrouwelijk wezen te worden aangeduid, dat door Diana in hare bijzondere bescherming is genomen.
Ibid. γονεῖς - ἐμαϰάριζον. Beati praedicabantur parentes, qui tantae pulcritudinis matrem genuissent. Zeer goed wordt de form γονεῖς voor γονέας tegen dorville en locella verdedigd. Voorts had de Heer peerlkamp de litteratuur dezer Aanteekening zeer kunnen verrijken, door zich te beroepen op wetstein's N.T. Luc. XI:27.
Pag. 102. Het woord ἀνέραστος wordt daar door thomas

{==120==} {>>pagina-aanduiding<<}
magister verklaard: ὁ μὴ ἐρῶν ϰαὶ ὁ μὴ ἐρῶμενος; bij welke gelegenheid peerlkamp eenige adjectiva noemt, die tegelijk eene active en passive beteekenis hebben. Hij schijnt hier niet gedacht te hebben aan de Aanteekening van hemsterh. op Lucian. I. 179. en van d.a. van lennep op Phalaris, pag. 207 en 293. In het voorbijgaan vragen wij de uitleggers van het N.V., of het moeijelijke ἐυπερίστατος ἁμαρτία, Hebr. XII:1. ook zoo kan worden opgevat? zoodat men niet moete vertalen: zonde, die ons ligtelijk omringt, circumstat; maar: zonde, die ons ligtelijk terug doet keeren in het begin of midden van onzen loop. Meermalen beteekent toch περιϊστημι iets ómzetten, circumagere in contrarium, gelijk budaeus zegt, Commentar. Ling. Gr. p. 226. Maar dit in het voorbijgaan. Men vindt op deze zelfde bladzijde eene drukfout: Biblioth. Crit. Vol. III. pag. 11. p. 37; dit moet zijn Vol. III. P. II. p. 35. Ook moet daar gelezen worden στρα τεύματος in plaats van στρατὸς. De voorbeelden, hier bijgebragt ten bewijze, dat woorden als
πλῆθος &c. wel eens met een verbum plurale, en zelfs met een participium plurale Mascul. gen. geconstrueerd worden, konden vermeerderd worden met beroep op ast ad Plat. Legg. p. 63. en op porson ad Euripid. Hecub. vs. 38, 39.
Pag. 116. τὰς ὄψεις τὰς ἑαυτῶν. Met goede voorbeelden bewijst peerlkamp, dat ἑαυτῶν hier voor ἀλλήλων kan en moet genomen worden. Wie derhalve er een N.V. op na houdt, met wit papier doorschoten, teekene deze Noot aan bij Philipp. II. 12, en voege daarbij, zoo het hem belieft, heindorf ad Plat. Vol. III. p. 211. ast ad Plat. Polit. p. 450, 643.
Pag. 119. τοσοῦτο δὲ ἐστέναξεν ἄν ποτε. Na naauwkeurig gelezen te hebben de Aanteekeningen van hemsterhuis, locella en peerlkamp, is en blijft dit τοσοῦτο voor ons een struikelblok. Dat τοσοῦτο dikwijls vertaald kan worden slechts, tantummodo, is bekend, en wordt door locella en peerlkamp nader bewezen. Maar wij ontkennen, dat τοσοῦτο ἐστέναξε, zoo geheel geïsoleerd daar staande, ooit beteekenen kan: hij zuchtte slechts. Er zijn, namelijk, twee gevallen, waarin τοσοῦτο gemelde vertaling toelaat: vooreerst, wanneer, gelijk dikwijls gebeurt, μόνον er bij verstaan moet worden; ten anderen, wanneer de geheele zin aanduidt, dat τοσοῦτο, hetwelk zoo veel en zoo weinig beteekent, in deze laatste beteekenis

{==121==} {>>pagina-aanduiding<<}
moet opgevat worden. In beide gevallen vindt men iets, of in het voorgaande of in het volgende, hetwelk, als ware het, het ὅσον is, waarop dit τοσοῦτο slaat. Als de Chorus bij Euripid. Hippol. 804. zegt: τοσοῦτον ἴσμεν, zoo veel weten wij, dan slaat dit τοσοῦτο op vs. 802, en hieruit blijkt, dat de zin is: dit weten wij slechts. (Men zie op die plaats valcken., ook aangehaald door peerlkamp.) Even zoo is het met τοσοῦτον δέομαι, δύναμαι &c., welke uitdrukkingen, zoo als zij daar staan, even zoowel beteekenen kunnen: zoo veel vraag ik, kan ik, als: zoo weinig vraag ik: maar de zamenhang der rede beslist de beteekenis. Maar bij xenophon staat τοσοῦτο δὲ ἐστέναξε geheel op zich zelve, en noch in het voorgaande, noch in het volgende is iets, waarop dit τοσοῦτο slaan kan: en juist de zamenhang moest hier de beteekenis van slechts, alleenlijk, regtvaardigen. Inderdaad, men kan in zulke kleinigheden niet te voorzigtig zijn. Wij zeiden voorbedachtelijk, dat τοσοῦτο door slechts kan
vertaald worden; maar beteekenen kan het dit nooit. Peerlkamp haalt uit xenoph. eph. deze plaats aan: τοσοῦτον ἠδυνήθην τὸ σῶμα διασῶσαι. Dit kan vertaald worden: ik kon slechts het ligchaam behouden. Maar eigenlijk staat er: zoo veel kon ik, het ligchaam behouden. Het kenmerk derhalve, dat men τοσοῦτο mag vertalen door slechts, bestaat hierin, dat men het kan verwisselen met zoo veel. Nu vergelijke men de plaats van xenoph. eph. Onmiddellijk vooraf gaat: De jonge lieden schaamden zich, elkander de waarheid te openbaren. Nu volgt τοσοῦτο δὲ ἐστέναξεν ἄν ποτε Ἀβροϰόμης. Nu levert het een' goeden zin: Abrocomes zuchtte slechts. Maar om deze vertaling van τοσοῦτο door slechts te wettigen, moet men het kunnen verwisselen met zoo veel. En stelt men dit zoo veel in de plaats, dan komt er geen zin uit. Ja, wat meer is: op alle plaatsen, waar τοσοῦτο door slechts kan vertaald worden, beteekent het eigenlijk zoo weinig. En dus zou hier staan: zoo weinig
zuchtte Abrocomes. Wij gelooven derhalve, dat de Heeren uitleggers van xenoph. ephes het met ons ééns zullen zijn, dat τοσοῦτο hier door slechts niet vertaald kan worden. Wat dan? Wij weten het niet, Lezers! Is de plaats ongeschonden, dan gelooven wij niet, dat een bis daarvan gemakkelijk bij eenig ander Aucteur zal gevonden worden. Kan τοσοῦτο ook een enkele uitroep zijn? Vergel. hesych. in ν. τόσσον. Althans zoo schijnt musgrave ook op te

{==122==} {>>pagina-aanduiding<<}
vatten eene plaats bij euripid. Ion, 386. Είς γὰρ τοσοῦτον ἀμαθίας ἐλθοίμεν ἂν: tot welk eene dwaasheid zouden wij komen!
Pag. 123. Megamedes en Evippe zagen, dat de schoonheid van Anthia verwelkte, terwijl de oorzaak van hare kwaal verborgen was, τὴν ἀιτίαν ὀν ϕαινομένην τῆς συμϕορᾶς. Bij de plaatsen, hier door peerlkamp regt ter snede aangebragt, had vooral kunnen gevoegd worden de beschrijving, door julianus gegeven, p. 347, van den op zijne stiefmoeder verliefden Antiochus, wiens ligchaam uitteerde, σαϕῆ μὲν ὀυϰ ἐχούσης ἀιτίαν τῆς νόσου, μᾶλλον δὲ ὀυδ᾽ ἀυτῆς, ἥτις ποτέ ἐστι, ϕαινομένης.
Pag. 125. Om achter de ziekte van Anthia te komen, raadpleegde men de priesters en wigchelaars. Deze ἔθυον - ἐπέσπενδον - ἐπέλεγον ϕωνὰς βαρβαριϰὰς - ϰαὶ προσεποίουν ὡς ἐίη τὸ δεινὸν ἐϰ τῶν ὑποχθονίων θεῶν. Hemsterhuis, locella en peerlkamp weten met dit προσεποίουν geen' raad. En geen wonder, voorzeker! Hemsterhuis gist, dat men lezen moet, προσεποιοῦντο: et simulabant, malum illud esse immissum a Diis inferis; welke gissing door locella en peerlkamp wordt goedgekeurd. Wij voor ons kunnen, zoo wij ons hart regtuit moeten spreken, ons zegel aan deze verandering niet hechten. Om niet te zeggen, hoe onwaarschijnlijk het ons voorkomt, dat xenoph. ephes., door, te midden van een eenvoudig verhaal, het woord veinzen te gebruiken, zijne lezers hier aan een priesterbedrog zou hebben willen doen denken; zoo is vooral de beteekenis van veinzen, welke in dezen zin door de genoemde uitleggers aan het woord
προσποιεῖσθαι gegeven wordt, bij ons zeer verdacht. Eigenlijk beteekent προσποιεῖσθαι sibi aliquid affingere, en vanhier is de overgang tot de beteekenis van veinzen, simulare, zeer gemakkelijk. Maar dit veinzen betreft altijd onze zaak, onze gedachten enz. Zoo kan ik zeggen προσποιεῖσθαι ϕιλίαν, ἐύνοιαν enz. vriendschap, goedwilligheid jegens iemand veinzen. De zaak, derhalve, die geveinsd wordt, betreft den veinzer zelven, en niet eenen anderen. Als ik dus zeggen wil, mihi aliquid affingo, simulo, dan gebruik ik προσποιοῦμαι: maar wil ik uitdrukken, fingere aliquid, comminisci, dan zeg ik πλάττω of πλάττομαι; en dit woord had, volgens de opvatting der uitleggers, xenophon ephes. moeten gebruiken. Wij ontkennen daarom niet, dat πλάττειν en πλάττεσθαι dikwijls hetzelfde beteekenen met
προ-
{==123==} {>>pagina-aanduiding<<}
σποιεῖσθαι (zie b.v. xenoph. Memor. Socr. II. 6, 37.); maar wij gelooven niet, dat προσποιεῖσθαι denzelfden omvang van beteekenis heeft als πλάττειν en πλάττεσθαι. Deze woorden beteekenen en fingere en sibi aliquid affingere, i.e. simulare; terwijl, zoo ver wij ons herinneren, προσποιεῖσθαι slechts de laatste en niet de eerste beteekenis heeft. Xenophon had dus moeten schrijven ἔπλαττον of προσέπλαττον. Vraagt men nu, of wij dit laatste woord voor de ware lezing houden? Zeker zouden wij het de voorkeur geven boven προσεποιοῦντο; maar keuren het daarom niet goed, dewijl de boven gemaakte bedenking, of het wel waarschijnlijk zij, dat xenophon hier van priesterlist zou hebben willen spreken, ook op het woord προσπλάττειν toepasselijk is. Hemsterhuis zegt: si lectio προσεποίουν proba
fit, significabit: et illud commentum addebant, insuper fingebant. Een weinig daarna leert ons locella uit dorville ad Charit., dat cocchius onder het woord
προσεποίουν een streepje gehaald had: quocirca, zegt locella, credere licet, eum in comparatione Codicis Florent. obscure scriptum hoc verbum reperisse. Is dit laatste waar, dan, gelooven wij, zal elk, die eenigzins met geschrevene Codices bekend is, ons toestemmen, dat in een woord, uit zoo vele syllaben bestaande, die onduidelijkheid gemakkelijker in het midden, dan in het einde of in de terminatie ontstaan kon. Dit zou een nieuw bewijs zijn, zoowel tegen προσεποιοῦντο, als vóór de gissing, die wij oogenblikkelijk zullen voordragen. Ik trek van de Hemsterhuisiaansche uitlegging, om bijgebragte redenen, de denkbeelden van fingere en commentum af, en houde, addebant, insuper dicebant. Hiermede komt overeen de gissing van dorville, door locella aangehaald, προσετίθουν. Ik stel mij daarenboven een woord voor, zeer vatbaar voor misschrijving, en waaruit gemakkelijk προσεποίουν kon geboren worden: en, dit alles bij elkander genomen, geloof ik, dat xenoph. ephes. geschreven heeft, προσεπεῖπον, insuper dicebant. Dit woord vindt men niet in den Thesaurus van stephanus; maar budaeus heeft het in zijnen Commentar. Ling. Gr. p. 36. En budaeus was, naar het
oordeel van valckenaer, een man, quo nemo Graece doctior fait. Wij hebben onder anderen dit woord gevonden bij eustath. ad. Il. Z. p. 523.
Maar wij moeten eindigen. Ten slotte dus zij het ons ver-
{==124==} {>>pagina-aanduiding<<}
gund, hier nog eenige litterarische kleinigheden neder te schrijven, die ons zoo voor de hand zijn gekomen, en met welker mededeeling wij den geleerden peerlkamp geen' ondienst hopen te doen.
Orelli heeft in zijne bewerking van Isocrat. Orat. περὶ άντιδοσέως door mustoxydes, 1814, de volgende gissingen op xenoph. ephes. voorgedragen, pag. 463. Op bladz. 208, naar de uitgave van mitscherlich, wil hij gelezen hebben: τῶν πώποτε γαμουμένων - ὑπάρξει. Pag. 211. ῶν ἐπεθύμησαν (διὰ) χρόνων πολλῶν. Pag. 213. interpungeert hij: ἐϰάλει μέγα, ἐις ὑπόμνησιν. Pag. 217. ϰαὶ πόθος ϰαὶ μέθη. Ἐν τούτῳ ϰαὶ (ἡ) ἀρχή. Pag. 231. ἠπόρει, ὅ, τι ποιήσει; gelijk pag. 235, 251, 310. Pag. 251. ϰαὶ (ἡ μὲν) σϰήπτεται, ὁ δέ. Pag.
255. τὸ τῆς ἡλιϰίας ἄλλως ἀνύποπτον ἦν; gelijk pag. 252. ϰαὶ ἄλλως ἀνδριϰόν.
In het derde stuk der Litterarische Analekten van f.a. wolf, uitgekomen in het jaar 1818, (hetzelfde jaar, waarin peerlkamp zijnen xenophon uitgaf) vindt men pag. 26 sqq. Conjecturae de locis nonnullis Achillis Tatii, Xenophontis Ephesii, Callistrati, aliorum. De Schrijver (f. jacobs) toont het Specimen Observatt. van peerlkamp te kennen, zie p. 37; maar de uitgave zelve van xenoph. ephes. kon hem niet bekend zijn. Jacobs verandert p. 7. (ed. peerlk.) πολλὰ ἀνανοοῦντες in πολλὰ ἅμα ἐννοοῦντες. Peerlkamp zegt, pag. 159. mihi dudum in mentem venerat ἅμα νοοῦντες. Nihil tamen nunc esse mutandum judico. Dit laatste kunnen wij ons van peerlkamp niet begrijpen. Even zoo leest jacobs op pag. 41 πολλὰ ἅμα πάθη, in plaats van πολλὰ ἄλλα πάθη. En niet alleen heeft peerlkamp deze zelfde verandering voorgeslagen, maar heeft haar zelfs in den tekst opgenomen; over welke te groote vrijheid hij zich echter beklaagt in de Praefatie, pag. 67. Pag. 7. περὶ ἀνδρὸς
ἔτι ϰατ᾽ ἐμοῦ σϰέψη. Beide, jacobs en peerlkamp, houden de plaats voor bedorven, en beide lezen σϰέψομαι. Maar jacobs, niet kunnende berusten in ϰατ᾽ ἐμοῦ, leest hier ϰαὶ γάμου. Pag. 8. Abrocomes en Anthia worden op zee aangevallen met een ἐλαυνομένῃ νηῒ τριήρης ἦν σὺν ὀξύτητι πολλῇ. Dit τριήρης ἦν is een crux interpretum. Mitscherlich houdt deze woorden voor eene parenthese, waarmede peerlkamp in zoo verre instemt, dat hij die woorden tusschen twee comma's plaatst. Maar in

{==125==} {>>pagina-aanduiding<<}
de aanteekening, p. 179, merkt hij te regt aan, dat, naar den eisch der parenthese, er zou moeten gelezen worden: τριήρης δὲ ἦν. Dit zelfde wordt ook door jacobs aangemerkt. Peerlkamp houdt, op het voetspoor van locella, deze woorden voor eene glos. Jacobs gelooft, dat men in plaats van τριήρης ἦν behoort te lezen δἰ ἐιρεσίαν. Wij herinneren ons elders bij porson dit of iets dergelijks gelezen te hebben: Jacobus neque ingenii neque doctrinae est expers, sed subinde audacior. Pag. 35. μή με ἐπὶ ἐϰείνην τὴν τιμωρίαν ἅμα προαγάγῃς. Jacobs emendeert: ὡς μαστροπὸς ἀγάγῃς. Pag. 30 ἤγετο δὲ ἡ Ανθία ἐπὶ τὴν τάϕρον· ϰαὶ ὁι ϰύνες δὲ ἦσαν Αιγύπτιοι. Beide, jacobs en peerlkamp, gissen, dat hier
gelezen moet worden ἤγετο - τάϕρον ϰαὶ ὁι ϰύνες· ὁι ϰύνες δὲ ἦσαν Αιγύπτιοι.
Ad pag. 149. ed. peerlk. De lezing van den Codex Florent. συνηραϕήϰει, door locella te regt een monstrum vocabuli genaamd, wordt door bast in συνεῤῥαϕήϰει veranderd. Men zie zijne Commentatio Palaegraph. in de Appendix ad Gregor. Corinth. p. 788. ed. schaef. Voorts had de Heer peerlkamp hier met vrucht kunnen gebruiken de Aanteekening van jacobs in Anthol. Gr. Tom. XI. p. 126.
Ad pag. 185. Over het gebruik van het woord ἄσμενος zie men vooral p.c. hess, Observ. Crit. in Plutarch. Vitam Timol. p. 20. Francof. 1818.
Ad pag. 207. Over het gebruik te dezer plaatse van den Aoristus ἐργάσασθαι, in plaats van het Futurum ἐργάσεσθαι, zie men hess l. c. p. 12, die te dezen aanzien van hemsterhuis verschilt en met peerlkamp overeenstemt. Dezelfde overeenstemming met peerlkamp en afwijking van locella treft men hier aan ten aanzien van de lezing ἐι μὴ τύχοι in plaats van ἐι μὴ τύχῃ.
Ad pag. 248. De lezing συμϕορὰν, door locella in den tekst opgenomen, wordt door bast goedgekeurd, ad Gregor. Corinth. pag. 232. ed. schaef.
Ad pag. 261. ϰαὶ τὰ πρῶτά γε τοῦ ἔρωτος ὁδοιπορεῖ ϕιλήματα. Dit is misschien de éénige plaats, waar de naauwkeurige, geleerde en tevens cordate peerlkamp eene zwarigheid met stilzwijgen voorbijgaat. Locella zet deze woorden over: Primi quidem amoris viae duces fuere oscula. Peerlkamp zegt, dat noch locella noch cocchius den zin van xenophon gevat hebben. Maar welke is dan

{==126==} {>>pagina-aanduiding<<}
de zin van xenophon? De zwarigheid ligt in het woord ὁδοιπορεῖν, hetwelk, gelijk bast zegt ad Gregor. p. 215, niet beteekent viae ducem esse, maar iter facere. Bast leest ὁδοιπόροι: et primum quidem amoris comites fuere oscula; gelijk de Franschen zouden zeggen: Mon amour fut accompagné de &c. Schaefer ad Gregor. l. c. verkiest liever ὁδοιποιεῖ: et primum quidem amoris stadium muniunt oscula &c. Voorts zie men over deze plaats jacobs, Anthol. Palat. III. p. 777.
Ad pag. 331. Omtrent de constructie van het woord ἐνοχλεῖν met een' Dativus en Accusativus, vergelijke men hess, l. c. p. 13.
Wij eindigen met eene Critische gissing te maken omtrent de Adversaria van peerlkamp. Abresch gist, p. 343, dat men, in plaats van σεμνὴν τηρήσειν, lezen moet ἦ μὴν τηρήσειν. Hierop zegt peerlkamp: eadem conjectura, si bene meminerim, in mentem venit Marklando ad Maxim. Tyr. III. 5. Dit is in zoo verre waar, dat markland deze gissing niet voorstelt op Diss. III, Sect. 5, maar op Dissert. XXXV. Peerlkamp heeft zeker in zijne Adversaria geschreven Dissert. 35, en daaruit is geboren III. 5, alsof hij geschreven hadde 3, 5.

Wij weten wel, dat wij de grenzen eener gewone Recensie verre zijn te buiten gegaan: maar het gebeurt ons ook niet alle dagen, zulke boeken te moeten beoordeelen. Wij doen hulde aan de geleerdheid en de werkzaamheid van den Heer peerlkamp, en wenschen hem hartelijk toe, dat God hem nog lange spare, ter handhaving van onzen vaderlandschen letterroem! Hij heeft reeds veel gedaan, en kan nog veel doen. Het Haarlemsch Gymnasium zij met zulk eenen Rector, en het geheele Vaderland met zulk eenen Letterkundige, gelukgewenscht!
Recensent, voorziende, dat hij te eeniger tijd in het geval zal komen, van zich op deze Recensie, als zijn werk, te moeten beroepen, en van de gemaakte aanmerkingen het noodige gebruik te maken, neemt de vrijheid, door onderteekening van zijnen naam, beslag op deze beoordeeling te leggen; geloovende tevens, dat de Heer peerlkamp deze openbaarmaking als een' waarborg zal beschouwen, dat wij ons, bij de beoordeeling van zijn voortreffelijk werk, vrij

{==127==} {>>pagina-aanduiding<<}
kenden van die onedele vitzucht en kleingeestigen letternijd, die wij wel eens, bij sommige onzer vaderlandsche Geleerden, met droefheid opmerkten.

e.a. borger.


Leyden, den 16 December 1819.






Maria Tesselschade Visscher, op het Slot te Muiden. Blijspel, door A. Beeloo. Te Amsterdam, bij M. Westerman. 1819. In kl. 8vo. 64 Bl. f :-8-:

Het oude Tooneel kende geene andere dan Treur- en Blijspelen, omdat de oude Tooneeldichters alleen bedoelden, den mensch, of van zijne beklagelijke, of van zijne belagchelijke zijde voor te stellen, en, daardoor, of treurige, of blijde aandoeningen te verwekken. Sedert men zich ruimer stof ter bewerking verkozen, en, te regt, begrepen heeft, dat het Tooneel zich niet, bij uitsluiting, tot het droevige of gelachverwekkende behoefde te bepalen, heeft men echter de oude onderscheiding willen behouden; en dwaze kunstregters hebben menig voortreffelijk stuk alleen daarom veroordeeld, omdat het eigenlijk noch Treur- noch Blijspel kon worden geheeten; even alsof ernstige stukken, schoon zij geene tranen afpersten, - of over het geheel aangename, schoon zij niet deden schateren, - en of zulke, waarin vreugde en droefheid elkander afwisselen, geene echte afbeeldingen van het menschelijk leven konden zijn, en niet zoo bewerkt konden worden, dat men ze met deelneming en genoegen aanschouwen, en er zedelijk nut uit trekken kon. De ondervinding heeft het tegendeel geleerd; en wij zijn het met voltaire eens, die gewis een bevoegd regter was, dat men geene soort van voorstelling van het Tooneel moet uitsluiten, en dat van alle soort datgene het beste gekeurd moet worden, hetwelk best bewerkt is. Maar nu is het evenwel, naar ons oordeel, wezenlijk een misbruik van den naam, wanneer men een stuk Blijspel noemt, waarin de Dichter zich niet, als hoofddoel, heeft voorgesteld, vrolijke tooneelen te schetsen, welke den aanschouwer vreugde en gelach veroorzaken; even als men het geen Treurspel heeten kan, waarin hij, door het voorstel van menschelijken tegenspoed, ellende of
verkeerd-
{==128==} {>>pagina-aanduiding<<}
heid, niet voornamelijk bedoelt, somberheid, gevoelig medelijden, of edele verontwaardiging, te doen geboren worden: a potiore enim parte fit denominatio.
Volgens deze aanmerkingen, draagt het stuk voorhanden den titel van Blijspel niet met genoegzaam regt. Het bedoelt geenszins voornamelijk de aanschouwers de lever te doen schudden, en stelt niet één belagchelijk karakter voor. Schoon er vrolijke tooneelen in zijn, deszelfs hoofddoel is ernst, is tesselschade voor te stellen in het algemeen karakter van eene verstandige, geestige, brave vrouw, eene warme, gedienstige vriendin, vijandin van twist, en, met betrekking tot liefde, boven zwakheid verheven. - Ziet hier het beloop.
Tesselschade komt, op eene noodiging van den Drossaard hooft en zijne vrouw, op het slot te Muiden, derwaarts geleid door constantijn huigens. Zij ontmoet er caspar barlaeus, die heimelijk op haar verliefd is, zijne liefde aan den Drost en zijne vrouw beleden heeft, en van dezen de verklaring heeft ontvangen, dat zij zijne liefde goedkeuren. Coenraad burg, minnaar, mede in het geheim, van hooft's dochter christine, en van haar weder bemind, heeft met haar het plan beraamd, om, door tesselschade, aan hare ouders kennis van hunne genegenheid te geven, en hun om toestemming tot hun huwelijk te verzoeken. Vondel, sedert eenigen tijd met den Drossaard in onmin, en wenschende met hem te verzoenen, is mede naar Muiden gekomen, om door tesselschade dien zoen te bewerken. Beide vinden gelegenheid om haar hun aanzoek te doen, en zij belooft aan beide, dat zij aan hun verlangen voldoen zal. Intusschen treft barlaeus haar alleen, en doet aan haar zijne liefdeverklaring; doch hij lijdt refuus; zelfs de voorspraak van hooft, daartusschen gekomen, baat hem niet. Tesselschade doet nu aan hooft het voorstel van verzoening met vondel, en, als zeker van wèl te zullen slagen, roept zij zelfs den laatsten te voorschijn; doch nu moet zij, op hare beurt, met hem de mortificatie eener weigering en eens heengaans van hooft ondergaan. (De Dichter had haar, naar ons oordeel, deze teleurstelling moeten besparen.) Zij overreedt echter hooft daarna; en deze neemt vondel weder, als vriend, aan. Ook gelukt het haar, en wel met kleine moeite, om de toestemming van den Drost en
zijne gade, tot de echtverbind-
{==129==} {>>pagina-aanduiding<<}
tenis van burg en christine, te verwerven; doch nu doet hooft, op zijne beurt, eene nadere poging, om haar hare hand aan van baarle te doen geven; dan zij blijft weigeren, als ongezind tot een tweede huwelijk. - In het laatste tooneel van het stuk treden nog vijf vrienden en twee vriendinnen van den Drossaard op, als, buiten zijn weten, door zijne vrouw ter maaltijd genoodigd, om de vreugde van dezen dag te helpen volmaken. Slechts één derzelve, echter, spreekt weinige woorden, en onder de zwijgende is (let wel!) ger. jo. vossius, een man, door sommigen, als geleerde, zelfs boven grotius geschat!
Om nu over het geheel ons gevoelen te zeggen: hoezeer de Dichter doet opmerken, dat het stuk een karakterstuk is, (in den algemeenen zin namelijk, dien wij hebben aangewezen) gelooven wij toch niet, dat dit genoegzame reden was, om alle intrigue, waarvoor het anders wel vatbaar geweest was, en dat het interessanter en aangenamer had kunnen maken, uit te sluiten. Ook komt ons de geheele inhoud niet gewigtig genoeg voor, om veel belang te wekken, of te verwachten, dat het stuk, ten tooneele gevoerd, zeer voldoen zal; gelijk de ondervinding op ons Amsterdamsch Tooneel, ondanks al de talenten van Mejufvrouw kamphuyzen, bereids geleerd heeft.
Verre intusschen zijn wij af, van aan hetzelve alle verdiensten te ontzeggen. In tegendeel, er zijn tooneelen, die ons zeer behagen; de versificatie is doorgaans gemakkelijk en vloeijend, en de zamenspraak hier en daar voortreffelijk. Ook ontbreekt het geenszins aan fijne scherts en comische bevalligheid, welke toonen, dat de Dichter goeden aanleg voor het Blijspel heeft; en wij durven hem zeer wel aanmoedigen, om dit zijn talent verder te beoefenen.
Maar nu moeten wij toch ook onze bijzondere aanmerkingen maken. De vrouw van hooft komt hier, naar ons oordeel, in een ongunstig licht voor. Zij wil geestig wezen, en is over het geheel laf. Zij snapt veel, toont weinig oordeel, en wil ons, als gemalin van den Drossaard, maar geheel niet bevallen. Zoo ook behaagt ons christine niet, als zijne dochter. Hare gemeenzaamheid met burg is die van eene kamenier met eenen livereibediende, niet die van eene welopgevoede juffer, vooral daar hare ouders niets van hunne liefde weten.

{==130==} {>>pagina-aanduiding<<}

Hooft is buitensporig in tesselschade's lof, en de Dichter vergat zich zeker, als hij hem, tegen zijne vrouw, zeggen liet:

In waarheid, drukte mij niet reeds een last van jaren, 
Ik ging op 't oogenblik mijn liefde aan haar verklaren; 


en als hij hem, op haar zeggen,

Mijn Heer gemaal vleit mij bijzonder, 


laat antwoorden:

'k Meen, mijn waarde! 
Bezat ik niet in u mijn' besten schat op aarde. 


Dit is weinig beter, dan het volgende in Mevrouw hooft's mond. Zij had, zegt zij tegen van baarle, onlangs opgemerkt, dat hij, in tesselschade's bijzijn, somber, stil, als in zich zelv' begraven geweest was, enz. en, als hij zich wil ontschuldigen, zegt zij hem regtuit, dat hij verliefd is. Hij bekent het ten halve, en nu laat zij zich dus hooren:

- Ja, is men verliefd, dan is men zeker woelig 
 
...... dan kan men immers vliên, 
En dikwijls somber zijn, maar tevens heimlijk juichen. 


Hoe hangt dit zamen, en hoe past dit aan de vrouw van hooft? Mij dunkt, deze moest eene deftige en waardige, hoewel minzame, matrone geweest zijn.
Hooft heeft wel groote gedachten van een huwelijk tusschen tesselschade en van baarle, als hij zegt: ‘Die echt zou zekerlijk een zegen zijn voor de aard'.’
Op bladz. 53 wenscht hooft zijne vrienden bij zich, en vraagt, naar den achtergrond van het tooneel gegaan zijnde:

Maar ziet mijn oog van verr' niet iemand in 't verschiet? 



Ja (antwoordt hij) 't is mijn oude knecht. 



Hier, sammer! (roept hij) wil toch komen. 



{==131==} {>>pagina-aanduiding<<}

Hij spreekt nog één' regel, en sammer verschijnt. Die oude sammer moet geen sammelaar, en nog zoo vlug op de koten, als zijn Heer goed van long geweest zijn!
De laatste regel van het stuk heeft ons gestooten. ‘Neêrland (zegt tesselschade zelve) zal ed'ler vrouwen nog dan tesselschade kweeken.’
Wij willen geene gebreken van taal en uitdrukking opmerken. Die zullen zich, met den tijd, van zelve verbeteren. Zoo ook, hier en daar, het stootende van het vers. Doch wij herinneren den Heere beeloo de aanmerking, (wij meenen van blair) dat, zoo in eenig dichterlijk werk proza te pas komt, het zekerlijk is in dat, hetwelk de verkeering der menschen, in het dagelijksch leven, nabootst. Wij houden ons overtuigd, dat zijn Ed. zich hier dikwijls anders en natuurlijker zou hebben uitgedrukt, dan hij gedaan heeft, zoo het rijm hem niet belemmerd had. - Nog ééne aanmerking, die ons schier ontslipt was. Tesselschade slaat van baarle's hand af, omdat zij (gelijk wij zeiden) tegen een tweede huwelijk is. Zij besluit hare weigering met eenige regels van cats, waarvan de laatste is: ‘Niet en gaat voor de eerste trouw.’ Was dit kiesch gezegd tot hooft en zijne vrouw, die beide te zamen in tweeden echt leefden? En hoe moest het der Drostinne smaken, dat haar man tesselschade's zeggen beaamde, met dezen regel: ‘Voorzeker, tessel's daân bestuurt een wijze rede’? Dit was waarlijk voor haar weder geen fraai compliment! Doch, gelukkig! de goede sloof bemerkte het niet.


Rosaura, of het geheime Gerigt van het Noodlot. Naar het Hoogduitsch van A. Lafontaine. Met Platen. II Deelen. Te Amsterdam, bij C.L. Schleijer. In gr. 8vo. Te zamen 703 Bl. f 7-4-:

Het Noodlot staat, gelijk wij onlangs elders zeiden, ons altijd tegen, en wij voelen niet, waarom dit Heidensch ding ons romanlezend Publiek moet worden opgedrongen: wij houden het woord en het denkbeeld, dat het uitdrukt, verderfelijk. Maar lafontaine meende het, vertrouwen wij, zoo erg niet, en men stelle er slechts het werkzaam bestuur der regtvaardig vergeldende Godheid voor in de

{==132==} {>>pagina-aanduiding<<}
plaats, zoo hebben wij op dezen Roman, van den kant der zedelijkheid, niets te berispen. Wat vinding en uitvoering betreft, staat deze verdichting met de vele andere soortgelijke, en daaronder voortreffelijke, van den Schrijver gelijk, en zal gewis met veel voldoening gelezen worden; en wij zouden ons bij meer dan één gedeelte uitgelokt gevonden hebben tot het geven eener vrij uitvoerige proeve, zoo niet de vele drukpersen ons aanhoudend bezig hielden, en wij echter onze Letteroefeningen moesten beperken naar het vroegere bestek.
De geschiedenis begint nagenoeg met een schandelijk bedrog en vreesselijk gruwelstuk, hetwelk eindelijk aan het slot regtvaardige vergelding vindt, gelijk het beschuldigend geweten den misdadiger reeds vroeger, en gedurig wederom, en eindelijk aanhoudend pijnigde. Wij willen den Lezer niet vooruitloopen, noch van zijn genoegen berooven, door den draad der geschiedenis en deszelfs ontknooping mede te deelen. Hij zal voortreffelijke menschen, zuivere, beschaafde zeden, en verschillende beminnelijke karakters geteekend zien. Overal zal hij de verbastering en afwijking van het goede tastbaar aangewezen, en zich tegen het verkeerde zien waarschuwen. Huisselijk geluk en genot zal hij ook hier als de kweekschool van het goede erkennen; en, gelijk bij zoo menigen anderen Roman, zal het hem eeniglijk smarten, dat het in de werkelijke wereld, en bij de tegenwoordige gesteldheid der menschen, zóó noch is noch worden kan. Maar wat schaadt dit? Waarom zouden wij ons niet mogen verplaatsen, ter verpoozing van de vermoeijenissen en ellende des levens, in eene wereld der verbeelding, indien wij maar zorgen, dat wij na deze verpoozing niet ongeschikter zijn voor onze tegenwoordige betrekkingen en werkkring, maar in tegendeel de menschheid door zoodanige tafereelen bij ons rijst in waarde en achting, en wij menigen wenk tot eigene veredeling tevens hebben opgezameld en nu voortaan behartigen? Men spele slechts den romanheld niet, en vordere geene romantische daden en verrigtingen van hen, die ons in de werkelijke en niet in de roman-wereld omringen. Ongelukkig, zoo men zijne vrouw of bruid niet beminnen kan, omdat zij niet zoo schoon is enz. als die in eenen roman, en zoo men in zijn gezin zich niet vergenoegen kan, omdat het niet zoo romanesk als in die fraaije verdichtselen is ingerigt. Tantum!



{==133==} {>>pagina-aanduiding<<}

De Schipbreuk. Uit het Fransch, gevolgd naar het Engelsch, van Miss Burney. Te Amsterdam, bij de Wed. H. van Kesteren en Zoon. In gr. 8vo. 306 Bl. f 3-:-:

Een Roman is eene dichterlijke voorstelling van tooneelen uit het menschelijk leven; een schilderstuk. Daarom is het even zoo natuurlijk, dat de menschen gaarne Romans lezen, als het natuurlijk is, dat zij gaarne een goed schilderstuk zien. Maar een schilderstuk, het hebbe dan ook een alledaagsch tooneel ten onderwerpe, moet goed geschilderd zijn; er moet geene onnatuur in heerschen; in tegendeel moet ieder, ook het geringste, voorwerp met vlijt bewerkt zijn, tot het geheel behooren, en in zekere mate de oplettendheid boeijen, zoowel als het hoofdvoorwerp. Is aan deze vereischten voldaan, dan beschouwt men met vermaak datgene op doek, wat ons in natura geen oogenblik zoude bezig houden. Het is de gave van nabootsing der natuur, die bewonderd wordt, en er ligt over het voor oogen gestelde een glans, dien het in het werkelijke leven nimmer heeft. - Nu staat het den schilder ook vrij, zich eene wereld te scheppen, situaties zamen te stellen, gelijk die misschien in de werkelijke nimmer zijn voorgekomen. Alleen heeft hij te zorgen, dat alles, in zijne soort, natuur zij en bijeen behoore. Daar moet niets wezen, wat stuit, wat er als vreemdaardig inkomt, wat niet bestemd is om belagchelijk te wezen, maar het door het verband wordt. Stijfheid en gezochtheid moeten verwijderd zijn om kort te gaan, alles, wat in die zamenstelling als onnatuur moet verschijnen. - Dit alles nu geldt ook van den Dichter, dus ook van den Romanschrijver, wiens werk in de rij van de voortbrengselen der dichtkunst op verre na niet de laagste plaats bekleedt, als vereischende wel mede de meeste moeite, gevoel en veelzijdigheid van oogpunten, en leverende zeker het meest boeijend en, zoo de Dichter zulks in het oog houdt, gelijk betaamt, ook van den zedelijken kant, nuttig onderhoud.
De Roman, dien wij hier voor ons hebben, voldoet aan geen van de opgenoemde vereischten. Hij bestaat uit eene, zonder de minste, belangwekkende, inwikkeling afloopende, met beurtelingsche redevoeringen (die gesprekken moeten hee-
{==134==} {>>pagina-aanduiding<<}
ten), en onnatuurlijkheden in karakters en beloop, aangevulde vertelling, aan welker eind de beminden - elkander krijgen. Nergens eene diepte; nergens eene zedelijke strekking.
Lady earlingford reist met hare zeventienjarige dochter viola uit Engeland naar Bengalen, waar haar echtgenoot zich bevindt. Zij lijden schipbreuk, maar, aan een stuk mast gebonden, komen zij op een eiland aan, waar toevallig ook juist eene kist van eenen neef, die mede op het schip was geweest, was aangedreven en op strand gezet, waardoor de schipbreukelingen voorzien werden met waskaarsen, boeken, messen, scharen, naalden, garen en andere noodwendigheden. Hier ontbreekt het nu niet aan bladzijden-lange uitroepingen en betoogen - onder anderen eene, regt wijsgeerig gestelde, vergelijking tusschen den man en de vrouw. - Het blijkt, dat nog een nabestaande der schipbreukelingen, maar die in het vaderland niet met haar op den besten voet gestaan had, en met haar op hetzelfde schip geweest was, op dit eiland was behouden. Nu zoude toch waarlijk ieder ander Christenmensch, in soortgelijke omstandigheden, hartelijk blijde zijn, eenen natuurgenoot te vinden; vooral zoude men dit van twee vrouwen verwachten, welke inderdaad wel eenen beschermer noodig hadden. Maar ja wel! Naauwelijks heeft Lady earlingford dien man herkend, of, terwijl zich op haar gelaat verwondering en bittere beschouwing uitdrukte, verwijderde zij zich, en besloot van daar te vertrekken. Er ontstaat een zeer pathetiek gesprek, waarin Lady earlingford onder anderen zegt: ‘Neen, mijnheer fitz aymer, gij zelf hebt eenen scheidmuur tusschen ons opgetrokken; uwe handelwijs is van zulk eenen aard, dat, noch in dit, noch in eenig ander oord, het immer te wenschen zij, dat wij elkander weder ontmoeten!’ - Ondertusschen het trekt bij; en de Lady, op dit eiland stervende, geeft, kort vóór haar verscheiden, eenen brief aan viola, om, zoo zij immer het geluk mogt hebben haren vader weder te zien, dien
hem te overhandigen, mits zij zelve tevreden ware met den inhoud, welken zij, vóór het overhandigen aan vader, mogt leeren kennen, en die niets geringers was dan het verzoek - viola aan fitz aymer ter vrouwe te geven. Na eenigen tijd komen zij dan ook van het eiland af en in Engeland, waar vader ook reeds is aangekomen. Alles loopt netjes los, en vader geeft,

{==135==} {>>pagina-aanduiding<<}
op den brief zijner overledene gade, gaarne en terstond zijne dochter aan fitz aymer. - Dit is het beloop van het vervelend verhaal, aan hetwelk het vignet beantwoordt.





Grieksch Leesboek van F. Jacobs. Ten dienste der Nederlandsche Jeugd bewerkt door G. Leen, Rector der Latijnsche Scholen te Zwol. IVde Deel. Poëtische Afdeeling. Te Zutphen, bij H.C.A. Thieme. 1819. In gr. 8vo. f 2-14-:

De geleerde en met regt beroemde jacobs heeft zich zeer verdienstelijk gemaakt bij de jeugd, welke opgeleid wordt tot de kennis der Grieksche taal, door het uitgeven van leesboeken voor de vatbaarheid van verschillende klassen. Het is bekend, met welk een nut de twee eerste stukjes ook in ons Vaderland zijn gebruikt en nog gebruikt worden. De Heer leen heeft een' goeden arbeid verrigt, door dezelve voor de Nederlandsche jeugd te bewerken. Hij verdient op nieuws onzen dank, door het uitgeven van dit poëtisch leesboek. Dat men het zoude kunnen gebruiken tevens met de tweede afdeeling, of zelfs bij het midden van de eerste afdeeling van jacobs' prozaïsche leesboeken, en dus op de laagste klassen, stelt de uitgever voor vast. Dan, dit komt ons zoo duidelijk niet voor. Wij meenen, dat de leerlingen gewoonlijk, ten minste voor alsnog, op die klassen de mate van Grieksche taalkennis niet bezitten, welke vereischt wordt om poëzij te verstaan, en het hun in den beginne meer verwart dan helpt, indien zij dadelijk en de prozaïsche en de poëtische taal leeren, welke toch zoo veel verschillen, dat men ieder bijna eene taal op zich zelve zoude kunnen noemen. Doch dit hangt af van het gebruik van dit boek, en beneemt niets aan deszelfs waarde. - De afdeelingen zijn in eene geleidelijke orde bevat. I. Elegeïsche Spreuken. II. Puntdichten. III. Stukken uit Homerus. IV. Herderszangen en Idyllen. V. Lierdichten. VI. Eenige stukken uit Tooneeldichters; en eindelijk eene Lyrische bijdrage voor de hoogste klassen, welke men verschuldigd is aan den Heer tiersch. Wij twijfelen niet, of dit leesboek zal, over het algemeen, wel voldoen. Ééne bedenking geven wij, of, bij eenen tweeden druk, welken wij den ijverigen thieme van harte toewenschen, het niet doelmatiger ware, dat een zeer aanmerkelijk gedeelte

{==136==} {>>pagina-aanduiding<<}
der ophelderingen achtergelaten werd. Wij verbeelden ons, dat het den leerling al te gemakkelijk gemaakt is. Zal hij goed vorderen, hij moet zich vroeg gewennen aan eigen onderzoek. En hier blijft, op menige bladzijde, den leerling niets over ten onderzoek, noch den onderwijzer ter verklaring. Wij gelooven, dat het, over het algemeen, best was, den leerlingen de oude Schrijvers, of uittreksels uit dezelve, te geven, zonder eenige verklaring er bij te voegen, ten zij in den uitersten nood. Indien de Heer thieme besluiten mogt, de Attika van jacobs insgelijks voor de Nederlandsche jeugd te laten bearbeiden, hetgene wij hartelijk wenschen, zouden wij gaarne zien, dat dit meer in het oog gehouden wierde. Wij hebben de Hoogduitsche uitgave van jacobs' Leesboek van 1806 daar voor ons, en zien reeds met genoegen, dat er geene woordenlijst achter is. Maar de verklaringen, onder den tekst gevoegd, zijn te menigvuldig, en gaan over te duidelijke plaatsen. - Men heeft zoo dikwijls, en met reden, geklaagd over de uitgave van minellius voor het Latijn. Nu moet het Grieksch, volgens de tegenwoordige inrigting, dadelijk en tegelijk met het Latijn geleerd worden. Waarom zal men dan den leerlingen Grieksche uitgaven bezorgen, volmaakt ad modum jo. minellii? Neen! De leerlingen moeten te huis zoeken, denken, vergelijken, en met ongeduld wachten naar de verklaring van hunnen leermeester, en den leermeester niet in het boek zelf hebben.


Spookvertellingen voor Kinderen. Met Platen. Te Zaltboemel, bij J. Noman. In 12mo. 116 Bl. f :-18-:

Een veertigtal vertellingjes van gewaande spokerij, altijd echter ontdekt als bedrog of misleiding, (eene enkele uitgezonderd, er enkel om eens te lagchen bijgevoegd) maakt den inhoud van dit boekje uit, dat zich echter noch door nieuwheid, noch door het naïve der verhalen aanbeveelt, en even weinig door bijzondere naauwkeurigheid van taal en spelling uitmunt. De goede bedoeling, om kinderen, en door de verhalen, en door voor- en naberigt, tegen de vrees voor spoken te wapenen, is echter lofwaardig, bijaldien zulks bij die kinderen, voor wie men dit boekje koopen zal, nog behoefte is; en dit publiekje kan toch nu wel niet groot meer zijn.






{==137==} {>>pagina-aanduiding<<}

Boekbeschouwing.

Geschiedenis der Menschheid naar den Bijbel, door Herman Muntinghe. XI Deelen.

(Vervolg van bl. 673 des vorigen jaars.)

[VIIIste Deel. ] Tijdens de Babylonische gevangenis waren de beide rijken, van Israël en van Juda, geheel vernietigd. Het rijk van Juda bleef echter in zijnen staat van ballingschap in zijn geheel, en bewaarde zijne geslachtlijsten. De glans der Godsregering was wel verdoofd, maar de Voorzienigheid bleef zich werkzaam betoonen omtrent hare oogmerken, en wel aanstonds reeds daarin, dat Nebukadnezar eenige aanzienlijke Joodsche jongelingen aan zijn hof verhief, waaronder Daniël, die zeer veel bijdroeg, dat de Joodsche Godsdienst onder de Babylonërs in aanzien kwam. - Onder Belzazar wordt het Babylonische rijk door Cyrus ingenomen, en Daniël, een van de drie Vorsten, die over het geheele land werden aangesteld, handhaaft zijnen Godsdienst, ondanks alle pogingen der vijanden.
De toestand der Joden in de Babylonische gevangenis was voor hunne verstandelijke beschaving niet zeer gunstig. Alleen van de dichtkunst vinden wij eenige, schoon in verhevenheid en smaak merkelijk afnemende, proeven.
Wat de zeden aangaat: eenige brave mannen uitgezonderd, bragten de Joden reeds zeer bedorvene zeden mede naar Babel. Deze onzedelijkheid schijnt, ten minste in de eerste tijden van derzelver verblijf in Babel, niet verbeterd te zijn, blijkens de klagten van Ezechiël. Dit kwaad werd bevorderd door valsche Profeten en door onheilige Priesters. Dit is echter zeker, dat Joden en Israëlieten, alras na hunne gevankelijke wegvoering, de afgoderij verzaakt hebben, doordien Jeho-
{==138==} {>>pagina-aanduiding<<}
vah hun thans al meer bekend werd, niet alleen als hun nationale God, maar ook als die, die hemel en aarde bestuurde, - doordien zij op eene zoo treffende wijze vervuld zagen, wat de Profeten hun, uit naam van Jehovah, van deze ballingschap, als straf voor hunne afgoderij, zoo vaak voorzegd hadden, - en doordien de Jood met geweld van zijnen Tempel en voorvaderlijken Godsdienst was afgescheurd. Zoo diende de Babylonische gevangenis der Voorzienigheid tot hare oogmerken. Gemis van gelegenheid tot uitwendigen Godsdienst versterkte, bij brave menschen, dien van het hart.
Ondertusschen zorgde Jehovah ook nu voor de handhaving en bewaring van den Godsdienst, door de redenen en schriften der Profeten. Dezer Godsdienstleer was thans nog dezelfde als bij hunne voorvaderen. Tot de bijzondere wijziging van dezelve, in dezen tijd, behoorde, dat, naar mate de Joden meer getuchtigd werden, de Profeten, aan den eenen kant van Jehovah's strafvorderende geregtigheid, maar ook aan den anderen van zijne vergevensgezindheid, veel spraken. Ook spraken zij met zeer duidelijke bewoordingen van het toekomend leven. Zeer vermeerderd, wijders, vindt men bij hen de leer der geesten, en bij Daniël het eerst namen aan de engelen gegeven.
Schoon de afgoderij in de ballingschap was verminderd, waren echter de zeden der Joden zeer bedorven, en maken het voorwerp van de bestraffingen der Profeten uit, wier denkbeelden van godsvrucht en deugd nog even zuiver waren als te voren; want ook zij stonden zoowel op bekeering van het hart, als van de uiterlijke daden. De bijzondere pligten, die gevorderd werden, waren dezelfde als voorheen. Ezechiël inzonderheid neemt onder allen tot gronden, waarop hij de verpligting bouwt, deels Jehovah's vergevensgezindheid, deels dat elk de gevolgen van zijne eigene ondeugd zou ondervinden. Zedelijke en godsdienstige

{==139==} {>>pagina-aanduiding<<}
deugd stelden Ezechiël en Daniël als een der voornaamste voorregten der Messiaansche dagen.
De vooruitzigten omtrent den Messias komen in dit tijdvak niet weinig uitgebreid en verhelderd voor; echter zoo, dat de voorgaande denkbeelden ten grondslage bleven liggen. - Deze was de staat van godsdienst en zedeleer in dit tijdvak.
De vrijheid, door Cyrus aan de Joden gegeven, ter terugkeering naar hun vaderland, was een natuurlijk gevolg van zijne edelmoedige inborst, maar ook van zijne godsdienstige denkwijze; want de oude Perzianen vereerden slechts éénen God, onder het zinnebeeld van het vuur en de zon. Cyrus' vriendschap voor de Joden, en zijne erkenning van hunnen God, was wederom een stap verder gevorderd tot de algemeene vereering van den waren God.
Zoo gingen dan, op Cyrus' vergunning, 42360 Joden (de dienstbaren niet medegeteld) naar hun vaderland terug, waarbij zich nog eenige weinige uit de Israëlietische stammen, vroeger weggevoerd, schijnen gevoegd te hebben. De Samaritanen deel willende hebben aan de opbouwing van den Tempel, en dit door de Joden geweigerd wordende, legden zij dezen allerlei hinderpalen in den weg; en zoo ontstond de vinnige haat tusschen beide volken. Ondertusschen werd het werk toch, later, binnen weinige jaren ten einde gebragt.
Onder Darius Hystaspes kreeg Ezra last, naar Jeruzalem te gaan, en in Godsdienst en burgerstaat te herstellen, wat nog hersteld moest worden. Hij deed dit op de nadrukkelijkste en plegtstatigste wijze; schoon er na zijnen dood nog veel ontbrak, wat tot welzijn der Joden vereischt werd, en er nog veel belemmerends overig was. Hierin werd voorzien door Nehemia. - Hiermede eindigt de geschiedenis der boeken van het Oude Verbond, en eenige apokryphe boeken, josephus enz. moeten vervolgens ten leidraad verstrekken. De Joden genoten onder de Perzische regering zoo veel vrijheid, als een afhankelijk volk begeeren kon.

{==140==} {>>pagina-aanduiding<<}

Ook onder Alexander den Grooten, veroveraar van Perzië en van Palestina, was de staat der Joden gunstig. Zij verschijnen nu, als door hun verblijf onder de Babyloniërs eenigzins gevorderd in kunsten der pracht en in koophandel; maar in verstandelijke beschaving schijnen zij weinig in dit tijdvak vooruitgegaan. Onder al de kunsten heeft zich de dichtkunst bij de Joden het langst staande gehouden, en zijn daarvan ook in dit tijdvak bewijzen. Schoon de afschriften van de boeken des Ouden Verbonds, hoewel schaars aanwezig, nog waren bewaard gebleven, had toch in de ballingschap alles medegewerkt tot verval van Godsdienst en zeden; echter was de afgoderij gefnuikt. Jehovah verwekte dus onderscheidene mannen tot herstelling van den Godsdienst. Tot die van de Godsdienstleer werkten vooral Haggaï en Zacharias. Hun God is over het gansch heelal. De door hen begeerde deugd bestaat niet in plegtigheden. Bij Zacharias is spoor van geloof aan zaligheid na dit leven, en duidelijk zijn bij beide Profeten de uitzigten in de Messiaansche tijden. Dit was onder Zerubbabel, den leidsman der Joden uit Babel. Ezra zorgde, dat het volk weder met de wet bekend en in dezelve onderwezen wierde. Na hem komt Nehemia voor als een uitmuntend hervormer, niet alleen van de staatkundige, maar ook van de godsdienstige en zedelijke gesteldheid der Joden. - Te dezen tijde treden de Messiaansche voorzeggingen van Maleachi zeer in bijzonderheden, spreken van den wegbereidenden Gezant, die voor den Messias heen zou gaan, en van dezen als van den Engel des verbonds, naar wien de Joden verlangden. Ook wordt deze geschetst als een straffend regter der goddeloozen, en de voorlooper zinnebeeldig Elias genoemd.
De Perzen kregen nu ook hoogachting voor den éénen waren God, en vele in Babylonië blijvende Joden legden nu reeds den grond tot die algemeene verwachting van eenen voornamen wereldbestuurder, welke wij naderhand in het Oosten vinden, en van het geloof aan

{==141==} {>>pagina-aanduiding<<}
éénen God, hetwelk in volgende tijden aan zoo vele Heidenen, inzonderheid in het Oosten, gemeen was.
Na Alexander's dood kwam Egypte onder Ptolemeus Lagi, en ook Judea. Vele Joden geraakten naar Egypte, waar de wetenschappen bloeiden, maar genen juist geen voordeel deden in hunne godsdienstige gezindheden. Zij verwisselden dikmaals van heerschappij. Gedurende al den tijd, van den dood van Alexander tot op Antiochus Epiphanes, zag het er met de godsdienstige en zedelijke beschaving der Joden zeer slecht uit.
In het zedelijk verval der Joden moet de grond gezocht worden van het ontstaan van de sekte der Sadduceërs, en door de kracht der tegenwerking ontstond het huichelend Pharizeïsme, hetwelk, om meer steun te hebben, dien het in de heilige Schriften niet vond, denzelven in overleveringen zocht. Ook heeft men waarschijnlijk om dezen tijd den oorsprong der Synagogen te stellen. Eindelijk greep ook de zucht tot het verwonderlijke en avontuurlijke plaats; waarvan voorbeelden in de apokryphe boeken.
Stelt men vast, dat de Joodsche Godsdienst in de Babylonische gevangenis met vele vreemde denkbeelden zij vermengd geraakt, zulks is niet waar in die hooge mate, waarin men dat stelt. Van de Grieken namen zij nog minder over. Maar het bijgeloof aangaande de magt der booze geesten vinden wij in dit tijdvak onder de Joden reeds aanmerkelijk toegenomen. Vreemd is het, dat bij Jezus Sirach geen spoor van heldere uitzigten over den dood en de eeuwigheid, die de Joden anders nu toch wel hadden, wordt gevonden. Dit is ook het eenigste boek, waaruit wij den staat der zedeleer onder de Joden te dezen tijde kunnen leeren kennen. Godsvrucht is ook bij Sirach de bron van alle pligten. Hij dringt aan op de plegtigheden; doch zij zijn bij hem de hoofdzaak niet. Maar hij scherpt den haat in tegen vijanden. [Schoon wij in de plaats, door den Heer muntinghe aangehaald, meer eene, alle-
{==142==} {>>pagina-aanduiding<<}
zins door ondervinding gewettigde, waarschuwing meenen te zien, den vijand nimmer te veel te vertrouwen.]
Onder Antiochus Epiphanes was de verbastering, door aanneming van Heidensche zeden, zelfs in den Priesterstand, hoog geklommen. Deze omstandigheid, echter, werkte bij anderen die hardnekkige vasthouding aan voorvaderlijke, welke wij in de vervolgingen ten tijde der Makkabeën zien werken, de geschiedenis van welke ons den voorvaderlijken Godsdienst der Joden wel in groot gevaar, echter, door den ijver van standvastige, veel ook Pharizeeuwsche aanklevers, gelijk een, met het zwaard bekeerende, Johannes Hyrcanus, behouden, voor oogen stelt, en ons de wijze besturingen der Voorzienigheid, ter voorbereiding eener latere ontwikkeling, doet opmerken.
De Pharizeërs waren onder dat alles, als afzonderlijke sekte, reeds tot hoog aanzien, en zelfs tot invloed in de staatzaken, geklommen. Ook de Sadduceërs maakten eene bijzondere sekte uit. De Esseërs waren eene soort van Joodsche monniken, zich meest vermenigvuldigende in Egypte, en waarvan men voorts weinig weet.
In Egypte en aan hetzelve onderworpene landen waren de Joden in groot aanzien. Zij vonden smaak in de wijsgeerte van Plato en Pythagoras, en vereenigden die met hunnen Godsdienst. Merkwaardig is het, dat de standvastigheid der Joden, onder de vervolgingen van Antiochus Epiphanes, hen en hunnen Godsdienst bij andere volken zeer in achting bragt.
Hyrcanus zoon, Aristobulus, verbond in zich de hoogepriesterlijke met de koninklijke waardigheid. De twist zijner zonen na zijnen dood maakte, dat Pompejus ingeroepen werd ter beslissing; en zoo kregen de Romeinen invloed op het bewind van Judea, terwijl het gezonken geslacht der Makkabeërs vervangen werd door dat van Antipater, gunsteling der Romeinen, vader van Herodes, die ten tijde des Zaligmakers leefde, en het bewind over Judea verkreeg.
De Samaritanen waren aanvankelijk vereerders der af-
{==143==} {>>pagina-aanduiding<<}
goden nevens Jehovah, maar hadden waarschijnlijk ten tijde van Ezra de afgoderij reeds laten varen. De Perzen waren oorspronkelijk een klein, nomadisch volk, maar dapper. Cyrus bedierf hen, door hen tot veroverenden krijg aan te voeren Zij vereerden slechts éénen God, waarvan het vuur en de zon de afbeeldsels waren. De meestbeschaafde volken in het Oosten bewaarden het langst de godsdienstige denkbeelden der Aartsvaders.
Bij alle zuiverheid der oudste godsdienstige denkbeelden, sprak men toch doorgaans over God in eene verbloemde taal. Men oordeelde niets geschikter, om de natuur van God af te beelden, dan het licht. Bij nadenken over het onderscheid tusschen goed en kwaad, noemde men dus natuurlijk het kwaad duisternis. De duisternis, of het kwaad, dacht men verder, kon niet van God komen; men stelde dus vast een goed en een kwaad wezen, met elkander in gedurigen strijd, mits staande onder de magt van eenen oppersten God. Zoo ontstond de leer van goede en kwade geesten. Het teeken met de zaak verwisselende, nam men de zon voor de Godheid zelve, en maan en sterren voor mindere Godheden. De Magi, of Oostersche wijsgeeren, waren of sterrekundigen, of zedekundigen, of natuurkundigen. De beroemdste hunner was Zoroaster. - In het vroeg beschaafde Indië berustte de beschaving eeniglijk bij de priesterschap, die hare wijsheid voor het volk geheim hield; dus is het moeijelijk, hare gevoelens op te geven. De Indianen stellen ééne Godheid, spreken van hare deugden bij persoonsverbeelding, en houden de beelden, als afbeeldsels van hemelsche, aan de Godheid dienstbare, wezens, in groote eere. Zij gelooven eene wereldziel en zielsverhuizing. Hunne deugden bestaan in uitwendige plegtigheden.
In Griekenland was de zucht voor kunsten en wetenschappen heerschend; maar deze waren meest dienstbaar aan de onzedelijkheid. De Sophisten bevorderden de ondeugd, welke Socrates zocht te stuiten, maar die

{==144==} {>>pagina-aanduiding<<}
het slagtoffer werd; terwijl zijne wijsgeerte, later door zijne leerlingen onderscheiden gefatsoeneerd, vele uiteenloopende stelsels deed ontstaan, waarvan het eene het andere wilde verbeteren, en zoo in tegenovergesteld uiterste viel.
De oorlogzuchtige Romeinen bleven vreemd van wetenschappelijke en kunst-beschaving, totdat zij deze van de overwonnene Grieken overnamen.
Ten einde van dit tijdperk was de ware Godsdienst bijna geheel verbannen van de aarde. Het meeste van den voorouderlijken Godsdienst was nog onder de Palestijnsche Joden te vinden, en het Nieuwe Verbond leert ons, tijdens de geboorte van onzen Heer, edele karakters onder hen kennen. Pharizeërs en Sadduceërs, echter, ondermijnden den Godsdienst, elk op hunne wijze. - In de Heidensche wereld was het denkbeeld van éénen God bijna geheel verdwenen. Er was wel vele wijsheid en grootere kundigheid in de wereld; maar die stond in geen verband met de zedelijkheid. De zedeleer was te afgetrokken, en de wijsgeeren bemoeiden zich niet met het onderwijs van het volk. De schoone kunsten werden tot bevordering van weelde en wellust misbruikt.
De zedelijke nood was dus groot, en riep om eene buitengewone Goddelijke hulp, aan het menschdom in Hem geschonken, met wiens geboorte dit tijdperk eindigt.
(Het vervolg hierna.)





Specimen Hermeneutico-Theologicum, quo vaticinationes Jesu Christi, de perpessionibus suis, morte et in vitam reditu, illustrantur et vindicantur, quod - pro gradu doctoratus - publico et solemni examini submittit H.E. Vinke, Amstelodamensis. Traj. ad Rhen. apud O.J. van Paddenburg etc.

Het is den echten beminnaar van onzen geopenbaarden

{==145==} {>>pagina-aanduiding<<}
Godsdienst, en van de heilige oorkonden, waarin dezelve vervat is, ten hoogste aangenaam, wanneer hij zich overtuigen kan, dat de jongelingen, die zich op onze Hoogescholen tot Godsdienstleeraars vormen, behoorlijk gewapend worden tegen de verderfelijke wijze van het behandelen des Bijbels, die in het naburig Duitschland sedert eenigen tijd in zwang is geraakt, en die hare natuurlijke strekking heeft, om al het buitengewone en waarlijk Goddelijke uit den Bijbel weg te verklaren of weg te filozoferen. Hoe zeer deze gewigtige zaak, bijzonder op de Utrechtsche Akademie, behartigd wordt, kan blijken uit de schoone Proeve tot opheldering en handhaving van Jezus voorspellingen betreffende zijn lijden, dood en opstanding, door welker vervaardiging en openbare verdediging de Heer vinke de welverdiende waardigheid van Doctor in de Theologie onlangs aan die Akademie verkregen heeft. Deze doorwrochte Verhandeling had hij, voor het grootste gedeelte, afgewerkt, nadat hij Predikant aan de Vuursche geworden was.
Het onderwerp dezer Verhandeling is nieuw en van het grootste belaag. Na, in eene inleiding, over de geschiedkundige bewijzen, uit de wonderwerken en voorspellingen gehaald, voor den Goddelijken oorsprong van het Christendom, kort, zakelijk en toepasselijk op zijn oogmerk, gehandeld te hebben, splitst de Eerw. Schrijver zijn stuk in twee deelen. Het eerste behelst, naar de tijdsorde, de gezegden, waarmede Jezus zijnen dood, lijden en opstanding voorspeld heeft, heldert dezelve op, en handhaaft ze tegen de nieuwerwetsche en verkeerde verklaringen. Het tweede deel toont aan, dat dezelve ware voorspellingen zijn, en eene wezenlijke bewijskracht hebben voor de Goddelijkheid van Jezus leer; en in hetzelve worden eerst die voorspellingen nader en zoodanig van alle kanten beschouwd, dat de slotsom is, het zijn voorzeggingen, in den volsten nadruk van het woord, en door de uitkomst volkomen bevestigd; waarna de bewijskracht derzelve wordt aangetoond en tegen de nieuwe uitvlugten verdedigd.

{==146==} {>>pagina-aanduiding<<}

Het lust ons, uit beide hoofddeelen een staaltje op te geven, waaruit eenigzins blijken kan, welk een voortreffelijk stuk de onderhavige akademische Proeve zij.
De eerste plaats dan, die als eene voorzegging van Jezus wordt opgegeven, is Jo. II:19, alwaar Jezus tegen de Joden zegt: Breekt dezen tempel af, en in drie dagen zal ik denzelven weder oprigten, met vergelijking van vs. 21, alwaar de Apostel opmerkt, dat Jezus dit zeide van den tempel zijns ligchaams. Breekt af, wordt hier genomen voor: gij zult afbreken, of: indien gij afbreekt. De tempel is hier niet, zoo als sommigen beweren, de tempel van Jeruzalem, noch het bestuur des tempels, noch de door Jezus te vernieuwen instelling van den Godsdienst, zoodat Joannes het gezegde van Jezus verkeerdelijk uit hetgene naderhand gebeurde zou opgevat hebben. Joannes toch, door den geest der waarheid geleid, kon hierin niet dwalen. Het komt ons, daarenboven, niet onwaarschijnlijk voor, dat die geliefde discipel van Jezus met zijnen Meester hierover naderhand gesproken zal hebben, vooral uit vergelijking van het 22ste vs. Dat Jezus hier zich niet duidelijk, maar raadselachtig uitdrukte, wordt zeer wel, als een blijk van Goddelijke wijsheid, voorgesteld; dewijl Hij dus, en zijne tegenpartijders deed zwijgen, en zijnen waarheid lievenden hoorders gelegenheid gaf, om hun verstand te oefenen, en de verkeerde denkbeelden der Joden, omtrent den Messias van ter zijde aantastte. Dubbelzinnig was evenwel zijn gezegde niet; schoon de Joden, door hunne slechte gemoedsgesteldheid, hieruit de gelegenheid aangrepen, om Hem te bespotten. Wat Hij eigenlijk meende, begrepen zij niet terstond, maar konden evenwel inzien, dat Hij, die kort te voren den tempel gezuiverd, en van denzelven met zoo veel eerbieds gesproken had, hier dien tempel zelven niet bedoelde.
In het tweede gedeelte wordt, onder andere uitvlugten van nieuwe vinding, ook deze niet voorbijgegaan, dat het vermogen, om de toekomst te voorspellen, bij

{==147==} {>>pagina-aanduiding<<}
Jezus zou kunnen gezocht worden in het dierlijk magnetismus, gelijk hetzelve wel plaats heeft in dien staat van helderziendheid (clairvoyance) bij gemagnetizeerden. Dan, hier wordt zeer verstandig opgemerkt, dat men het op verre na nog niet eens is, of dit vermogen door het magnetismus inderdaad worde verwekt; dat zelfs, volgens voorstanders van hetzelve, het gemelde vermogen bij helderzienden niet verder gaat, dan hetgene hunne eigene ziekte betreft; dat ook, wat daarvan zijn moge, Jezus in geenen deele met die helderzienden vergeleken kan worden, zoowel om andere redenen, als vooral, omdat Jezus wakende, en in tegenwoordigheid van ongeloovige vijanden, de toekomst voorzegd heeft; terwijl de gemagnetizeerden alleen in slaap, en in tegenwoordigheid van zulke, dien het aan goed geloof niet hapert, gezegd worden het voorzeggensvermogen uit te oefenen.
Dit zij genoeg over eene Verhandeling, waarin wij niet alleen veel kundigheid, maar ook een juist en scherpzinnig oordeel bewonderd hebben. Wij vertrouwen, dat allen, die dezelve zullen lezen en eenigzins bevoegde regters zijn, met ons, van den Steller derzelve uitstekend veel goeds voor onzen Godsdienst zullen verwachten.





Leerredenen, door A. van Bemmelen, Predikant te Ankeveen. Te Amsterdam, bij W. Brave, en te Groningen, bij W. Zuidema. In gr. 8vo. 321 Bl. f 2-4-:

Bij de menigte van Leerredenen, die er tegenwoordig worden in het licht gegeven, is het schier onmogelijk, het karakteristieke van elken Redenaar aan te wijzen. Bij sommige, echter, komt dit eigendommelijke zoo zeer uit, dat men, ook zonder voor eenen volgenden bundel des Schrijvers naam te vinden, zou kunnen proeven, dat zij van hem zijn, wien men reeds

{==148==} {>>pagina-aanduiding<<}
leerde kennen. - Zoo hebben deze Leerredenen van den Eerw. van bemmelen dat eigene, dat zij van het begin tot het einde, zonder merkbare afwisseling van onderwijs en declamatie, voortgaan in éénen toon - maar in welken! in dien, waarin onderwijs en aandrang op de uitstekendste wijze met elkander ineen- en tot één smelten; zoodat men als door eene keurige, statige muzijk wordt geboeid, als door eenen zachten stroom medegevoerd. De preken van van bemmelen zijn de schoone uitvloeisels van een innig religieus gevoel, met alle kenteekenen, dat zij medegedeeld zijn, gelijk zij natuurlijk in zijne ziel opkwamen. En alzoo treden zij zonder de minste vertoonmaking op, maar houden vast dengenen, die ze, met waardering van zoodanig gevoel, en vatbaar voor deszelfs invloeden, met één woord, zelf echt religieus, in de hand neemt. - Wij aarzelen niet, deze Leerredenen te rangschikken onder de voortreffelijkste, en derzelver toon te noemen den echt Evangelischen, natuurlijken, warm en zacht vermanenden, verheffenden en vertroostenden; bij welk alles het van zelf spreekt, dat stijl en uitdrukking gepast en keurig zijn.
Zoo kan men het duidelijk gevoelen, dat de tekst der eerste Leerrede zich aan het hart des waardigen Sprekers aangeboden heeft, niet met opzet door hem gezocht is. Zij is over Jo. XVI:32, 33, en handelt over Jezus hoogen en heiligen moed in zijn lijden. Deze preek is, blijkens de Voorrede, ‘de vrucht van eigen lijden, van het verlies eener geliefde echtgenoote en moeder van drie kinderen.’ Stelt men zich eenen vader in deze omstandigheden voor, hoe moeten wij dan niet getroffen en overtuigd worden, juist door zijne godsdienstige beschouwing van de rampspoeden, en door zijne herhaalde vermaning: ‘Hebt goeden moed! zeg ik u, in den naam van mijnen Jezus, gij, die door zwaar lijden beproefd wordt!’
Van de overige negen Leerredenen, alle belangrijk ten aanzien van de stof, volstrekt edel populair - ook

{==149==} {>>pagina-aanduiding<<}
voor den allereenvoudigsten verstaanbaar - in de uitvoering, schoon gedisponeerd, zonder veel uitkomende verdeeling, den inhoud op te geven, of stalen te leveren, gedoogt ons bestek niet; maar wij hebben ook genoeg gedaan, met de degelijke gehalte van dezelve te doen opmerken. - Moge ons godsdienstig publiek ook den waardigen van bemmelen regt leeren kennen en waarderen! De woorden in de Voorrede: ‘en dit van eenen onbekenden Dorppredikant!’ hadden wij daar gaarne gemist. Dit woord kan slechts komen uit den mond der domste grootsteedsche trotschheid, maar nimmer uit dien des verstandigen, wanneer anders het werk van den ‘onbekenden Dorppredikant’ goed is. Daarenboven, wie was niet eerst onbekend, eer hij bekend werd? En eindelijk, staan dan de bollen juist in de groote steden? Hoe menig godsdienstig Genie verkwijnt er (wanneer de geest niet sterk genoeg is) op een ellendig dorpje; terwijl soms geestelijke Tooneelspelers de groote steden vervullen van hunnen roem, welken de regtgeaarde Leeraar niet met hen begeert te deelen!
Wij twijfelen niet, of de Voorzienigheid zal ook, naar hare wijsheid, den waardigen van bemmelen in de gelegenheid stellen, met zijnen echt godsdienstigen geest het meeste nut te kunnen stichten.





Nagelatene Leerredenen van N. Lobrij, Predikant te Leeuwarden. IIde Deel. Te Arnhem, bij P. Nijhoff, en te Leeuwarden, bij A.C. Lobrij. 1819. XVII en 285 Bl. f 2-8-:

Bij de aankondiging van het eerste Deel dezer Leerredenen hebben wij, zoo wij meenen, den geest en de waardij van dezelve genoegzaam doen kennen, en dus niet noodig, daarover andermaal ons uit te laten. De Eerw. Uitgever moge, gelijk hij dit noemt, zijn woord, tot de uitgave van dezen tweeden bundel, misschien onvoorzigtig genoeg gegeven hebben, dewijl door den waar-
{==150==} {>>pagina-aanduiding<<}
digen overledenen niets eigenlijk voor de drukpers was bewerkt; wij zijn met die onvoorzigtigheid wel in onzen schik, want daardoor ontvangen wij nog zestien schoone Leerredenen, van godsdienstig zedelijken, min van leerstelligen inhoud, als voor welken laatsten lobrij, blijkens het Voorberigt des Eerw. Uitgevers, de Katechismuspreken meer geschikt oordeelde. - Was het eerste Deel spoedig uitverkocht, wij verblijden ons over dit bewijs van smaak voor hartelijke, zedelijke godsdienstigheid, en twijfelen geen oogenblik, of ook dit Deel zal het even zoo gaan; en zoo werkt een uitmuntende lobrij nog rijken zegen, zelfs na zijnen dood.
Bl. XVI, reg. 21, van genoemde Voorberigt mogen wij het woord roem voor ramp veilig als eene drukfeil doen opmerken.






Inwijding van de nieuwe Kerk der Doopsgezinde Gemeente te Mensingaweer, op den 4 van Grasmaand 1819. Door S.E. Wieling, Leeraar bij de Doopsgezinde Gemeente te Midwolde, Beerta en Meeden. Te Groningen, bij W. Wouters. 1819. In gr. 8vo. 38 Bl. f :-7-:

De Gemeenten van Obergum, Rasquert en den Hoorn waren sinds geruimen tijd van eenen eigenen Christenleeraar verstoken; men had daar nu ook voor den zoodanigen geene woning meer, en de kerkgebouwen zelve waren onbruikbaar. Het is waar, de overige Protestantsche kerkgebouwen stonden voor de Doopsgezinde broederen open, en werden door hen dankbaar en vlijtig bezocht: natuurlijk was echter, uit hoofde der Christelijke vrijheid, en de overtuiging, op vroeger onderrigt gegrond, het verlangen naar een bijzonder Bedehuis en eigenen Leeraar en Voorganger; en verstandiglijk hebben zich alzoo deze drie Gemeenten, nu omtrent drie honderd zielen uitmakende, vereenigd tot

{==151==} {>>pagina-aanduiding<<}
het behartigen van dit hun gemeenschappelijk belang, en te Mensingaweer, ongeveer in het midden gelegen, eene Kerk en Pastorij gebouwd. De eerste in dezelve gehoudene Leerrede ziet onder bovengenoemden titel het licht, is een eenvoudig Christelijk opstel, waarbij hand. XVII:24 en 25 ten grondslag ligt, en eene aangename gedachtenis voor de nu vereenigde Gemeente, welker opbouwing in geloof en liefde door eenen eigenen waardigen Leeraar wij hartelijk wenschen.







Academische Redevoering, over de Nationale Synode van Dordrecht, uitgesproken te Heidelberg, den eersten Februarij 1619, door - David Pareus, in zijn leven - Hoogleeraar in de Godgeleerdheid - aldaar. Uit het Latijn vertaald door A.O.Z. Uitgegeven met eene Voor- en Na-rede, door Nicolaas Schotsman, Predikant te Leyden. Te Leyden, bij de Wed. D. du Saar. 1819. In gr. 8vo. XVI en 66 Bl. f :-12-:

Wie lust heeft, om dit fraaije stuk, dat in den echten geest en smaak der regtzinnigheid van het voorst der zeventiende eeuw is opgesteld, te lezen, en met schotsman's Eerezuil te vergelijken, kan er uit zien, hoe volmaakt de laatste (die echter, volgens eigene verzekering, maar in het geheel geen assecla veterum is) met den Schrijver van het eerste overeenstemt, en, in de negentiende eeuw, in denzelfden geest en smaak heeft weten te Schrijven, als deze. Maar waartoe dit, daar elk er reeds van overtuigd was, en het juist tot schotsman's schande strekte, door de uitgaaf van dit stuk, opzettelijk bewezen? Om het publiek, dat zich aan zijne bitterheid geërgerd heeft, zoo mogelijk zand in de oogen te werpen, door te toonen, dat een man, zoo als pareus, de groote pareus, over de Remonstrantsche gevoelens zich niet malscher

{==152==} {>>pagina-aanduiding<<}
uitgelaten, noch hen gunstiger beoordeeld heeft, dan schotsman. Doch ook dit wist ieder, die in de geschiedenis der voormalige twisten geen vreemdeling is. Maar hetgene, in de hitte dier twisten, vóór twee eeuwen eenige verschooning kon vinden, is onverschoonlijk in onze dagen, waarin die twisten zwijgen, en overal vrede en eensgezindheid heerschen. - Laat schotsman, uit dezen tijd, eens éénen eenigen Schrijver noemen, die hem is voorgegaan in het schenden van dien vrede, door het uitgeven van een geschrift, hetwelk, uit aanmerking van den tijd, waarin het vervaardigd werd, duizendmalen hatelijker is, dan er immer een te voorschijn kwam. Dat kan hij niet. De eer van dit bewijs van bitterheid komt hem alleen toe: want de razende Voorredenaar van den tweeden druk zijner preken, die hem in kwaadaardigheid niets wil toegeven, en ná hem is voor den dag gesprongen, kan hier in geene aanmerking komen.
Wat nu de hier uitgegevene Redevoering betreft: zij behelst niets, wat men niet, in eene menigte van, de Remonstranten hoogstverongelijkende, en hunne gevoelens in een valsch en hatelijk licht stellende, geschriften, kan lezen, en heeft, noch in stijl, noch in wijze van voordragt, iets, dat haar eenigzins behagelijk kan maken; en wij achten ze daarom ook geen bijzonder verslag waardig.
De Voor- en Narede van schotsman maken langs hoe meer bedenkelijk, of niet waar zij, wat men, van den beginne aan, gemompeld heeft, dat hij nog niet eens alleen de fabrikant zijner ongelukkige preken is: want, waren deze reeds droevig, gene zijn inderdaad erbarmelijk. - Hoe hij aan de vertaling dezer Redevoering gekomen zij, waarom hij die uitgeve, wie haar opsteller ware, wat bedenkingen men over haren inhoud en hare uitgave kunne maken, en wat daarop te antwoorden zij, - dit kan men hier, in ruim twintig bladzijden, beknoptelijk lezen. Tusschenbeide gaat er evenwel iets aan de Recensenten af, waarbij een bijzonder

{==153==} {>>pagina-aanduiding<<}
woordje tot ons gerigt wordt. - Schotsman zou (zegt hij) ons, in een mondgesprek, wel eens een viertal van vragen willen doen. Nu moesten wij zoo dwaas zijn als hij, zoo wij hem daartoe te Leyden een bezoek gingen geven, dewijl hij ons tegelijk die vragen openlijk mededeelt. Zij zijn: 1. Of wij onze beschuldiging, dat hij, in zijne Eerezuil, gelogen en gelasterd heeft, geliefden goed te maken? 2. Of het zamenhangt, dat wij de Algemeene Synode der Hervormde Kerk van Nederland geprezen, den Voorzitter derzelve gelaakt hebben? 3. Of het strookt met onze liefde, dat wij hem kerkelijk bestraft en nader aan de kaak gezet wenschen? 4. Of het ons vrijstond te schrijven, dat het hem zeker smartelijk speet, dat de Remonstrantsche Leeraars enz. thans ook, van Landswege, bezoldigd worden? Hij leze nu hierop ook openlijk onze antwoorden. Op 1. neen; omdat wij, te zijnen gevalle, geene nuttelooze moeite willen doen; dewijl, behalve dat hij zijne overtuiging daarvan in honderd geschriften kan vinden, wij ons ook verzekerd houden, dat zijne eigene conscientie hem daarvan mede getuigenis geeft. Op 2. ja; gelijk het zamenhangt, dat men al, wat liberaal, liefderijk, broederlijk, christelijk is, roemt, en het goedkeuren van iets, dat vol is van de onchristelijkste liefdeloosheid, misprijst. Op 3. ja; zoo als het oefenen van geregtigheid, die de boosheid naar verdiensten straft, strookt met de uitgebreidste menschenliefde. Op 4. ja; dewijl wij, uit hoofde van zijnen betoonden onwil tegen de Remonstranten, daartoe meer dan tiendubbel geregtigd waren.
Nu nog iets omtrent zijnen pareus. - Indien hij den fraaijen lauwerkrans, dien hij hem gevlochten heeft, ontleend hebbe uit bayle, had hij er de volgende bladeren niet behooren uit te laten: dat hij, van jongs aan, een heethoofd en twistzoeker was, die een groot deel van zijn leven sleet met de pen te voeren tegen de Luterschen, welke hij verlaten had, om zich bij de Hervormden te voegen, - tegen de Roomschen,

{==154==} {>>pagina-aanduiding<<}
met wier kerken, op twee plaatsen, te laten openslaan, en er de beelden en altaren in te laten vergruizen, of daarbuiten te verbranden, hij zijne geestelijke loopbaan begon, - tegen de Ramisten, door wier bestrijding hij zich vooral dierbaar maakte bij den heethoofdigen sibrandus lubberti van Franeker, wiens boezemvriend hij was; dat hij inzonderheid voor den Catechismus van ursinus van Heidelberg ijverde, zeer veel op had met voorbeduidende droomen, en eindelijk, in zijne Commentarie over den Brief aan de Romeinen, de Apostolische voorschriften van onderwerping aan de hooge magten op zulk eene wijze verklaarde, dat de Akademiën van Cambridge en Oxford dit zijn boek niet alleen openlijk veroordeelden, maar door beulshanden verbranden lieten. - Dat is de man, wiens Redevoering de Lezer hier ontvangt, en in wiens overeenstemming met hem schotsman zijnen roem en zijne eere stelt. Hij is wel nijdig, die ze hem misgunt!


Tegengiften, of Middelen, bekend voor de bekwaamste, om de uitwerking der onderscheidene Vergiften te bestrijden; alsmede eene aanwijzing van de hulp, welke men, bij personen, door vergiftige Dieren of Insecten gebeten of gestoken, bij Drenkelingen, Schijndooden, pasgeboren Kinderen, enz. moet aanwenden. Door H. Chaussier, Med. Doctor en Vroedmeester. Uit het Fransch vertaald, door L.A. Bruyn, Heel- en Vroedmeester te Delfshaven. Te Rotterdam, bij J. Hendriksen. In gr. 8vo. XVI en 144 Bl. f 1-6-:

Wij zullen, na het uitschrijven van dezen breeden titel, weinig meer aangaande den inhoud van dit werkje behoeven te zeggen. Dit alleen voegen wij er bij, dat het oogmerk van den beroemden Schrijver niet zoo

{==155==} {>>pagina-aanduiding<<}
zeer was, den, der zake kundigen, Geneesheer eene handleiding, bij de behandeling van vergiftigde personen, te verstrekken, maar eer, leeken in de kunst te onderrigten, hoe zij, bij deze meestal zeer veel spoed vorderende gevallen, in afwachting van den Arts, zullen handelen. Het is waar, hij voegt er vervolgens de meer geneeskundige behandeling bij; doch deze is zoo duidelijk en zoo bepaald aangewezen, dat, des noods, elk, wie zijn gezond verstand bezit, haar zoude kunnen volgen, en dat zij althans den Genees- en Heelmeesteren te platten lande tot een uitmuntend rigtsnoer kan dienen. Ook in de keuze der tegengiften, en der tot verzachting en bestrijding der toevallen aangeprezene hulpmiddelen, is de Schrijver met zoo veel kennis van zaken en oordeel te werk gegaan, als men van een' man van zulk eene uitgebreide kunde en ervaring, als de Heer chaussier, mogt verwachten. Het verwondert ons evenwel, dat hij bij de vergiftiging met braakwijnsteen, het extract van kina boven het afkooksel schijnt te stellen; welk laatste echter, meer harsachtige deelen bevattende, hier sterker werken moet. Ook misten wij, bij de behandeling der met spaanschevliegen vergiftigden, de kamfer; bij die met het heulsap, den braakwortel. - Onze Landgenooten zijn den Heere bruyn dank verschuldigd voor de gemeenmaking van dit nuttig werkje, waarvan de vertaling zeer wel geslaagd is.





Jaarboeken van het Koningrijk der Nederlanden. Door Martinus Stuart, Geschiedschrijver des Rijks. 1814; 1815 I. Te Amsterdam, bij E. Maaskamp. 1818. In gr. 8vo. 590 en 438 Bl. f 8-:-:

Men weet, dat de voormalige Nederlandsche en Nieuwe Nederlandsche Jaarboeken eene schatkamer van bouwstoffen waren voor de Geschiedenis van ons Vaderland.

{==156==} {>>pagina-aanduiding<<}
Na eene lange tusschenpoozing, het gevolg der herhaalde omwentelingen in, en eindelijk der inlijving van onzen Staat, werd dit werk door den bekwamen stuart weder opgevat met het begin der groote Omwenteling van 1813, die aan het Land deszelfs onafhankelijkheid teruggaf. Het behaagde Zijner Majesteit, den Schrijver dier Nieuwe Nederlandsche Jaarboeken tot Geschiedschrijver des Rijks te verheffen, en hem de taak op te dragen, om het gebeurde in het herstelde Vaderland, - van dien tijd aan, waarop zijne Nieuwe Jaarboeken eindigen, en dus van de bijeenkomst der Notabelen ter aanneming der Grondwet, - met de meeste naauwkeurigheid, en (gelijk ons door de uitvoering blijkt) met mededeeling van alle staatsstukken, zoowel tot de buiten- als binnenlandsche zaken betrekkelijk, aan de nakomelingschap over te leveren; doch met uitdrukkelijk bevel, dat dit werk de eenvoudige voordragt zal behelzen van gebeurde zaken, zonder eenige de minste ontwikkeling van oorzaken, bedoelingen of gevolgen. Dit laatste moet eenen stuart, wiens bekwaamheden als Geschiedschrijver bekend zijn, ongemeen zwaar vallen; gelijk hij zelf, in de inleiding tot het jaar 1815, het gehoorzamen aan dit voorschrift eene moeijelijke zelfverloochening noemt.
Zeer ruim is de schaal, waarop dit werk wordt aangelegd. Het tijdvak van Maart tot December 1814, waarvan slechts de eerste dier maanden benevens April voor de algemeene zaken van bijzonder groot belang waren, terwijl de acht laatste in diepe rust en eenen Vrede, waaraan Europa sinds lang niet gewoon was, doorgebragt werden, - deze tien maanden beslaan hier bijna 600 bladzijden. Natuurlijk moet hier dan ook, in de mededeeling van kleine bijzonderheden, die gedeeltelijk een enkel plaatselijk belang hebben, veel voorkomen, hetwelk eene gezette, doorloopende lezing bijna ondoenlijk maakt; en wij hebben waarlijk den kundigen, bekwamen Schrijver beklaagd en bewonderd, dat hij eensdeels zijnen smaak zoo zeer aan zijne Instructie

{==157==} {>>pagina-aanduiding<<}
heeft moeten opofferen, en - dat hij zulks heeft kunnen doen. Als eene voorraadschuur voor de Geschiedenis, zijn deze Jaarboeken gewis van belang; maar de roem van den Geschiedschrijver zal en kan er, uit den aard der zake, niet door vermeerderd worden.
Vooreerst vinden wij in het Jaarboek van 1814 alles, wat betrekking heeft tot de aanneming en invoering der Grondwet, met de daarbij gehoudene aanspraken, enz. en de plegtigheden bij het verblijf der Vorstelijke Familie te Amsterdam. Van daar doet de komst van eenen Courier met de tijding der inneming van Parijs het oog naar de zaken van Frankrijk wenden, en er volgt een naauwkeurig verslag van de oorlogszaken en vredehandelingen sedert het midden van Februarij tot op het Traktaat van Parijs. Daarna volgt het verhaal van de ontruiming der vestingen in Nederland door de Franschen, belooningen aan heldendeugd, enz. De Schrijver keert dan tot de binnenlandsche zaken terug, die nu met de meeste uitvoerigheid worden behandeld, en twee derden des boeks beslaan. Vooreerst hebben wij benoemingen tot leden van de Staten der Provinciën en andere Collegiën, de drie Vergaderingen der Staten-Generaal in dat jaar, de berigten van ambtswege gegeven omtrent den toestand des lands, de financiéle wetten over 1815 en andere beschikkingen omtrent de geldmiddelen, en begunstigingen van den (toen) herlevenden koophandel door verstandige wijzigingen in het Plakkaat van 1725, maatregelen ter vrijstelling van de vaart op de Westindische volkplantingen, toen nog niet teruggegeven; voorts eene menigte afzonderlijke bepalingen, die niet wel onder één hoofd te brengen zijn, en waaronder die op de jagt wel de voornaamste is. Nu beschouwen wij het tweede Eeuwfeest der Groningsche Hoogeschool, door den Souvereinen Vorst en-Vorstin bijgewoond, en verdere werkzaamheden der geleerde Genootschappen, en eenige kerkelijke zaken. Daarop gaat de Schrijver over tot de Belgische zaken, de reis van den Souvereinen Vorst naar Brussel, ter aanvaar-
{==158==} {>>pagina-aanduiding<<}
ding van het Algemeen Bewind over
die gewesten, hem door de Bondgenooten opgedragen, zijne reizen en verrigtingen in dezelve, en de terugreis der Vorstelijke Familie, door Noord-Braband, Gelderland, Overijssel, Groningen en Vriesland, naar Holland en Utrecht. Na voorts nog eenige beschikkingen omtrent België te hebben gemeld, eindigt de Schrijver het boek met de reis en het verblijf in Nederland van de beminnelijke, thans reeds overledene, catharina paulowna, Zuster van Keizer alexander, in den winter, en van dien uitmuntenden Vorst zelven in den zomer van het behandelde jaar.
Mogt het jaar 1814, ten minste in zoo verre de Schrijver het behandelt, genoegzaam een vredejaar heeten; ontlook daarin op het schoonst de handel van Nederland; achtte men al het geledene onheil gelijk een droom verdwenen en weldra vergeten, - het jaar 1815, het merkwaardigste dezer Eeuw, en voor de menschenkennis zoowel, als voor de beschouwing van de wegen der Voorzienigheid niet het menschdom, vooral voor ons Vaderland, misschien het merkwaardigste jaar der Geschiedenis, brak aan, om ons verschrikkelijk uit die zoete verbeelding van ongemengden voorspoed te rukken. De terugkomst des Mans van Elba, zijn onbegrijpelijke voorspoed, - nog een niet volkomen opgelost raadsel, - de veranderingen in Frankrijk, de stappen in Europa, dien ten gevolge genomen, de krijgstoerustingen, de veldslagen van Ligny, Quatre-Bras en Waterloo, en verdere oorlogsgebeurtenissen, tot op den intogt in Parijs en den Vrede, worden hier uitvoerig beschreven. Vooral omtrent de beide veldslagen van Quatre-Bras en Waterloo, waarbij wij ook het onmiddellijkst belang hebben, treedt de Schrijver in bijzonderheden, (het verhaal beslaat niet minder dan 42 bladzijden) maar verzuimt ook de andere merkwaardigheden niet van dien onvergetelijken tijd, zoo als de voorafgaande staatshandelingen, den brief van buonaparte aan de Souvereinen, zijne kuiperijen te

{==159==} {>>pagina-aanduiding<<}
Weenen, zelfs de verklaring van Zwitserland, en (hoewel slechts kortelijk) den aanval en de nederlaag van joachim murat in Italië, ook het welsprekende slot des breedvoerigen verslags van châteaubriant aan den Koning te Gent. De Heer stuart is ook nog van gevoelen, dat de terugkomst van napoleon het gevolg was van een zamenweefsel der snoodste trouweloosheden en listigste verstandhoudingen; een gevoelen, hetwelk, onzes erachtens, onomstootelijk is, en alleen zijnen snellen voorspoed kan verklaren, in weêrwil der ontkenning van sommige mannen der omwenteling. Trouwens, wat durft men tegenwoordig in Frankrijk niet zeggen? Wij zwijgen van de vergoding van ney; maar heeft niet bailleul de onbeschaamdheid gehad, in openbaren druk, robespierre te verdedigen, en hem als eenen held der deugd, die alleen zijne drijfveêr was, voor te stellen? De vrienden en ambtgenooten van robespierre verdienen de voorspraken van buonaparte te zijn. - Van het verhaal zoo veler snoodheden en verraderijen afgemat, verkwikt ons de hartige aanspraak van kemper aan den Koning, zoo juist het gevoel uitdrukkende, hetwelk toen de geheele Natie bezielde. De voorvallen na den slag bij Waterloo, de snelle vorderingen der Bondgenooten, de volkomene, billijke vergelding voor het gedrag der Franschen in Pruissen in 1806, toen de Koning ook te vergeefs een' redelijken wapenstilstand verzocht, die hun nu ook, in den nood zijnde, billijk werd afgeslagen, de inneming van Quesnoy door de Nederlanders, van Sedan,
Longuy, Marienburg, Philippeville, Rocroi, Givet en Montmedy door de Pruisen, in twee maanden, (hunne vestingen waren in 1806 met denzelfden spoed aan de Franschen overgegaan) en eindelijk het Vredesverdrag van November met al de daartoe behoorende stukken, voorts het eervol ontslag der Nederlandsche vrijwilligers, besluiten dit Deel. In het eerste gedeelte van hetzelve waren de binnenlandsche handelingen vermeld in alle vakken van bestuur, welke de plegtige aanvaarding

{==160==} {>>pagina-aanduiding<<}
van het Koningrijk der Nederlanden, en de aanneming der Koninklijke waardigheid door den Souvereinen Vorst, in Maart 1815 voorafgingen; die aanneming zelve, wel door de Mogendheden reeds bepaald, maar door den Vorst verhaast ten gevolge der onverwachte verschijning van buonaparte; de plegtigheden en vreugdebetooningen bij die gelegenheid; de bepaling van het grondgebied des nieuwen Koningrijks; de bezitneming der landen aan de Maas, tot daar toe door de Pruisen bezet, en de benoeming der Commissie tot herziening der Grondwet. De werkzaamheden, nogtans, dier Commissie, de aanneming en invoering van ons nieuw maatschappelijk verdrag, en de werkzaamheden der eerste Algemeene Staatsvergadering van het Koningrijk in 1815, benevens de verdere binnenlandsche besluiten en gebeurtenissen na de maand Maart, vinden wij niet in dit Deel, zoodat de overvloed der stof voor 1815 een tweede Stuk zal noodzakelijk maken.
Men gevoelt gereedelijk, dat een werk als dit voor geene uittreksels vatbaar is. Zoo wij ons eene aanmerking mogten veroorloven, zou het de overmaat van naauwgezetheid gelden, waarmede de Heer stuart zijne Instructiën schijnt te volgen, en daardoor aan het verhaal eene droogheid en ongevalligheid bijzet, welke niemand beter weet te vermijden dan hij. Tacitus heeft toch ook wel Jaarboeken geschreven! En zoo men dit voorbeeld voor ongepast verklaart, met te zeggen, dat de naam niets ter zake doet, en dat wij b.v. in 1820 zoowel als in 1780 Staten van Holland hebben, wier magt toch nog al een weinig verschilt, - zoo mogen wij toch met regt eischen, dat, hetgene zich ook de dorste Kronijkschrijver uit de Middeleeuwen niet liet ontnemen, van hier en daar, waar het pas geeft, eene kleine aanmerking, eenen wenk aan zijne Lezers te geven, den Jaarboekschrijver in de wijsgeerige achttiende Eeuw niet worde betwist, vooral waar het gebeurtenissen geldt als die van 1815. In 1816 en later komt de vorm der Jaarboeken, zoo als die thans zijn inge-
{==161==} {>>pagina-aanduiding<<}
rigt, met de minder belang wekkende gebeurtenissen meer overeen.
De Hemel beware den uitmuntenden stuart bij het genot der gezondheid zoowel, als van zijn, naar wij vernemen, ongelukkiglijk bedreigd gezigt; ten einde hij ook de zoo gewigtige als omslagtige taak van het leveren eens waardigen Vervolgs op de Vaderlandsche Historie van onzen wagenaar ongestoord moge kunnen volbrengen!





Tafereelen uit eene Reis naar Noord-Amerika, door Paul Swinin. Uit het Russisch, volgens de Hoogduitsche Vertaling. Te Haarlem, bij A. Loosjes, Pz. In gr. 8vo. IV en 127 Bl. f 1-4-:

De Heer swinin, dezelfde Rus, die den Generaal moreau naar Europa verzeld heeft, levert ons hier eenige bijdragen tot de kennis der Vereenigde Staten, die hij echter slechts als voorlooper van een grooter werk over dat uitgestrekte Gemeenebest wil hebben beschouwd. Hij heeft die in zijne moedertaal geschreven: daar echter het Russisch bij ons weinig gemeenzaam is, heeft men in de overzetting dier Reis slechts de Hoogduitsche vertaling gevolgd. De vier fragmenten, die wij hier ontvangen, zijn: 1.) Algemeene berigten, of een kort statistiek verslag. 2.) Over de onderscheidene Godsdienstige Sekten in de Noord-Amerikaansche Staten. 3.) Over de Stoombooten. 4.) De Generaal moreau. 5.) Over de Dansen der Indianen. - Zamenhang, dit ziet men terstond, hebben deze onderscheidene stukken niet, en zij behooren zelfs niet alle uitsluitend tot Noord-Amerika, daar de stoomboot thans zoowel de eigendom van Engeland als van deszelfs Dochter-Republiek is geworden, en de Generaal moreau althans wel tot Europa behoort. Doch de voordragt is onderhoudend, en wij vonden daarbij eenige niet onbelangrijke berigten omtrent een land, welks ongemeene aanwas thans de oplettendheid van geheel Europa tot zich trekt; terwijl men zich den braven moreau, vooral zijne laatste oogenblikken, zoo gaarne herinnert.

{==162==} {>>pagina-aanduiding<<}

Het eerste fragment is wat oppervlakkig, en het daarin medegedeelde vrij algemeen bekend. Minder is dit het geval met het tweede. Wij vinden daarin het lezenswaardig verslag van een' ooggetuige omtrent eene bijeenkomst van zwarte Methodisten, (want in het vrije Noord-Amerika heerscht de Aristokratie dier kleur tot zelfs in de Godsdienstvergaderingen; geen Zwarte zou zich in eene kerk, voor Blanken geschikt, mogen vertoonen) en het verslag dier vergadering is waarlijk ijzingwekkend. Ter eere van het Genootschap der Methodisten, hetwelk in vroeger' en later' tijd vele achtingwaardige mannen en opregte Christenen onder zijne belijders geteld heeft, hopen wij, dat slechts de mindere beschaving der Zwarten, die ligt tot misverstand van de leer aanleiding kan geven, zulke tooneelen veroorzaakt, als wij hier (bl. 28-32) geschetst vinden. Men stelt daar God niet voor als liefderijk Vader, maar als een grimmig Wezen, dorstend naar wraak, ‘dat de verstokte zondaren bij de keel grijpt en in de benedenste hel werpt.’ Dit wekt dan zeer natuurlijk angst en schrik bij de toehoorders op, die zich in de verschrikkelijkste gebaren uiten; en waarlijk, als men zich verbeeldt, dat het avond, het kerkgebouw slechts zwak verlicht was, en de leeraar zoowel als de leeken niet dan gedeeltelijk afzigtige Zwarten vertoonden, die zich brullend op den grond wierpen, of in het rond sprongen en op hunne ivoorwitte tanden knarsten, dan zou men zich bijna reeds in de het wanen, die deze lieden zoo verschrikkelijk afschetsen! Welsprekendheid, of zelfs deftige taal, wordt er door een luid geroep der toehoorders afgekeurd. Somtijds ziet men geheele scharen van Methodisten, ter viering van een' algemeenen bedestond, in de eeuwige wouden van dat werelddeel bijeenkomen, waar zij dag en nacht hunnen Godsdienst verrigten. Des nachts zijn die bosschen verlicht, hetwelk een treffend
gezigt moet opleveren. (Van deze zamenkomsten zegt de Schrijver minder kwaad.) Daarop wordt de (bekende) oorsprong der Kwakers en eenige bijzonderheden nopens den tegenwoordigen toestand van dat Genootschap medegedeeld, waaruit blijkt, dat er sedert 1776 reeds vrije Kwakers bestaan, die van de oorspronkelijke gestrengheid des Genootschaps afwijken, alsmede in den schoot van dat Genootschap zelven natte of laauwe Kwakers. Wij vernemen met droefheid, dat, in den vrijheidsoorlog, door de landge-
{==163==} {>>pagina-aanduiding<<}
nooten van franklin, twee Kwakers, omdat zij geene wapenen wilde dragen tegen den vijand, (en dus om hun geloof) zijn opgehangen! (bl. 37.) Aan de deugden dezer lieden, vooral van eerlijkheid, weldadigheid en vredelievendheid, wordt hier regt gedaan. Er is nog een ander Genootschap, Bevers of Shakers genoemd, die niet stilzitten totdat hun geest getuigt, gelijk de Kwakers, maar dansen en rondspringen gelijk bezetenen, of, zoo als zij zeggen, gelijk david voor de Arke des Verbonds. Deze gezindte is het werk eener vrouw. Hoe ongunstig de Schrijver over de gewoonte der Baptisten (Doopsgezinden) ook denke, om zelfs in de grimmigste koude de onderdompeling in de vrije lucht te bedienen, (iets, hetwelk nogtans ook bij zijne Geloofsgenooten, doch alleen omtrent kinderen, plaats heeft) zoo betuigt hij toch, dat deze handeling hem met aandoening en eerbied vervuld heeft.
Nog geheel van deze beschrijving vervuld, sloegen wij het blad om, en lazen er - over de Stoombooten. Dit herinnerde ons zeker oud Mengelwerk, waarin, na het hoofdstuk over de Regtvaardigmaking, van de Schelpvisschen gehandeld werd. - De stoombooten zijn, na de voorafgaande mislukte proeven van finch (1783), ramsay, livingston en stevenson, door foulton in 1803 in die orde tot stand gebragt, waarin men zich tegenwoordig in Amerika, en ook op vele plaatsen in Engeland, algemeen van dezelve bedient. In zeven (tien?) jaren werden er 16 dezer schepen gebouwd, ter vaart op de onderscheidene Noord-Amerikaansche binnenwateren, zelfs op de snelvlietende stroomen Mississipi en Ohio. (Met den tijd zal men nog op eene stoomboot de Missouri op, tot aan het Rotsgebergte, en dan misschien de Columbia af, tot aan de Zuidzee, varen. Men weet, dat het varen stroomop, even gemakkelijk als stroomaf, het groote voordeel dezer vaartuigen is.) Reeds op de Plata-rivier, op den Ganges zouden zij ingevoerd zijn. De Hoogduitsche Vertaler heeft in een aanhangsel eene allezins lezenswaardige reis met eene der vroegste stoombooten uit Glasgow over Dublin, Lands-End voorbij, naar Londen medegedeeld. Wanneer de onderneming van een Nieuw-Yorksch gezelschap gelukt, om tusschen die stad en Charlestown een stoomvaartuig in te voeren, dan zal hetzelve een stoomschip naar Europa aanleggen. - Van de stoombooten springen wij

{==164==} {>>pagina-aanduiding<<}
weder op den Generaal moreau. Het hier van hem gemelde gaan wij voorbij, als reeds destijds grootstendeels in de nieuwspapieren medegedeeld. De Schrijver, een Rus, die zich twee jaren in Amerika heeft opgehouden, had zeer goede gelegenheid, dien grooten man te leeren kennen. - In zijn laatste fragment beschrijft ons swinin een' door hem gezienen dans van Indiaansche krijgslieden, als gezanten te Philadelphia gekomen, en die zich voor 100 dollars daartoe op het tooneel lieten gebruiken. Voor de kennis der zeden is zulk een dans van belang, daar hij al hunne hoofdbezigheden, den oogst, (waarin alles vernieuwd wordt) den oorlog, de wreede behandeling der krijgsgevangenen, den vrede, (met het rooken der vredepijp) en hunne uitspanning door den buffeldans voorstelt.
De Hoogduitsche Vertaler (dien de onze natuurlijk gevolgd heeft) heeft een gedeelte van het hoofdstuk over de Dansen der Indianen, en twee hoofdstukken, de watervallen van den Niagara en de vischvangst op de bank van Newfoundland, als te bekend, achterwege gelaten. De Hollandsche overzetting is redelijk goed.


Mijne Lotgevallen ter Zee, en Bedrijven op Batavia, in dienst der (voormalige) O.I. Comp. Te Groningen, bij W. van Boekeren. 1819. In gr. 8vo. XII en 208 Bl. f 2 :-:

Dit is eens een ouderwetsch Hollandsch produkt! Bij het lezen daarvan verbeelden wij ons gedurig, een' Zeeman van den ouden stempel zijne avonturen te hooren vertellen: er heerscht niet de minste kunst in het verhaal en in de voordragt, zelfs wel eens wat al te weinig, zoodat de Schrijver, die nooit dat werk bij de hand heeft gehad, tot herhalingen en platheden vervalt. Maar, hoe het zij, ook dus willen wij wel eens iets voor uitspanning lezen, hetwelk, te midden van den zondvloed der vertalingen, zoo geheel den vaderlandschen stempel aan het voorhoofd draagt. Ook leeren wij er den toestand van ons voormalig Bestuur in de Oostindiën, de tallooze misbruiken, daarin toenmaals plaats hebbende, vrij goed uit kennen. De ongenoemde Schrijver ontloopt op zijn zestiende jaar (in 1757), even als robinson, zijne ouders,

{==165==} {>>pagina-aanduiding<<}
om op zee te gaan, en neemt dienst op het schip Leyden; reeds terstond wordt hem zijne kist en kooi ontstolen, en hij heeft berouw, doch vergeefs; het schip vertrekt naar Batavia; van daar moest de Schrijver, onder den brutaalsten Opperstuurman en Bootsman, op een ander schip naar Timor, had aldaar, met het verdwalen in een bosch, de zonderlingste lotgevallen, werd door de inboorlingen in zijn been gekwetst, (waarvan hij 60 jaren daarna nog pijn gevoelt) moest evenwel nog, om zijn leven te redden, met zijne kameraden, zoo goed hij kon, door de bosschen heensukkelen, en kwam eindelijk weder bij de zijnen. Naauwelijks hersteld, moet hij naar Malacca, om een' inlandschen verdreven' Koning te helpen herstellen. Kluchtig zijn de Anekdoten van dat Opperhoofdje, hetwelk eerst door de Compagnie afgezet was en gevangen gehouden werd, omdat zijn Broeder meer produkten beloofde te leveren. (Het is waarlijk, alsof men van Engelschen leest!) Wanneer het gevecht, dat somtijds al heel ernstig was, begon, kroop zijne zwartgele Majesteit in zijne hut tusschen de zeilen. Onze Schrijver had eens van hem, voor een' ander', wiens schuld hij op zich nam, een pak slagen bekomen: wanneer dan de Koning tusschen de zeilen kroop, zeide hij: ‘Ik wou dat de eerste kogel, die van den vijand kwam, zijn zwarte knikker weg nam, voor dat pak slagen dat hij mij heeft doen geven; dan zou ik ook zeggen: zwarte Monjee is zijn kop kwijt.’ Het ging er somtijds bloedig genoeg toe op deze Expeditie; doch de Schrijver schijnt van zijn been weinig hinder meer gehad te hebben, daar hij altijd een der eerste hachjes is. Voorts had hij het te Malacca zeer goed; ging kort daarna naar het vaderland terug met een' besten Kapitein, met wien hij ook kort daarna weder uitvoer (liever met hem als matroos, dan als Officier op een ander schip) naar
Ceylon; werd Officier bij de sloep van den Equipagiemeester; kon daar een rijk weeuwtje trouwen, die ook wel zin in hem had, kocht er reeds een huis op, doch vernam nog in tijds, dat hij de éénige bezitter van zijne schoone niet zou wezen, trad terug, maar moest nu, op last van den Gouverneur, naar het vaderland terug; doch door een' twist, dien hij had, veranderde zijne bestemming naar Batavia: dit deed hem toen zeer leed; doch naderhand is het schip, waarop hij teruggekeerd zou zijn, met man en muis vergaan! Op Batavia werd hij kwartier-
{==166==} {>>pagina-aanduiding<<}
meester van de werf, doch kwam weder door zijn' ijver voor het behoud van anderen in het ongeluk: om een' stuurman te helpen, die anders als smokkelaar zou zijn opgehangen, kwam hij in onmin met den bootsman van de werf, en werd nu weder naar Malacca als in ballingschap gezonden. Maar, toen hij van daar terugkwam, was de wraak van den bootsman nog niet bekoeld, die hem op een lek schip naar de Oostkust van Java wilde zenden. Dit, nogtans, stuitte hem tegen de borst, en door een' zonderlingen streek (hij kocht een' Officier van het schip voor een' flesschenkelder met arak om, ten einde hem een' geduchten slag op den rug te geven) maakte hij in het hospitaal te komen; doch ook hier vervolgde hem de onverzoenlijke bootsman, en er was niet anders op, dan uit den dienst der Compagnie te gaan, en een logement voor Onderofficieren op te rigten; als burger van Batavia, was hij nu buiten de magt van zijn' vijand. Hij begon zijne nieuwe loopbaan met acht stuivers. Hier had hij nu eene menigte avonturen, als jager uit liefhebberij, naderhand stalhouder, substituut van den Waterfiscaal, en verrigtte eene menigte heldenstukken, zoo door het redden van een' jagtgenoot uit de klaauwen van een' beer, die hem reeds gevat had, als door het aanhouden van moordenaars (Amokroepers), het temmen van 45
slaven van eenen Heer marchant, het ontdekken van dieven, het betrappen van reeds gevlugte spitsboeven midden in zee, het redden van menschen uit een brandend schip, van den zoon des Konings van Bantam uit een hollend rijtuig, en het bergen van smokkelaars en gesmokkelde goederen, onder anderen van een' rijken Dominé, die anders zou hebben moeten hangen; (voor dezen laatsten dienst weigerde hij een kostbaar span paarden.) Over het algemeen deed hij al deze diensten uit zuivere liefhebberij, en zonder een' duit daarvoor te willen hebben; en dat is waarachtig in Oostindië, waar geld nog meer dan elders de ziel van alle zaken is, eene heele zelfverloochening! - Maar hoe de oude Heer nu toch zoo aardig zijne koetjes op het droog heeft, dat hij in Holland goed kan leven, dat vertelt hij niet, en in het algemeen niets van zijne terugreis.
Of wij nu alles, wat in dit boek staat, zoo maar gaafweg voor waarheid aannemen, is eene andere vraag. Zoo wij de spreuk: simplex sigillum veri (het eenvoudige is de stempel

{==167==} {>>pagina-aanduiding<<}
der waarheid) zonder bepaling aannamen, zouden wij op alles ja en amen moeten zeggen; want doodeenvoudiger, dan hier, kan wel naauwelijks iemand schrijven: het is letterlijk de taal van den omgang der minbeschaafde klasse, die wij hier aantreffen. Maar in platten stijl kan men ook wel onwaarheden vertellen; en, schoon wij het hier zoo naïf vertelde geenszins onder deze slordige rubriek rangschikken, meenen wij toch, dat er veel bij verfraaid en vergroot is. Wij gelooven zoo ligt niet aan gedrogtentemmers, aan herculessen en theseussen, in het verslappende, vernielende klimaat van Batavia.
Het is eene eigenschap, waarop de Schrijver (en met reden) zich zeer veel laat voorstaan, dat ‘hij nooit in zijn leven sterken drank of rooden wijn geproefd heeft;’ maar deze eigenlof komt wat al te dikwerf weêrom, onder anderen op bl. 72 en 73, en wel in dezelfde bewoordingen; ook nog op andere plaatsen.
In de Voorrede van den Uitgever vinden wij nog een ander staaltje van de onbaatzuchtigheid des Schrijvers, dat ons zeer verdacht voorkomt. Hij zou, namelijk, van wijlen den boekverkooper chalmot, te Kampen, f 2000, en daarenboven des avonds een goed onthaal, geweigerd hebben, waarvoor hij toch niets anders had behoeven te doen, dan dien Heer zijne levensgeschiedenis in de pen te geven. Het denkbeeld, dat die Heer dan meer van hem zou hebben kunnen maken, dan hij geweest was, (even alsof hij dit dan niet hadde kunnen logenstraffen!) zou hem dit aanbod hebben doen verwerpen; en nu geeft hij toch zijne lotgevallen zelf uit, waarvoor wij echter niet denken, dat hij f 2000 zal maken. Trouwens, hoezeer wij reeds toonden, dit boekje met vermaak te hebben gelezen, de kopij zou ons toch, zoo wij boekverkoopers waren, zoo veel niet waard geweest zijn, en de goede chalmot had waarschijnlijk (ten zij hij geweldig dichterlijk er meê hadde omgesprongen) daarbij ook geene beste rekening gevonden.
Nu toch nog, ten slotte, een proefje van den stijl.
‘Ik heb wel oude Heeren op Batavia gesproken, die mij vertelden, dat een groote 100 jaren geleden, de Compagnie eene Loterij had zonder nieten, en dat men daaruit groote schatten konde trekken, maar dat daar door de Compagnie geen stand kon houden. Ik vroeg, of ik ook niet

{==168==} {>>pagina-aanduiding<<}
in die Loterij kon komen? waarop men mij vroeg: of ik ook vrienden had onder de Regering, en of ik ook mooi kon schrijven, nummers zetten en nullen maken? Ik zeide: dat ik niet veel meer kon schrijven, dan mijn' naam wel zetten; want dat ik nooit school had gelegen om 't Fransch of schrijven te leeren, daar mijn vader in Amsterdam op een kantoor was, en wij met ons vier kinderen in huis waren, waarvan ik de oudste was, en ik daarom ook was weggegaan om mijn fortuin te zoeken. Toen zeide die Heer tegen mij: als gij van uwe ouders spreekt, moet gij altijd zeggen: mijn Papa, en mijne Mama. Ik zeide: Mijn Heer! hoe kan ik dat zeggen van mijne ouders, daar mijn vader maar op een kantoor is. Dat is goed voor rijke lui, Mijn Heer! dat de kinderen zeggen Papa en Mama; maar zijn dat dan allen rijkelui's kinderen, die hier op Batavia zijn? Wel neen, zeide die Heer, ik ken hier wel Heeren op Batavia, wier vaders in Holland ambachtslui zijn: want ik ken Batavia, om dat ik 51 jaar hier ben geweest. Ik zeide, Mijn Heer! ik neem UE. als een vader in mijn hart, help mij tot een klein fortuin. Hij wilde dat gaarne doen, zeide hij, maar ik moest dan ook naar zijnen raad hooren; 't welk ik beloofde. Toen werd mij de les voorgezegd, hoe hij zijn' leefregel gesteld had.
Vooreerst 's morgens koffij of thee bij het ontbijt. Dan, om 12 uren, 3 glaasjes Madera- of Mallagawijn of een weinig vruchten.
's Middags, met matig eten, een bierglas half wijn en half water.
Om 2 uren een slaapje, en om 4 uren thee.
Dan gaan wandelen, of, die een rijtuig heeft, uit rijden; en als men 's avonds op eene partij is, niet meer drinken dan eene halve fles: hoewel 'er wel Heeren zijn, die op een' avond 6 flesschen drinken; maar daar moet gij u niet aan storen, want die leven niet lang.’
‘Hier bij heb ik mij bestendig gehouden, en goed bevonden. Doch er zijn er ook in het vaderland maar al te veel, die vroeg beginnen met de Genever, (die pest voor de jeugd!) en dan van één glaasje op twee komen, en zoo al verder. Dezulken hebben geen kans, om mijne jaren te bereiken; want zij zijn vóór dien tijd reeds verdronken, hoewel zonder water. - Zich voor den drank te wachten, en in alles God voor oogen te houden, zijn twee groote lessen, waar mede ik van mijne Lezers afscheid neem.
J.A.H.’



{==169==} {>>pagina-aanduiding<<}

Ontmoetingen op eene Reis met het Schip Briton naar het Eiland Pitcairn, bevattende eene belangrijke schets van den tegenwoordigen toestand der Braziliën en van Spaansch-Amerika; door J. Shillibeer, Luitenant bij de Koninklijke Marine. Naar den tweeden Druk uit het Engelsch vertaald. Te Dordrecht, bij Blussé en van Braam. 1819. In gr. 8vo. VI en 180 Bl. f 1-16-:

Onder de menigvuldige Zeereizen, ook naar de Zuidzee, hebben wij deze met genoegen gelezen, vooral om de zeer merkwaardige berigten wegens eene Kolonie, uit Engelsche vaders en Otaheitische moeders voortgebragt; het kroost der misdaad, doch zelve voorbeeldig godsdienstig! Doch geven wij een kort verslag van het geheel. Het oogmerk der reis (een kruistogt in de Zuidzee tegen het Amerikaansche Fregat Essex) wordt eerst op bl. 20 opgegeven. De Reiziger voer in December 1813 met de Engelsche O.I. en Zuid-Amerikaansche Koopvaardijvloten uit, en bezocht Madera en Rio de Janeiro. De berigten over de laatste plaats, waarvan men de schoone ligging erkent, zijn, ten aanzien van het karakter der ingezetenen, en hunner onmenschelijke wreedheden omtrent de slaven, allerongunstigst. Zelfs de Koning van Portugal komt er niet best af; hij heet een dartel Vorst, die zich in weelde en wellust baadt: de moord aan iemand, die geen kerkelijk persoon is, wordt naauwelijks gestraft. Het gewigtige berigt, dat de theekweeking in Brazilië groote vorderingen maakt, en dáár misschien door den tijd de groote theemarkt zal komen, wordt ook hier bevestigd. Van daar omreisde Kapitein shillibeer Kaap Hoorn, langs de kusten van Chili en Peru, en kwam te Valparaiso, Callao, Païta en Tumbiz; doch van deze landen spreekt men slechts een enkel woord, om er naderhand op terug te komen. Bij de akelige, dorre Gallipagos-eilanden (door de werking des onderaardschen vuurs gevormd, welke langs de geheele Noordwestzijde van Zuid-Amerika zulke geduchte blijken in de hoogste volkanen der
Aarde vertoont) steekt het eiland Nooaheevah (Noeahiva) verbazend af. De Schrijver van dit reisverhaal verschilt omtrent dit eiland (door hem ook Henry Martijns eiland genoemd) vierkant van krusenstern, wiens Noe-
{==170==} {>>pagina-aanduiding<<}
kahiwa, in dezelfde eilandgroep der Marquesas gelegen, zekerlijk hetzelfde is. Terwijl de laatste niet alleen op eigen gezag, maar ook op dat van een' Engelschen en een' Franschen matroos, welke zich toen op dat eiland bevonden, de inwoners als zedelijk woeste kannibalen afschetst, verdedigt hen shillibeer in dit, gelijk in andere opzigten. Hij maakt echter geene melding van den Russischen Zeevaarder, maar van den Amerikaanschen Kapitein porter, van hetzelfde Fregat Essex, hetwelk hij in last had te vervolgen, en omtrent welken hij zich gedurig met hartstogtelijke verbittering uitlaat. Ook deze had de Noekahiwers, of Noeahivers, menschenëters genoemd, doch slechts de bewoners van ééne streek van het eiland; Kapitein shillibeer, daarentegen; ontkent dit stellig: hij zegt, eene reis naar de binnenstreken gedaan, en aldaar een zeer zacht, vreedzaam en zelfs weerloos volk gevonden te hebben, hetwelk echter door gemelden Amerikaanschen Kapitein op eene onverantwoordelijke wijze zou mishandeld zijn, als welke hen van het noodige voedsel, kokosnoten en varkens, beroofd, en bij tegenstand velen onbarmhartig gedood had. En dit is hetzelfde volk, hetwelk, volgens krusenstern, niet alleen zijne vijanden, maar zelfs zijne grijsaards, vrouwen en kinderen, in tijden van schaarschheid, slagt en opeet, alle ongewapende vreemdelingen aanvalt, en zijne vrouwen en meisjes dwingt,
zich aan vreemdelingen ter prooije te geven. Dit laatste wordt door onzen Reiziger niet stellig, ontkend; maar hij beweert, dat de mannen nogtans ten sterkste aan hunne kinderen, en de vrouwen aan hare mannen gehecht zijn. Daarentegen zou het er zoo verre van daan zijn, dat deze eilanders hunne vijanden zouden opeten, dat zij zelfs in de oorlogen elkander niet dooden, maar de broodvrucht- en kokosboomen afschillen, waardoor de vijand in den grond geholpen wordt. Het is moeijelijk, in de dus uiteenloopende opgaven van ooggetuigen te beslissen. Omtrent andere gewoonten, als het tatouéren, den dienst der Eatoa's (Itoes), de heilig- (sacrosanctum-) of taboe-verklaring der grafplaatsen enz, het aannemen van eenen Tayo of vriend, met wien men van naam verwisselt, komen deze eilanders met de overige der Zuidzee overeen. Voorts nam de Kapitein het eiland, volgens de oude onregtvaardige gewoonte der eerste ontdekkers, in naam van Zijne Groot-Brittannische Majesteit in bezit. Hij gewaagt niet van den

{==171==} {>>pagina-aanduiding<<}
naam Washingtons eilanden, door de Amerikanen en krusenstern aan deze groep gegeven. Van daar ging de reis naar het eiland Pitcairn, waar de Kapitein, tot zijne verwondering, de reeds boven gemelde Volkplanting van Engelschen zag, namelijk van muiters, die, onder zekeren christiaan, het schip van Kapitein bligh hadden afgeloopen, en zich daarop (1789) met de broodvrucht- en kokosboomen, die hij naar de Zuidzee moest overbrengen, hadden gevoed. De mannelijke Otaheiters, die zich bij de oproerigen bevonden, werden in den slaap door hunne eigene vrouwen vermoord; de Engelschen bragten met deze vrouwen een aantal kinderen voort, die zij in de beginselen van den Christelijken Godsdienst en zedelijkheid zeer wel onderwezen, en daarin de in een Christenland opgevoede Britten, volgens derzelver eigene getuigenis, beschaamden! Van de oorspronkelijke muiters was er nog slechts één, john adams, in leven, dien zij als eenen Aartsvader eerden. - Men heeft vele voorbeelden van ondeugende kinderen der voortreffelijkste ouders: het is troostrijk voor de menschheid, eens nu en dan het omgekeerde te zien, en dat op een eenzaam eiland, zonder den heilzamen invloed van betere menschen, door de opvoeding der anders zoo misdadige ouderen zelve! Zoo heilzaam is het ongeluk.
Het overige gedeelte des boeks behelst eene beschrijving der hoofdsteden van Peru (Lima en Cuzco) en van Chili (St. Jago en deszelfs haven Valparaiso.) Deze plaatsen zijn bij frèzier, ulloa en meer anderen beschreven, maar reeds sedert zoo vele jaren, dat nieuwe berigten daarvan niet dan aangenaam kunnen zijn, vooral in deze crisis tusschen Spanje en deszelfs Volkplantingen. Dat Peru de vrijheid nog niet geniet, gelijk Nieuw-Granada, het meerendeel van Venezuela, Buenos-Ayres en Chili, ligt hoogstwaarschijnlijk aan de verregaande, ligchaam en geest verslappende, zinnelijkheid en dartelheid van deszelfs inwoners, welke wij reeds van elders kenden, doch hier bevestigd wordt; vooral moeten de 10,000 monniken te Lima de schaamteloosheid ten top drijven, en de kloosters tempels der ontucht zijn. Er is te Lima een uitgestrekt Geregtshof der Inquisitie, hetwelk meer dan ééne straat beslaat; de vreugde des volks, bij deszelfs afschaffing door de Cortes, was groot; het liep het Geregtshof open, vernielde de archiven, en bevrijdde de gevangenen; doch, op last van Z.M. ferdinand VII, haastte

{==172==} {>>pagina-aanduiding<<}
zich de Onderkoning met de herstelling van dit, zoo 't schijnt, onmisbare Geregtshof voor eenen katholijken Koning. - Nog een staaltje der zeden te Lima. Er is een Amphitheater voor 20,000 menschen, geschikt voor stierengevechten; valt er nu niet alleen een stier, maar zelfs een mensch, zoo klapt alles, op zijn echt Romeinsch, in de handen, zelfs Dames!
In Chili trof onze Schrijver het zoo even herstelde Koninklijke bestuur, hetwelk al de goede inrigtingen der Republiek reeds liet vervallen; niemand durfde meer een boek lezen, dan door de Inquisitie goedgekeurd; zelfs de Bijbels van het Bijbelgenootschap werden opgehaald en openlijk verbrand! Wie zegent dus de nieuwe Omwenteling niet, welke de vertrapte Menschheid ook dáár, door de bewerking van het brave, nog min bedorvene Buenos-Ayres, weder in hare regten hersteld heeft; en wie wenscht niet, dat de tegenwoordige gebeurtenissen in het Moederland ook aan Paperij en Inquisitie eenen onherstelbaren slag zullen toebrengen?
De vertaling is vrij goed, enkele gewone vertalersfouten, zoo als: Het Portugesche departement van Zeevaart is niet groot, maar zij hebben enz., pijnappels voor ananassen enz. niet medegerekend.


Verslag, uitgebragt bij de Tweede Klasse van het Koninklijk Nederlandsch Instituut van Wetenschappen, Letterkunde en schoone Kunsten, - wegens de Brug, of het Houten Voetpad, ontdekt op de grenzen van Drenthe en Westwoldingerland. Te Amsterdam, bij Pieper en Ipenbuur. 1819. In gr. 4to. VI en 32 Bl. f :-15-:

Wij ontvangen hier het resultaat van het onderzoek, hetwelk, door eene gecombineerde Commissie, uit de tweede en derde klasse van het Koninklijk Nederlandsch Instituut, op deszelfs last, is gedaan naar de zoogenoemde Brug, hierboven gemeld, welke, volgens sommigen, een Romeinsch stuk werk, en wel van vóór plus minus achttien eeuwen, zijn moest, zoo als onze Lezers zich, uit hetgene wij deswege vroeger, in onze Vaderlandsche Letteroefeningen, berigt hebben, zullen herinneren. Gelijk dit aan de tweede klasse terstond verdacht was voorgekomen, en dezelve deswege

{==173==} {>>pagina-aanduiding<<}
haren twijfel aan het publiek heeft medegedeeld, zoo is nu ook, naar ons oordeel, na het verslag, dat ons hier gedaan wordt, wel genoegzaam uitgemaakt, dat zoomin het opgemeld gevoelen, als een ander, volgens welk deze Brug eerst gemaakt zou zijn door de Munsterschen, in den oorlog van 1672, aannemelijk is. - Van niet minder dan zestien onderscheidene Schrijvers heeft de Commissie, op hare uitnoodiging, brieven, memoriën enz., over dit onderwerp, ontvangen; en van die alle krijgt men hier uitvoerig berigt. Eerst meldt zij, wat tegen het laatste gevoelen, wegens den Munsterschen oorsprong der Brug, is ingebragt, en besluit daaruit, naar ons inzien te regt, tot deszelfs verwerpelijkheid. Daarna doet zij opgaaf van hetgene, zoo tot staving als tot bestrijding van het andere gevoelen, wegens den Romeinschen oorsprong, is aangevoerd. En hier wordt eerst onderzocht, wat van dat gevoelen te houden zij, voor zoo ver het bepaaldelijk wil, dat de gemelde Brug, door een' of anderen krijgsbevelhebber, onder den Romeinschen Veldheer germanicus, zou zijn aangelegd; en wordt dit, uit overweging van het voor en tegen, uit de berigten van den Romeinschen Geschiedschrijver tacitus, waarop men het wil gronden, mede hoogstonwaarschijnlijk geoordeeld. Dan volgt een algemeen onderzoek, of hier in het geheel aan een Romeinsch werk, van zoo vele eeuwen oud, te denken zij: en hier wordt nu overwogen, of men, uit de stoffen, waaruit de Brug is zamengesteld, uit hare tegenwoordige overdekking met veen, uit de wijze van haren aanleg enz., inwendige bewijzen kan trekken voor haren onderstelden ouderdom. Dit wordt mede ontkennend beantwoord, en daaraan een kort betoog gehecht van het uiterst onaannemelijke, dat het geheele werk immer een werk van Militairen, en tot eene militaire heirbaan aangelegd, geweest zou zijn; terwijl tevens wordt aangewezen, dat alles het kenmerk van een handwerk van
landlieden, of boeren, draagt. Maar wat (mag men vragen) kon boeren bewegen, om zulk een houten pad, van drie uren gaans lang, aan te leggen? Hierop wordt eindelijk, tot antwoord, medegedeeld de gissing van den Heer Mr. h.a. spandaw, die ook wel het meeste, tot bestrijding van de hooge oudheid en den militairen oorsprong der Brug, heeft aangevoerd, en dezelve, als een gewrocht van boerenhanden, heeft voorgedragen. Die gissing, nu, is, dat,

{==174==} {>>pagina-aanduiding<<}
daar de Brug, op welke, als op een hoofdpad, andere dergelijke aanloopen, duidelijk gerigt is naar Ter Apel, op den uitersten hoek van Westerwolde, men niet anders te denken hebbe dan aan een kerk- of klooster-pad. Te Ter Apel, namelijk, werd, in 1465, een kolossaal klooster gesticht, dat nog heden aanwezig is, en in één jaar volbouwd werd. Men kan zich niet verbeelden, hoe men hier de groote menigte van steenen, die hoogstwaarschijnlijk in Drenthe gebakken zijn, zou hebben kunnen aanvoeren, zonder alvorens, door het moeras, een' vasten weg aan te leggen. Daar nu het kloosterstichten, in dien tijd, een heilig werk was, waaraan elk gaarne deel nam, zal al, wat in de nabijheid woonde, hieraan de hand geleend hebben. Zegt dit niet genoeg? Men bedenke dan daarbij, dat ook het landvolk van rondom, naar de vroomheid van dien tijd, vooral op feestdagen en bij processiën, de kloosterkerk moest kunnen bezoeken, en dus, zoowel als de kloosterbroeders zelve, een pad tot af- en aankomst behoefde; en wat begeert men dan meer, tot aanwijzing eener genoegzaam waarschijnlijke herkomst van het beruchte pad? - Maar hoe is hetzelve dan geheel verwaarloosd en onder het veen bedolven geraakt? - Antwoord: door de, in 1517 opgekomene, Hervorming is het klooster in verval geraakt, het pad langs hoe zeldzamer gebruikt, niet behoorlijk onderhouden, en eindelijk in het moer verzakt en overgroeid. - Wij twijfelen zeer, of iemand ligtelijk een' waarschijnlijker oorsprong van deze zoogenoemde Brug zal aanwijzen. Evenwel eenige bedenking blijft ons nog overig. Het klooster (dat thans niet meer geheel, maar slechts gedeeltelijk, nog aanwezig is) is niet zoo haast, na de opkomst der Hervorming, in verval gekomen. Eerst in 1594, toen Groningen en Ommelanden in de Unie van Utrecht werden aangenomen, werd van hetzelve, door de Algemeene Staten, een gasthuis gemaakt; doch moet het tevens den kloosterlingen zijn vrijgelaten, in
hetzelve te blijven: want zij waren er nog in 1619, toen de stad Groningen, door aankoop, eigenares werd van Westwoldingen, en hun op nieuws vrijheid liet, om er het overige van hun leven te eindigen, zoo als er ook, schoon de meeste dit niet verkozen, de laatste Prior eerst in 1626, of 1637, gestorven is; gelijk men dit alles zien kan in de plaatselijke Beschrijving van Westwoldingerland, door jacob de rhoer, te vinden

{==175==} {>>pagina-aanduiding<<}
achter het Landt-recht van Wedde en Westwoldinge-landt, verklaard door Mr. a.q. van swinderen, en uitgegeven door het Genootschap: Pro excolendo jure patrio, te Groningen 1809, bl. 269 env. Zoo nu de zoogenaamde Brug een kloosterpad was, moet men onderstellen, dat zij daartoe ten einde toe, dat is tot in de 17de eeuw, gediend hebbe; en hoe komt dan hare geheugenis, binnen slechts twee honderd jaren, zoo geheel verloren, en zij zoo diep onder het veen begraven? Was er ook geen ander pad uit Drenthe naar het klooster, dan dit, met zoo veel moeite gemaakte; hoe verklaart men het dan, dat men het zoo heeft laten vervallen? En welke toegang is er dan nu uit Drenthe naar Ter Apel? Of is er thans in het geheel zulk een toegang niet? Zoo ja, was er die dan ook voorheen? En, zoo ja, waartoe werd dan de vervallen weg gelegd? Enkel tot het aanvoeren der steenen tot den kloosterbouw? Was dan de andere toegang, zoo die bestond, daartoe niet voldoende? Dit, dunkt ons, zou nog wel eenige toelichting behoeven. - Voor het overige vindt men, in het zoo even genoemd werkje, op bladz. 274-277, ook een en ander nopens de pontes longi van l. domitius bij tacitus, en wegens lipsius' gevoelen omtrent de plaats, waar die gelegen hebben.






De Overstrooming van Gelderland en Zuid-Holland in Januarij 1820. Door Mr. A. Boxman. Met eenige Geschiedkundige Aanmerkingen. Te Gorinchem, bij J. van der Wal. Ten voordeele der Noodlijdenden door gezegde Overstrooming. In gr. 8vo. 44 Bl. f :-12-:

Een Dichtstuk, welks schoonheden zoo verre de gebreken overtreffen, en welks schilderingen zoo krachtig spreken tot het gevoel, dat elke, laat staan eene gestrenge, kritiek zich ongevoelig ontwapend vindt. Inderdaad, het behoeft noch de verontschuldiging van een Eersteling te zijn, noch die van deszelfs uitgave, als eene bijdrage op het altaar der menschlievendheid. Treffende plaatsen ontmoetten wij allerwegen, die des jeugdigen Dichters smaak en hart om strijd vereeren. De Lezer verschoone ons alzoo voor ditmaal van eene eigenlijke Recensie, waarvoor wij vertrouwen, dat de navolgende

{==176==} {>>pagina-aanduiding<<}
trekken, voetstoots, als ware het, opgenomen, hem rijkelijk schadeloos zullen stellen.

- - Bij 't doodsverderf, dat grijnst van alle zijden, 
Kniel ik aanbiddend neêr, om God mijn dank te wijden: 
Geen storm, geen windje zelfs, deed in 't orkaansaizoen 
Het water, dubbel fel, op dijk en schutsweer woên; 
De vloed, die, huizen hoog, onze akkers heeft bedolven, 
Scheen, niet een oceaan met opgeruide golven, 
Maar kalm gelijk een meer, met effen spiegelbaan, 
Waarop geen windje zucht, en naauwlijks rimpels staan; 
De maan met vollen kring schoot, door het nevlig duister 
Des onheil-zwangren nachts, haar' heldren hemelluister, 
Wees wijk en toevlugtoord aan 't eenzaam landgezin, 
Of voerde 't reddend schip de veege dorpen in. 
Heb dank, o God! en ach! vergeef den drang der smarte, 
Dat nog geen lofzang rijst uit ons gebroken harte: 
Verzwolgen is ons erf, verzonken have en schat, 
Maar duizend levens spaarde uw gunst in 't zwalpend nat. 
 
o! Die dit schouwspel [van het aanrollend water] zag, terwijl 
de maan haar stralen 
Op 't ijslijk schriktooneel spookachtig neêr deed dalen, 
En zilvren schijnsels schoot op 't rosse en troebel nat; 
De stilte van den nacht, waarin geen windje 't blad 
Bewoog, nog holler klank gaf aan het schor gedonder, - 
o! Die dit alles zag, en 't hartverscheurend wonder 
Met koelen blik aanschouwde, of niet Gods magt en pracht 
Aanbad in d'eigen' slag, die hem vernieling bragt, 
Diens hart, met staal omschorst, heeft d'adeldom verloren, 
De vonk van 't Godlijk vuur, waarmeê hij werd geboren. 
 
Zoo meert de vochtkolom, terwijl zij voorwaarts holt, 
Gelijk de sneeuwlavien van de eeuwige Alpen rolt: 
Eerst is ze een kleine klomp, ligt door de vlugge sprongen 
Der steengeit van den rand der bergen losgewrongen, 
Verachtlijk in 't begin, maar, groeijende in haar vaart, 
Sleept ze al de sneeuw met zich, sinds eeuwen zaamgegaard; 
Barst los op 't vreedzaam dal met ratelend gedonder, 
En stelpt er torenhoogte en dorp en vlekken onder. 

{==177==} {>>pagina-aanduiding<<}

Ja, zoo, zoo is de vloed: in 't eerst een bron, een beek, 
Die naauw den voet bevocht, waar ze onder henen streek; 
Vergeten kruipt zij voort, ontvangt in de enge boorden 
Der zustren waterstraal uit omgelegene oorden; 
IJlt dra als vliet daarheen, waarin een kleiner vliet, 
Van eigen' loop vermoeid, zijn trage watren schiet; 
Thans vloeit ze als landrivier, reeds waard een' naam te dragen, 
Waarlangs het bootje spoedt met dartle riemenslagen; 
Door grooter tol verbreed, golft zij langs steiler boord, 
En stuwt, een achtbre stroom, gewiekte schepen voort; 
Zoo groeit ze allengs ten vloed, die namen schenkt aan landen, 
Zich loswringt door zijn kracht uit de enge kluisterbanden; 
Die, forsch als Waal en Rijn, langs de akkers heengezweept, 
Paleizen neêrrammelt en hutten met zich sleept, 
En, dol, dat bij zijn woên een stroom nog kalm durft vlieten, 
De dijken openscheurt om op hem neêr te schieten, 
Hem kluistert aan zijn kar, om zoo met dubble kracht 
Te brijzlen, wat nog waagt te twijflen aan zijn magt. 
 
- Zaagt gij bij Gorkums muren 
Die Sluis niet van arduin, om de eeuwen te verduren 
Op 's Noormans taaijen den gegrondvest in cement, 
Wier centnerzware deur geen stortvloed openwendt, 
Schoon hij er over bruis', ten hemel opgestegen, 
En lasten, de aard' te zwaar, op schot en balk doe wegen? 
't Is alles krachteloos; natuur verkeert haar wet, 
De stroom viel woedend aan, en heeft ook hem verplet: 
Hij beukte, en de ijzren deur vloog, met verschriklijk knarren, 
Door 't zweepend luchtruim heen, uit haar metalen harren; 
De vloed valt achter na, en bruist met woest geweld 
De veege stadspoort in, waar niets gevaren spelt; 
Hij woelt er kei en steen uit losgewielde straten, 
Stort zand en water in de huizen, pas verlaten, 
En jaagt den schrik des doods den ganschen omkreits rond. 








Gedachten over de, voor het maatschappelijk geluk nadeelige gevolgen, voortvloeijende uit de gewone uitdeelingen van levensmiddelen enz. aan de Noodlijdenden door den Watersnood. Voorgelezen te Gorinchem den 11 van Sprokkelmaand 1820, in een Leesgezelschap, door A. van Zutphen.

{==178==} {>>pagina-aanduiding<<}
Tweede Druk. Te Gorinchem, bij J. Noorduyn. In gr. 8vo. 16 Bl.

De Schoolmeester van zutphen behoort, uit den inhoud zoowel, als den titel van dit boeksken te oordeelen, ondanks den schoonen glimp van menschlievendheid, dien hij aan zijne redenen heeft weten te geven, gewis niet tot dezulke, die rijke offers der liefde en weldadigheid gebragt hebben op de altaren, aan de ongelukkigen door den jongsten Watersnood gewijd. Inderdaad, het woord, zoo zeer te onpasse hier gevoerd, schijnt ons evenzeer eene beleediging van 's Konings gepaste en doelmatige voorzieningen te dezen, als het, zoo wij van goederhand onderrigt zijn, met opzigt tot die te Gorinchem en deszelfs noodlottige omstreken, in luide wederspraak staat. Wij kunnen, omtrent een zoo weinig beteekenend geschrijf, in geene bijzonderheden treden, maar wenschen Meester van zutphen eene standplaats in den Alblasserwaard!





Karel en Sophia in hunne Beproevingen. Door den Schrijver van Drie Jaren van Rampspoed, den kleinen Emigrant, enz. Te Amsterdam, bij J. van der Hey. 1819. In gr. 8vo. 308 Bl. f 3-12-:

De naam van den schrijver, al is die ons nu ook, zonder moeijelijke uitvorsching, bekend, zal inderdaad geenen invloed hebben op onze beoordeeling, want dezelve doet niets tot de waarde van het werk; alleen moet hij ons, in het onderhavige geval, de aanmelding doen bespoedigen, en, waar wij hier of daar, bij de eerste lezing, minder gunstig mogten oordeelen, kan hij ons krachtig opwekken, om dit oordeel nader en bedachtzaam te toetsen.- Het recenserend geschrijf is, naar ons inzien, niet alleen ten behoeve van den schrijver, maar vooral ook van den lezer, wien wij doorgaans vooronderstellen, dat het boek nog niet ter hand kwam, en wien een geraamte, mits niet al te dor en niet smakeloos gegeven, dikwijls, welkom is, opdat hij zelf proeve, of de spijs van zijne gading zij, en vooral, opdat hij het al of niet gegronde van lof of berisping eenigermate kunne toetsen.

{==179==} {>>pagina-aanduiding<<}
Wij verkiezen evenwel voor ditmaal den schrijver genoegen te geven, en zullen dan daarom ook ons even weinig bepalen bij eenen pennetrek, of het terughouden van aanmerkingen, als wij het werkje jaren liggen lieten, en alzoo bij dezen vaderlandschen (en een weinig ligtgeraakten?) schrijver andermaal het vermoeden konden opwekken, dat wij hem vergeten of verwaarloozen. De schrijver ziet, dat wij voor het minst zijn voorberigt lazen met opmerkzaamheid. Met dat al, ofschoon wij in dit ééne geval, en om bijzondere redenen, den schrijver te wille zijn, kunnen wij ons hieraan niet binden voor het vervolg, en niet aan iedereen' gelijke toegevendheid beloven voor zijne bijzondere meening en wil, zoo als wij die gemanifesteerd mogten vinden in de voorberigten. Wij hebben ook jegens onze lezers zekere pligten, en ook hunne tevredenheid is ons van eenig belang; daarbij levert de aanhoudend en overal bezige drukpers zoo groot eenen voorraad, dat wij waarlijk niet slechts onzen arbeid, maar ook de uitgebreidheid van ons Maandwerk, veel meer dan verdubbelen moesten, bijaldien wij te dezen aanzien een' ieder wilden gelijkstellen. Wij willen daarom ook geenszins gerekend worden, ons nu bijzonder toegevend te toonen, uit vrees voor een toekomend beoordeelend tijdschrift, hetwelk het tegenwoordig, naar des schrijvers meening, groot gebrek aan spoedige, uitvoerige en grondige waardering onzer eigene voortbrengselen vervullen zou. Over gebrek aan spoed kan zich onze man nu wel niet bezwaard vinden, en wat het grondige en uitvoerige betreft, doe hij - wat hij wil.
De roman is geschreven in brieven. De eerste is al aanstonds van de lieve jonge jufvrouw A.S. Roebel, anders Sophia, de heldin van het verhaal; terwijl wij op bladz. 7 ook reeds kennis maken met Karel Lindenhof, den held. De jonge jufvrouw is eene Geldersche, en nu, voor de eerste maal van haar leven, - Maar waarlijk, daar begonnen wij al aanstonds aan het geraamte, en de schrijver noemt den beoordeelaar misschien hu wel reeds een' oolijken letter- en oneerlijken duitendief. Wij geven er wel geen oordje om, maar hebben het er nu toch op gezet, om hem naar zijnen smaak te bedienen. Wisten wij nu maar regt goed, hoe hij het hebben wil! Nu, dit zegt hij: dat men hem het goede en kwade van zijn werk onpartijdig zegge. Niet zoo zeer deze of gene kleinigheid, aan welke men misschien zien kan,

{==180==} {>>pagina-aanduiding<<}
dat het verdichte en geene werkelijke gebeurtenissen zijn, welke men leest; maar belangrijke zaken. En onder deze komt het ons voor; (wij moeten ons voorzigtig uitdrukken) dat de man vooral ook rekent, en daarom ook aan ons vraagt, of de gedaante in brieven voor onzen landaard en zijn talent berekend is? - Veel eer, veel eer inderdaad, heer schrijver! en daarom willen wij volkomen opregt zijn. Wat onzen landaard, en vooral het romanlezend gedeelte van denzelven, en in het bijzonder ook onze vaderlandsche meisjes betreft, welke hierbij zeer, heel zeer in aanmerking komen: men houdt van verscheidenheid. Evenwel, bij het betere gedeelte, (van onze meisjes namelijk) hetwelk huisselijk denkt, en, ook in eenen roman, niet gaarne al te onhuisselijk is, of in eene betooverde wereld komt, in welke zij voelen, dat zij niet zouden kunnen medepraten en handelen, is de brieftrant doorgaans de meestverkieslijke, mits de brieven goed zijn; en de uwe zijn voortreffelijk. Zoo wij zoo dadelijk en in eene knorrige luim uw boek hadden ter hand gevat, waart gij evenwel te dezen aanzien misschien niet vrijgekomen van alle berisping. Want het is geene geringe kunst, iedereen' te doen schrijven in deszelfs eigen' stijl en karakter; en, als men vitten wil, loopt wel niemand vrij. Dan, wij meenen opregt, dat, zonder opzettelijken vitlust en onedelmoedig zoeken en hechten op kleinigheden, te dezen aanzien hier weinig te berispen valt. En, zoo gij verder over het geheel ons oordeel verlaagt, of gij voort moet gaan te arbeiden in het romantische vak, zoo zeggen wij volmondig ja, en verklaren, dat dit uw oorspronkelijk werk, (uwe vroegere hebben wij niet bij de hand, en deze zijn ons ook niet levendig voor den geest: er gaan zoo vele romans van goeden en kwaden stempel door onze handen!) naar ons oordeel, met de beste, met de beste althans, die wij kennen, in meer dan één opzigt wedijvert, en
voegen hierbij den dankbaren groet van eenige vrouwen en meisjes, (want deze hebben bij ons doorgaans mede stem op dit artikel) die uw werk regt lief en onderhoudend vinden. Wij hangen daar gaarne ons zegel aan, en spreken u volkomen vrij van valschen smaak, of losse, schadelijke grondbeginsels, en, althans voor onze grondbeginsels en zeden, besmettelijke tafereelen, welke u in een groot deel van oorspronkelijk Fransche en Duitsche romans zoo zeer mishagen. Bijzonder aangenaam was het ons, dat

{==181==} {>>pagina-aanduiding<<}
gij den speculatie- en windhandel zoo duchtig de les leest, en dat gij den bij velen reeds nu, en alzoo te vroeg, vergetenen druk, en dwang onder napoleon, nog eens in het geheugen terugroept. Maar vooral danken wij u voor de zeldzame, maar regt op zijn pas gesprokene, en juist door eenen roman ter plaatse, waar het behoort, gebragte woorden, over het hoe en waarom van het bijwonen van den openbaren godsdienst, in zekere welbekende stad, door de beau monde, als welke de waarheid liefst in een Fransch pak, of ten minste van een' of anderen grooten baas, hebben wil; van een' of anderen grooten baas, die nog wat anders weet te snijden dan het christelijk rokje, waarmede wij allen onze naaktheid hebben te dekken. En vreesden wij niet, dat onze letterdieverij u hinderen zou, wij gaven, hetgene gij daar zoo regt naïf door een lief meisje zeggen laat, tot eene uitlokkende proef.
Naar ons, voor romans thans meer dan ooit bepaald, bestek, werden wij reeds uitvoerig genoeg; echter zouden wij onzen schrijver onvergenoegd maken, zoo wij de aanwijzing terughielden van hetgene ons voorkomt minder goed, ja berispelijk te zijn. Het onwaarschijnlijke moge in het oog van onzen schrijver eene kleinigheid zijn, maar in ons oog is het dit niet, vooral niet bij een verhaal, dat grootstendeels niet enkel in den kring van het mogelijke, maar van het zeer natuurlijke en waarschijnlijke valt, zoodat wij ons zoo bij de handelende menschen denken, en als geheel in hunnen kring; en vooral hindert dit onwaarschijnlijke en bijna onmogelijke ons meer nog in karakters, dan in onvoorziene uitkomsten. De schrijver toetse nu zelf, of hij den vader van Sophia in het hem eigen en vroeger bekend karakter laat handelen, bij den dwang zijner lieve dochter tot een wargelijk huwelijk? Hij vrage aan ieder braaf en schrander, en daarbij hartstogtelijk verliefd meisje, of zij, na zoo groote betooning van zich opofferende liefde van hare zijde, eene zoo spoedige trouweloosheid zoo spoedig en volkomen vergeven zou? En vooral herzie hij de brieven, welke hij der brave mevrouw Roebel in de pen gaf. Zij is eene brave, christelijke, waarlijk verstandige en opregt godvruchtige, lieve, zachte vrouw. Zij heeft juist wel geenen hoogen trap van godsdienstige verlichting, en is vroom, piëtistisch. Maar, naar ons gevoel, en zoo als wij deze soort van waarlijk achtingwaardige menschen kennen, meenen

{==182==} {>>pagina-aanduiding<<}
wij niet, dat de brave vrouw op zoodanig eene wijze schrijven zou. Het komt ons voor, dat de schrijver bij dit karakter op eenen hem niet geheel bekenden grond staat. - Tantum! De man had ons een weinig uitgetart, wij hopen, dat zijn noli me tangere hem niet hinderen zal in de waardering onzer betuiging van ongeveinsde hoogachting; en wij verzoeken onzen lezer voor ditmaal verschooning, bijaldien onze aanmelding van Karel en Sophia minder naar zijnen en onzen smaak, dan naar den smaak en het recept van den schrijver zij.


Nieuwe Bloemen van A. Lafontaine, in Verhalen. Te Amsterdam, bij J.C. van Kesteren. 1819. In gr. 8vo. 241 Bl. f 2-8-:

Vijf verhalen, die wij gaarne erkennen, dat ons een aangenaam uur van uitspanning gaven bij ernstigen letterarbeid, tusschen welken wij nu en dan wel eens een' roman in de hand nemen, en waartoe wij een goed, niet te lang gerekt romantisch verhaal, hetwelk ons in vroegeren leeftijd en de wereld der verbeelding terugplaatst, of anders een luimig geschrift, bijzonder geschikt rekenen. Tot zoo iets durven wij ook deze, zoo als vele andere verdichtselen van lafontaine, aanprijzen; terwijl dezelve tevens ook een aangenaam, en voor het minst onschadelijk, tijdverdrijf opleveren aan jongen en ouden, wier letteroefening zich maar weinig verder, dan tot romans en een gedeelte van het mengelwerk onzer vaderlandsche tijdschriften, uitstrekt. Waarlijk, de vertaler dezer Bloemen heeft gelijk: De (thans) lezende wereld verlangt varhalen: ergo doet de boekverkooper wèl met die te geven, mits hij geene kat in den zak verkoope; en hij mag zich met regt, dunkt ons, vleijen, dat de lezer met deze verzameling, die misschien door een tweede en laatste deel wordt voltooid, nog al tevreden zal zijn. - 1.) Lenardo en Blandine, of Amandus en Amanda, teekent de beproefde en verstandige trouw van gelieven sinds hunne kindschheid, met den gelukkigsten echt beloond. 2.) De Minderjarige geeft ons de geschiedenis van het hart van twee lieve meisjes, bij welker ééne liefde met belang worstelt en het belang overweegt,

{==183==} {>>pagina-aanduiding<<}
terwijl bij de andere liefde voor pligtgevoel onderdoet. Beide worden gelukkig in den echt; maar de meer edele wordt toch dierbaarder aan den lezer en heerlijker beloond, daar zij eindelijk liefde en pligt vereenigen kan. 3.) De Reis naar de Alpen is liefde, misschien overdrevene liefde; maar de geschiedenis is onderhoudend en treffend door de hartelijke, getrouwe vriendschap, in schijn van de eene zijde beleedigd, maar daarna volkomen opgehelderd, en de geledene smart vergoed door de vereeniging der kinderen, die, bij hunne liefde en trouw, nu de belooning en vreugde der hereenigde vrienden zijn. 4.) De Burggeest bevat, onder anderen, deze voortreffelijke les: ‘Wat gaat het u aan, hoe de barmhartige God zijne wereld regeert? Op uwe plaats, waar gij staat, bouwe gij, op God vertrouwend, door deugd, een paradijs in uwe borst, en rondom u voor anderen. Daarvan alleen vordert de doodsengel rekenschap van u; niet of gij gelukkig waart, niet van den voorspoed des menschelijken geslachts.’ Het toont ons voor het overige menschen, die dezen stelregel opvolgen, en hier reeds gelukkig zijn; terwijl de boozen beschaamd worden. 5.) De Bloemen, het laatste verhaal, is sierlijk en bevallig. Het was de wil van een ongelukkig vader, dat zijn zoon geene andere vrouw zou nemen, dan het meisje, aan welk hij met gerustheid de bloemen der onschuld, der nederigheid en der liefde kon aanbieden, en dat alzoo den krans der trouw en der hoop volkomen verdiende. Zijne keus en zijne proeven waren gelukkig, en het waardige paar moge velen ten voorbeelde zijn!
Den vertaler, die over het geheel lof verdient, willen wij het verschil tusschen dan en als, hetwelk hij hier en daar verwisselt, herinneren.


Het Goden-pleit, Dramatisch Dichtstukje. Ter Drukkerij van E. Lion en Zonen. In gr. 8vo. 7 Bl.

Apollo en Minerva, of eene Fabel en niets meer, is het opschrift, en Finis coronat opus het onderschrift van deze kleinigheid, van welke wij naauwelijks weten, hoedanig wij berigt moeten doen. De waarschijnlijk nog jonge Dichter heeft wel eenigen aanleg, maar de allegorie is ons duister, en de geest der satire, dien wij hier vermoeden, te fijn voor ons

{==184==} {>>pagina-aanduiding<<}
misschien wat stomp gevoel. En worden er, gelijk wij meenen, menschen bedoeld, wien men alles met vinger en duim ingeven moet, zoo mogt het Finis coronat opus wel in Oleum et operam perdidi veranderd worden. Behalve de in het opschrift genoemden, treedt eeniglijk de Godinne Themis nog op bij de beslissing van het pleit, hetwelk slechts iets meer dan eene bladzijde besloeg, en waarin wij vermeld zien, hoe Minerva, nadat haar vogel ontvlugt was, zich met eenen aap behielp, die haar uit de mouw kijkt; terwijl haar vogel wegens groote ondankbaarheid tegen zekere bevers beschuldigd wordt. Van de redenen van Themis vatten wij weinig meer, dan dat zij eendragt en liefde herstellen wil. Maar wij vatten zoo weinig van het geestige, hetwelk wij hier vermoeden, dat wij liever in het geheel niet willen oordeelen, opdat wij ons niet gelijk stellen aan des Dichters

- onbeschaafdst gemeen, in bastaardij verzonken, 
Aan de ijzren keten van de driestheid vastgeklonken, 
Verslaafd aan 't vooroordeel en vloekbre onzinnigheid. 




Belangrijke Verhalen uit de algemeene Geschiedenis, een Leesboek voor jonge lieden van acht tot veertien jaren, ter bevordering van kennis en goede zeden. Naar het Hoogduitsch. II Stukjes. Nieuwe verbeterde Druk. Te Zutphen, bij H.C.A. Thieme. In kl. 8vo. 238 Bl. f :-8-:

Geene aaneengeschakelde geschiedenis, maar belangrijke bijzonderheden, uit dezelve opgezocht voor de jeugd, naar hare vatbaarheid voorgesteld, van korte lessen verzeld, en doorgaans ook, wat het eerste stukje betreft, met een toepasselijk versje besloten. In het tweede stukje zijn de verhalen uitvoeriger, daar van de 52 in het eerste reeds 39, en alzoo in het tweede slechts 13 gegeven worden. Dan, het werkje is reeds uit de eerste uitgave bekend; het bevalt voorzeker, en is leerzaam.

In No. II, bladz. 86, reg. 16, v.o., staat: vergeeft, had lees: vergeefs had






{==185==} {>>pagina-aanduiding<<}

Boekbeschouwing.

Geschiedenis der Menschheid naar den Bijbel, door Herman Muntinghe. XI Deelen.

(Vervolg van bl. 144.)

[In het IXde Deel van dit werk genaderd tot den tijd van onzen geëerbiedigden Zaligmaker, verdeelt de Hoogleeraar zijnen volgenden arbeid in dezer voege, dat hij eerst iets over deszelfs leven en karakter, voor zoo verre tot het oogmerk dienstig is, laat voorafgaan; ten tweede, zijne leer beschouwt; ten derde, iets over zijne leerwijze zegt; ten vierde, de trapswijze ontwikkeling der leer van Jezus door de Apostelen gadeslaat; ten vijfde, de uitwerkingen dezer leer met betrekking tot de geschiedenis der menschheid opmerkt; ten zesde, nog iets zegt over de lotgevallen der Joden en van derzelver Godsdienst, tot op de slooping van hun gemeenebest; en, ten zevende, het werk met eenige aanmerkingen of gevolgtrekkingen, uit het behandelde afgeleid, besluit. - Bij de algemeene opgaaf van den zedelijken en wetenschappelijken stand der Menschheid, tijdens Jezus verschijning, is van zeer veel belang de aanwijzing van de gesteldheid der Palestijnsche Joden, in vergelijking met de in andere landen wonenden, en gener bijzondere geschiktheid voor de aanneming der nieuwe leer. Maar dat nu ook in den geest van deze, nog meer dan anderen aan den voorvaderlijken Godsdienst verkleefde, Joden de Evangelieleer niet wel ingang kon vinden, dan met veel van den Joodschen vorm van voorstellen omkleed, (iets, hetgeen bij de andere, en inzonderheid na de verwoesting van den Tempel, zoo zeer het geval niet was) wordt door den Hoogleeraar met stilzwijgen voorbijgegaan; schoon wij in de schets van Joannes den Dooper, en deszelfs voorbereidend

{==186==} {>>pagina-aanduiding<<}
werk, wel oplettend gemaakt worden op de grof zinnelijke denkbeelden, onder de Joden heerschende, welke schadelijk hadden kunnen werken, wanneer de Zaligmaker met deze ontvangen ware, en daarom door Joannes, als voorbereidenden onderwijzer, moesten uit den weg geruimd worden. Of ondertusschen met deze denkbeelden nu al het Judaïsmus uit de voorstelling der Evangelieleer zij weggeruimd, (Judaïsmus, dat, wij erkennen het, toen de voordragt der Evangelieleer wel diende te blijven verzellen) is, naar ons gevoel, eene andere vraag. Werd dezelve ons met ja beantwoord, wij zouden daarom er niet op dringen, dat deze Joodsche overblijfsels in manier van voorstellen en beschouwen aanstonds met geweld moesten worden uit den weg geruimd (hier zouden wij, integendeel, om vele redenen, ons met kracht tegen aankanten); ook stemmen wij toe, dat, voor zoo ver de kern van alle ware Godskennis en vereering in den Mezaischen Godsdienst lag, Jezus, die dezelve van onder den onreinen hoop overleveringen ten voorschijn bragt en in oorspronkelijken luister wederom deed kennen, zijne leer op den Joodschen Godsdienst heeft gebouwd, en het ongeloof er niets bij wint, wanneer het den Christel ken Godsdienst voor een voortgezet (wij zouden zeggen: gezuiverd) Jodendom verklaart. Maar hier hebben wij tegen, dat nu het Christelijk geloof gebonden worde aan zekere uitdrukkingen, hoe weinige zij ook zijn mogen, die eenmaal, kenbaar uit het Jodendom ontleend, in een gewettigd stelsel zijn aangenomen; en het er bij af is, of men den genen, die daar gevoelt dien vorm niet te behoeven, en liever denzelven wat meer naar de behoefte van zijn hart en zijne manier van denken inrigt, wel voor eenen geloovigen kunne houden. - Het zou ook niet onbelangrijk geweest zijn, eenen wenk te ontvangen, wat Joannes den Dooper, bij al zijne voortreffelijkheid, aan
volledige kennis van den algeheelen geest der Messiaansche bedeeling nog ontbroken hebbe. - Dan, het zij hiermede gelegen zoo het

{==187==} {>>pagina-aanduiding<<}
wil,] Joannes was de waardige wegbereider van den Messias; maar ook de noodzakelijke, van wege de verhevenheid des persoons van Jezus Christus, en dewijl de Joden zoo lang het onderwijs der Profeten in sommige dingen gemist, en dus hunne denkbeelden aangaande den Messias eene verkeerde rigting hadden genomen; terwijl de prediking van Joannes dezelve reinigen, maar tevens verheffen moest.
In de geboorte en jeugd van Jezus Christus werd volkomen die nederige, aan bewijzen eener Goddelijke grootheid niettemin rijke, gang gehouden, welke noodig was; en, terwijl Jezus zich in stilte vormt, bereidt Joannes zijne ontvangst voor, doopt Hem naderhand op zijne uitdrukkelijke begeerte, leert Hem persoonlijk nader kennen, komt voor Hem uit, krijgt diepere inzigten in zijnen persoon, zijne waardigheid en zijn werk, en brengt, overeenkomstig hiermede, de natie tot kennis daarvan, bijzonder Hem voorstellende als aanbrenger der zondenvergeving en stichter van het Godsrijk; welke voorstellingen niet anders konden dan welkom zijn aan de Joden.
Jezus, alvorens op te treden, bereidt zich tot zijn gewigtig werk, ook door de, bij oudere Heiligen gebruikelijke, godsdienstige afzondering, voor. In deze wordt hij verzocht door den Satan. [En deze is hier, volgens muntinghe, wezenlijk het hoofd der booze geesten, hetgeen zijn Hooggel. tot allerlei hypothesen dwingt, die wonderlijk en als uit de lucht gegrepen voorkomen, en waaronder er onder anderen ééne is, die wij ons, uit eerbied voor den Heer, nimmer zouden veroorloofd hebben, namelijk deze: ‘dat, waarschijnlijk, de verzoeker in de alleenspraken en gebeden van Jezus iets bemerkt heeft, hetwelk aan verleidende voorstellingen te dien tijde waarlijk eenigen indruk op deszelfs hart, ware hij een gewoon mensch geweest, zou hebben kunnen geven; en wel zulk eenen indruk, dien de Heer, door de vlekkelooze heiligheid van zijn, door het edelste verstand bestuurd, karakter, kon overwinnen. Zoo

{==188==} {>>pagina-aanduiding<<}
iets toch, dat bij ons naauwelijks zonder zedelijke verkeerdheid zou kunnen plaats vinden, moet er, schoon zonder zedelijke verkeerdheid, hebben plaats gegrepen in de heilige ziel van Jezus, indien deze verzoeking werkelijk eene verzoeking, of eene verleiding tot het zedelijk kwaad, zal kunnen genoemd worden.’ Wat is dat nu toch gezegd: iets, dat bij ons zonder zedelijke verkeerdheid naauwelijks hadde kunnen plaats grijpen, kan het bij Jezus, schoon zonder zedelijke verkeerdheid, wel? De Hoogleeraar doelt hier, naar ons gevoel, op eene mogelijkheid der lustaanprikkeling; en deze, beweren wij, kon bij den Zaligmaker zoo min als bij ons zonder zedelijke verkeerdheid plaats vinden. Het hart, waarin die mogelijkheid ook slechts van verre nog plaats heeft, is geen heilig hart; en vond zij bij Hem geene plaats, de verzoeking (uitwendige aanleiding, buiten vereeniging met den lust) bleef toch dezelfde. En zegt de Hoogl. in de 39ste aanmerking: dat, wanneer Jezus volstrekt niet had kunnen zondigen, zijne verzoeking een ijdel spiegelgevecht geweest ware, en de heiligheid zijner menschelijke natuur voor ons geene, eigenlijk gezegde, menschelijke waarde zoude hebben; wij antwoorden: dat ook de zedelijke onmogelijkheid om te zondigen, in ons oog, eene volstrekte mag heeten. Tusschen mogelijkheid en onmogelijkheid is geen midden. Elke onmogelijkheid is volstrekt, zij moge zijn stoffelijk of zedelijk. En zou deze volstrekte onmogelijkheid, om met verkeerdheid in de minste onderhandeling door tusschenkomst der neiging te treden, nu, nadat Jezus dertig jaren de zonde weêrstaan had, nog niet bij Hem mogen vastgesteld worden? Wat is dan het loon van eenen dertigjarigen tegenstand? Daarenboven, God had Hem vóór deze verzoekingen, bij zijnen doop, reeds voor den
beproefden Zoon zijns welbehagens verklaard. Wat aangaat de bijvoeging: ‘ware hij een gewoon mensch geweest,’ die komt ons, vooreerst, voor als een gezocht hulpmiddel om geenen aanstoot te geven met het gezegde, maar ook, ten andere,

{==189==} {>>pagina-aanduiding<<}
ligt er in, dat, daar de Zaligmaker dan geen gewoon mensch was, ook geene verleiding vat op Hem hebben kon; en zoo stelt immers de Hoogl. zelf eene volstrekte onmogelijkheid tot zondigen bij Jezus vast, welke hij in de aanm. niet wil toestaan. Ten laatste bekennen wij ook vrijmoedig, dat wij in deze verzoeking minder de grootheid van onzen Zaligmaker bewonderen, dan wij de lompheid des verzoekers, niet in den aanleg der verzoekingen, maar in de verzoekingen zelve, hij zij geweest wie hij wil, met verachting beschouwen; en dat Jezus waarachtige, Goddelijke heiligheid bij ons weinig menschelijke waarde hebben zou, zagen wij Hem niet zegepralen in verzoekingen van oneindig teederder aard. - En zoo volgt, dat het in 't geheel niet behoeft voorondersteld te worden, dat de verzoeker iets wankelends in 's Heeren ziel bemerkt hebbe; maar dat wij volstaan kunnen (om het eens heel eenvoudig uit te drukken) met te zeggen: hij wilde eens beproeven, wat hij gedaan konde krijgen.]
Men moet in zijn natuurlijk bestaan Jezus geheel en alleen als mensch beschouwen, het Goddelijke in Hem had geenen invloed op de vorming van zijn natuurlijk of zedelijk karakter. Toen de Goddelijke natuur zich met zijne menschelijke vereenigde, vond zij haar reeds menschelijk volkomen en zuiver, en verhoogde haar alleen, door haar zulke eigenschappen bij te zetten, die haar wel boven de natuur van al het schepsel verhoogden, maar tot de vorming van het menschelijk karakter niets toebragten. [Wij voor ons vinden, in deze scherpe afscheiding tusschen de Goddelijke en menschelijke natuur van Jezus, de kerkleer der twee naturen in Hem scholastiek gehandhaafd; maar noch de leer des Bijbels, noch verheffing voor ons hart. - Wijders wordt dan 's Heilands natuurlijk en zedelijk karakter beschouwd.]
Bij de beschouwing van de leer van Jezus aangaande zich zelven, moet men in het oog houden: 1o. Dat Jezus in den staat zijner diepe vernedering niet wel anders van zich zelven kon spreken, dan als van iemand,

{==190==} {>>pagina-aanduiding<<}
die minder was dan de Vader. [De Hoogl. schijnt in het geheel niet in aanmerking te nemen eenen middelweg tusschen de vaststelling van Jezus opperste Godheid en zijne verlaging tot een gewoon mensch, noch het stelsel der genen, die dezen middelweg betreden.] 2o. Dat de leer aangaande Jezus waarlijk Goddelijke natuur, komst in het vleesch enz. eene diepe verborgenheid is, waaromtrent ons niets, dan in uitdrukkingen, uit den kring onzer zinnelijke ondervindingen genomen, kon medegedeeld worden; en men moet de onvolkomenheden, welke aan dezelve verknocht zijn, niet te sterk drukken, noch op de Godheid overbrengen. Hetgeen dus van de volkomene gelijkheid der natuur des Zoons met die van den Vader gezegd wordt, of van de eenheid des Zoons met den Vader, moet wel van eene ware Goddelijke natuur verstaan worden, maar tevens zoo, dat daardoor op de eenheid van God geene inbreuk geschiede; terwijl ook al, wat er gezegd wordt van den Zoon, als ondergeschikt aan den Vader, zoo moet worden opgevat, dat het de eenheid des Zoons met den Vader niet benadeele, en dus niet in den eigenlijksten zin, maar in zoo verre er iets in de betrekking tusschen den Vader en den Zoon plaats heeft, hetwelk voor ons, zinnelijke menschen, niet anders, dan door bewoordingen, welke eene ondergeschiktheid te kennen geven, kon uitgedrukt worden, en hetgeen wij ons ook wel als eene ondergeschiktheid mogen voorstellen, indien wij maar de onvolmaaktheden daarvan afzonderen, welke bij ons aan het denkbeeld van ondergeschiktheid verbonden zijn. [Dit heeft veel van heen en weder laveren, om toch vooral te komen in de éénige behouden haven des kerkelijken leerstelsels. Wat al bepalingen van zoo al en zoo niet opvatten, waar mijn Bijbel niets van weet! Volgens dezen, is God de Vader en Jezus de Zoon, God de Koning, Jezus de tot Medekoning, en op aarde tot zigtbaren Onderkoning, aangenomen en
gestelde Zoon, en bevindt zich in dien staat van ondergeschiktheid, welken, bij alle gelijkheid in natuur

{==191==} {>>pagina-aanduiding<<}
en magt, de brave zoon, schoon naast zijnen vader op den troon gezeten, altijd blijft erkennen. Alle heerlijkheid is Hem door den Vader gegeven, die meerder is dan Hij; Hij is en kan niets buiten den Vader - dit is klare Bijbelleer. Laten nu eerst de voorstanders der duistere bepalingen eens kerkelijken leerstelsels aanwijzen, dat hunne bepalingen aangaande de opvattingen ook in den Bijbel staan; dat men zich, ook volgens dezen, den Zoon als ondergeschikt, mits toch ook als niet ondergeschikt, moet denken, (en wat des onzins al meer zij, waaraan zich anders waarachtig zoo heldere koppen ten gevalle eener formulierleer schuldig maken) of laten zij de geheele, alles ophelderende, gelijkenis van den koning en zijnen zoon uit den Bijbel verdelgen, en dan zullen wij zien, wat wij met elkander worden kunnen. Maar tot daartoe zal onze Bijbel, met zijne klare, alle dwaling voorkomende, onderwijzingen, onze leidsman - en, naarmate wij meer zien, dat de formulieren, aan deszelfs inhoud getoetst, (welke, voor dezelve noodlottige, werkzaamheid nu aan de orde van den dag is) zich angstvallig wringen en draaijen, en de hulp eener scholastiek moeten inroepen, onze des te dierbaarder toevlugt blijven. Ja, maar] 3o. de Heer heeft, gedurende zijn leven hier op aarde, zijne waarlijk Goddelijke grootheid nooit zoo ontwikkeld te kennen gegeven, als naderhand door de Apostelen geschied is. [Deze stelling is het geliefkoosd aanbeeldje, waarop zoo veel geklopt wordt. Bijna komt het ons voor, alsof de formulierleer dit als eene achterdeur openhield, wanneer zij zich voor Jezus klare uitspraken niet meer te redden weet. - Dan, ter zake. Wij wenschten hartelijk, dat deze zoo ligt heengeworpene stelling eens degelijk bewezen werd; en werden wij overtuigd, wij zouden het even eerlijk en openlijk belijden, als wij nu meenen niet te mogen verbergen, dat gezegde stelling, naar ons gevoel, eene uitvlugt is; want
wij slaan de Evangeliën of de Apostolische Brieven nimmer open, zonder te vinden, 1o. dat Jesus, zonder zich aan de

{==192==} {>>pagina-aanduiding<<}
ergernis der Joden te kreunen, zoo sterk mogelijk van zijne eigene Goddelijke waardigheid sprak; dat 2o. de Apostelen daar waarlijk niets aan toevoegen konden, noch ook aan toegevoegd hebben; terwijl 3o. wanneer wij verlangen te weten, wie iemand is, (en vooral moet dit gelden van eene zoo hooge natuur als Jezus bezat) wij wel niemand met beter gevolg vragen kunnen, dan hem zelven. - Vinden wij vervolgens de uitdrukkingen, die Jezus van zichzelven bezigt, en die zijne hooge waardigheid met ronde woorden aanwijzen, wij hebben aanstonds bewijs voor hetgene wij onder 1 straks zeiden; en, wanneer wij aan 's Hoogleeraars opgaaf van de leer der Apostelen aangaande den persoon des Heeren toe komen, zal 2 zijn volle beslag bekomen. Ten aanzien van die bewoordingen onzes Heeren, waarin hij zich als ondergeschikt aan den Vader voorstelt, tracht de Heer muntinghe (overeenkomstig zijne boven opgegevene grondstelling) te betoogen, dat dezelve toch eigenlijk geene ondergeschiktheid aanduiden, maar de betrekking, welker aanwijzing bedoeld wordt, aan ons, zinnelijke wezens, niet wel anders dan in die bewoordingen kon worden voorgesteld. Wij moeten bekennen, dat wij ons onbekwaam gevoelen tot het vormen van eenig begrip van die ondergeschiktheid, gelijk dat dan volgens den Schrijver wezen moet. Dat zijn Hooggel. zulk een duidelijk begrip er zelf niet van heeft, blijkt genoeg, dewijl hij het ons niet mededeelt dan bij omschrijving, welke steeds daarop neêrkomt, dat die ondergeschiktheid van Jezus aan den Vader toch eigenlijk geene ondergeschiktheid is; zoodat bij ons de vragen ontstaan moesten: waarom spreekt de Bijbel dan toch niet duidelijker in eene zaak van zoo veel aanbelang? waarom brengt hij ons door ronde verklaringen, die geen gezond verstand anders kan opvatten dan zij daar staan, zelf op eenen dwaalweg? Of zou het niet ten laatste zoo uitkomen, dat wij met al die scholastieke onderscheidingen
niet te maken hebben, en eenvoudig, volgens den Bijbel, te

{==193==} {>>pagina-aanduiding<<}
gelooven aan Jezus, als den ééngeborenen Zoon van God; en wijders, dat ons de Bijbel volkomene vrijheid geeft, ons Jezus als Zoon te denken in die betrekking omtrent de opperste Godheid, in welke onder menschen een zoon tot zijnen vader al zijn leven blijft; terwijl nu, men keere en wende en legge uit en schrijve opvattingen voor, zooveel men wil, de uitkomst geene andere kan zijn dan deze: nimmer heeft een zoon, in de hoedanigheid als zoon, iets, of hij heeft het van zijnen vader ontvangen; nimmer wordt de zoon de vader; en, al zit hij naast hem op den troon, al zijn leven blijft de zoon den vader kinderlijken eerbied schuldig?]
Dat wij nu gelooven kunnen, wat de Heer van zich zelven zegt, zonder dat wij te vreezen hebben, dat Hij ons zoude willen misleiden, of zich zelven als dweeper misleid hebbe, daarvoor blijven zijn uitstekend verstand, zijn uitmuntend zedelijk karakter, vol opregtheid, nederigheid en ongeveinsde godsvrucht, de wijze, waarop Hij, zelfs voor zijne vijanden, van zich zelven sprak, en eindelijk zijne wonderwerken, borg.
(Het vervolg hierna.)


De Protestant. Tijdschrift voor de Evangelische Christenheid, in het Koningrijk der Nederlanden. No. 1, 2 en 3. Te Dordrecht, bij Blusse en van Braam. 1819. In gr. 8vo. Te zamen 374 Bl. f 2-8-:

Wij hebben, na het ontvangen van No. 1, niet terstond van hetzelve verslag willen doen, maar een volgend No. willen afwachten, om te beter over toon, geest en strekking te kunnen oordeelen. Ondertusschen is nu reeds No. 3 verschenen, hetwelk wij thans gelijktijdig opnemen. - No. 1. bevat vooreerst eene Inleiding, waarin het doel verklaard wordt, hetwelk men zich, met de uitgaaf van dit Tijdschrift, heeft voorgesteld. De Protestant wil de zaak der Godsdienstige

{==194==} {>>pagina-aanduiding<<}
waarheid handhaven, en, zoo mogelijk, zelfs voortplanten en uitbreiden, en daartoe inzonderheid bestrijden dien zondvloed van groote en kleine schriften van Roomschgezinden, welke, vooral sedert onze vereeniging met België, de Hervormde leer pogen te bekladden, de Roomsche aan te prijzen enz. Hij wil echter ook plaats geven aan betoogen van de waarheid en voortreffelijkheid der zuivere Evangelieleer in het gemeen, en aan berigten rakende den staat van verlichting in de Protestantsche kerk in het bijzonder. Zijn schrift zal dus behelzen: 1. Beoordeelingen van werken over den Godsdienst. 2. Kleine opstellen, in den vorm van verhandelingen, brieven, of zamenspraken. 3. Beknopte geschiedenissen wegens de verbasteringen, welke de Godsdienstleer, van tijd tot tijd, heeft ondergaan. 4. Levens- en karakterschetsen van befaamde of beroemde kerkelijke personen. 5. Oude en nieuwe kerkelijke Anecdoten. 6. Berigten van hetgeen er hier en ginds, in de kerk, belangrijks voorvalt. - Hij heeft echter geen doel, om de zaak van eenig bepaald Protestantsch Kerkgenootschap voor te staan, maar alleen die van het niet door menschelijke bijvoegsels ontluisterd Evangelisch Christendom. Hij is verdraagzaam, en zijne verdraagzaamheid strekt zich ook in zoo ver over de Roomschgezinden uit, dat hij niemand wil veroordeelen; maar hij wil niet onverschillig zijn omtrent schadelijke dwalingen en den Protestanten aangedane beleedigingen. Is zijn toon somtijds wat te scherp, of te luimig, hij wil dit verschoond hebben, uit aanmerking van het verschillend gemoedskarakter der medeärbeiders en de ongematigdheid van partij. - Op deze Inleiding volgt, 2, een stuk, getiteld Verdraagzaamheid. Hoedanige de Roomschen thans aanprijzen en van de Protestanten verlangen? Wat zij eigenlijk zij, en hoe ver zij gaan moet? Niet tot onverschilligheid, noch tot het dulden van het
lasteren en doemen onzer eigene begrippen. Hoe gelukkig zij thans plaats heeft onder de Protestanten, en hen onderling verbroedert.

{==195==} {>>pagina-aanduiding<<}
Waarom de Roomschen niet in die verbroedering zijn begrepen? Hoe ver de Protestant de verdraagzaamheid te hunnen aanzien uitstrekt? - Dit zijn de hoofdpunten, waarover deze verhandeling loopt, en het slot eene nadere verklaring van den Protestant, dat hij bedrog en huichelarij wil ontmaskeren, geene geloofsartikelen wil erkennen, dan die de H. Schrift voorschrijft, en tot waakzaamheid en voorzigtigheid wil opwekken, opdat men niet onverhoeds in de boeijen van bijgeloof en gewetensdwang geklonken worde. - 3. De viering van het derde Eeuwfeest der Hervorming verdedigd. De Roomschen zijn door de viering van dit feest verrast, en hebben er zich aan gestooten. De Godsdienstvriend, een Roomsch Tijdschrift, heeft daarover, en over de uitgegevene Leerredenen, welke op dat feest gehouden zijn, listige en kwaadaardige aanmerkingen gemaakt. Zijne geheele schrifture wordt hier wederlegd. - 4. Schandelijk bedrog en dom bijgeloof van vroegeren tijd in onze dagen vernieuwd. In Minerva (wederom een Roomsch Tijdschrift) heeft men den Brief, dien wij in onze Letteroefeningen voor Febr. 1818, hebben medegedeeld, en welken men de onbeschaamdheid gehad heeft, als door jezus christus met eigene hand geschreven, uit te venten, willen doen voorkomen, als een, door de ketters (Protestanten), ondergeschoven stuk, om daardoor de Roomschgezinden van domheid, bedrog, bijgeloof en dweeperij te kunnen beschuldigen. Hier wordt, door eene bijdrage uit de Kerkgeschiedenis der zesde eeuw, getoond, dat men toen reeds met een' soortgelijken schandelijk verdichten brief, die men voorgaf van den hemel gevallen te zijn, het dom gemeen bedroog, en dat dus deze soort van schurkerij, die ook toen, door een regtschapen Bisschop, bestraft en beschaamd werd, niet nieuw is.
Tweede Stuk: No. 5. Bijgeloof bevorderlijk aan ongeloof. Een betoog, dat het Catholicismus de echte Christenkerk ondermijnt, en het ongeloof en indiffe-
{==196==} {>>pagina-aanduiding<<}
rentismus krachtdadiglijk in de hand werkt. - 6. Het Gedenkmaal van Jezus. Wat is dit, naar het berigt der H. Schrift? Wat is het naderhand, onder de handen der menschen, geworden? Wat is het thans bij de Protestanten? Dit breed uiteengezet. Wat is het bij de Roomschen? Dit voorgedragen in een uittreksel uit den Mechelschen Catechismus, behelzende korte onderwijzingen, om de jonkheid te bereiden tot d' eerste communie, voorzien met aanteekeningen van den Protestant. Dit kort onderwijs vergeleken met het voorschrift van Apostel paulus, en deszelfs afwijkingen en onbestaanbaarheid daarmede getoond. De Mechelsche Catechismus behelst echter de leer der zich op onfeilbaarheid beroemende kerk. Hoe kan die met den door haar onfeilbaar erkenden paulus strijden? - 7. De marteldood van Engel de Merle, (angelus merula) in de zestiende eeuw Pastoor van Heenvliet. Het verhaal hiervan is velen genoegzaam bekend, maar wordt hier, ten dienste van anderen, vrij omstandig gegeven, als een voorbeeld der vervolgingen en mishandelingen, welke duizenden, in zijnen tijd, omdat zij zich tegen eenige der dwalingen en misbruiken, die in de Roomsche kerk waren ingevoerd, verzetten durfden, moesten verduren, en ter beschaming van hen, die deze martelaren om het geloof gaarne voor dolle dweepers, die zelf moedwillig in hunnen dood zouden geloopen zijn, willen doen doorgaan. - 8. Bij het leggen van den eersten steen voor de nieuwe Kern der Hervormde Gemeente te Prinsenhage. Een over het geheel zeer fraai vers van den Eerw. a.n. van pellecom, Predikant aldaar, waarop wij echter, het ons bestek
het toe, eene en andere aanmerking zouden hebben te maken. - 9. Narigt voor vriend Eduard. Over eene aanmerking van den Godsdienstvriend op het Titelvignet van den Protestant. Bitter. - 10. Jezuiten. Eene Anecdote.
Derde Stuk: No. 11. Reliquiën. Na zeer goede aanmerkingen over de waardij van echte overblijfselen uit de oudheid, en over het in waarde honden van het-
{==197==} {>>pagina-aanduiding<<}
geen voorheen aan beroemde en brave menschen dierbaar was, of tot hen behoorde, wordt over den hoogen eerbied, dien de Roomsche kerk aan de zoogenoemde overblijfselen harer Heiligen enz. wijdt, gehandeld, en aangewezen, hoe, daar men er in de eerste Christenkerk niets van wist, het daartoe gekomen zij, en hoe men vervolgens die overblijfselen alom gezocht, en ze (zoo het heet) ook gevonden hebbe; welke fraaije dingen daar al onder zijn; hoe het Concilie van Trente derzelver vereering, met een anathema, gecanoniseerd hebbe; wat van dien eerbied te houden zij; hoe vele der vereerde reliquiën onecht zijn; wat bedrog daarmede zij gepleegd. Voorts over het onlangs gevonden en bijna zes honderd jaren onbekend gebleven lijk van Sint Franciscus te Assize, en het op nieuws ten toon stellen van het heilig bloed onzes Heeren, hetgeen, in het verleden jaar, plegtig heeft plaats gehad te Brugge in Vlaanderen, met belofte van vollen aflaat, te verdienen voor de zielen in het vagevuur en voor de devote geloovigen, door het doen van eenige gebeden, in de kerk van Sint Salvator te Brugge, te dier gelegenheid. Verslag en uittreksels uit een deswege uitgegeven ellendig pruldicht in acht zangen, en aanmerkingen over deze gebeurtenis, enz. - 12. Nog twee staaltjes van Priesterbedrog uit het begin der negentiende eeuw. Het eerste eene zigtbare verschijning van onzen Heer J.C., in eene kerk te Marseille, op den 24 Dec. 1815, en een daarbij achtergebleven brief des Heilands, waarin de Marseillanen duchtig gekamd worden. Het andere eene bedriegerij van Fransche Zendelingen, die (God erbarme zich!) den vervallen' Godsdienst
herstellen zullen, volgens welke de Heiland zich ook, op den 14 Nov. 1818, te Bolbecquet, in Bretagne, vertoond zal hebben in een' eikenboom! - 13. De Kardinaal Joannes Moronus, eene proeve van het geloofsonderzoek in de Roomsche kerk, en van hetgene Paus paulus IV voor onregtzinnig hield. - 14. Ketteronderzoek. Een uittreksel uit de

{==198==} {>>pagina-aanduiding<<}
Amoenitates Litterariae van schelhorn. - Ziet daar, Lezers! den inhoud. Nu ons oordeel over dit Tijdschrift.
Wij staan toe, dat de even onbezonnene als onbescheidene aanvallen, welke, door eenige verwatene voorstanders van het blind geloof, in onze dagen, op het Protestantisme en deszelfs belijders zijn gedaan, van dezer zijde, eene levendige afwering verdienden, en zelfs, in sommige opzigten, vorderden, - dat, voor zoo veel men daarbij heeft durven ondernemen, om de beginselen en leerstellingen der Roomsche kerk met die der Protestanten in vergelijking te brengen, en zelfs daarboven te verheffen en aan te prijzen, het noodig was, de eerste, in al hunne buitensporigheid en ongerijmdheid, ten toon te stellen, en dat het, te allen tijde, een verdienstelijke arbeid is, het monnikenbedrog en de priesterleugen, waar zij zich voordoen om eene onnoozele menigte te bedriegen, te schande te maken, en alle oogen, die zien willen, daarvoor te openen. Maar, daar nu, ten aanzien van het eerste, door een aantal Schrijvers, naar ons oordeel, overvloedig genoeg, en meer zelfs dan behoefde, ter verdediging en volkomene beveiliging van het Protestantisme, gedaan is, zien wij de noodzakelijkheid niet in, om, tot deszelfs verdere handhaving, een periodiek werk aan te leggen, en vooral niet, om hetzelve, zoo als hier geschiedt, voornamelijk te bestemmen tot aanval, in plaats van tot enkele verwering. Op zijn hoogst zouden wij het op vastgestelde tijden uitgeven van een verweerschrift kunnen goedkeuren, om aan eene Minerva en een' zoogenoemden Godsdienstvriend, en wie verder, van tijd tot tijd, een' nieuwen aanval mogt doen, het hoofd te bieden; en een schrift van aanval zouden wij volstrekt alleen tot het openbaarmaken en bestraffen van nieuwe bedriegerijen en onzinnigheden bepaald willen hebben. Van het voeren van een' algemeenen krijg zeggen wij: nulla salus bello; en dien dan te voeren naar een te voren bepaald plan, geschikt om hem te doen duren, zoo-
{==199==} {>>pagina-aanduiding<<}
lang zich slechts
één enkele vijand opdoet, al is hij ook nog zoo nietig en verachtelijk, of zoolang slechts iemand bij het voortzetten der vijandelijkheden eenig bijzonder belang heeft, - dit, zeggen wij ronduit, gevalt ons niet, en is, in ons oog, gevaarlijk en nutteloos. Gevaarlijk, uit hoofde van de steeds toenemende verbittering der strijdenden, die er het gevolg van moet zijn; en nutteloos, omdat, in zulke verhitting van gemoederen, geene verlichting, welke men bevorderen wil, maar wel een hardnekkiger sluiten van de oogen, welke men wil openen, te wachten is. - Voorts: tegen den guit en opzettelijken misleider der menigte, en tegen den kwaadaardigen lasteraar en moedwilligen aanrander van echt Evangelische leerstellingen, zouden wij geenszins eenen stijl, die de levendige blijken van gevoel en verontwaardiging droeg, mits blijvende binnen de palen van Christelijke bescheidenheid en welvoegelijkheid, wraken willen; maar het algemeen geschilvoeren op den scherpen, en hier en daar zeer bitteren, toon, welke, over het geheel, in dit geschrift, en vooral in zeer vele der aanteekeningen, heerscht, mishaagt ons volstrektelijk, en kan tot niet één heilzaam einde dienen. Het fortiter in modo, suaviter in re, behoorde hier, wanneer men waarlijk goed wil doen, een stelregel der Schrijvers te zijn, dien zij nimmer verzaakten. Ook zouden wij hun het ridiculum acri fortius et melius magnas plerumque secat res gaarne ter bedenking ernstig willen aanbevelen, daar wij nederig van gevoelen zijn, dat hier vrij wat meer met het wapen van erasmus, (vernuftige, beschaafde, fijne scherts) dan met dat van luther, (drift en hevigheid) is uit te regten; en, zoo men zich al van eene ernstiger schrijfwijze bedienen wilde, zouden wij toch raden, liever, dan op den scholastieken voet, waarop men vóór drie eeuwen twistte, op eenen anderen te werk te gaan, en, latende al het
nutteloos en belagchelijk gekibbel, over de ééne en ware Kerk, de opvolging van Bisschoppen, het gezag van Conciliën enz., aan zijne

{==200==} {>>pagina-aanduiding<<}
plaats, zich eenvoudig tot het gezonde menschenverstand te rigten, om te onderzoeken, of het zich kan diets maken, dat een volstrekt volmaakt Opperwezen, bij mogelijkheid, gediend kan worden met al de nietigheden en ongerijmdheden, welke de Roomsche kerk voorschrijft, en of het aanbidden van Heiligen, van beelden, van vermolmde beenderen enz., niet is het buitensporigste, waartoe zich een redelijk schepsel, dat tot aanbidding van den Vader der Geesten alléén geroepen is, kan verlagen, - of het niet is, aan dien Vader, die tot in eeuwigheid te prijzen is, zijne eere te ontstelen, enz. enz.
Voor het overige: wij doen gaarne regt aan de bekwaamheid van den Protestant en zijne Medeschrijvers, van wier opstellen wij moeten toestaan, dat zij wel, en in goeden stijl, geschreven, en met vlijt beärbeid zijn, en dat zij van de belezenheid, de schranderheid, het gezond oordeel en het vernuft der stelleren allerwegen blijken dragen.


Gedachten over Bijbel en Bijbellezen. Door Leander van Esz, Roomschkatholijk Professor en Pastor te Marburg. Uit het Hoogduitsch. 's Hertogenbosch, bij D. Noman en Zoon. In gr. 8vo. 101 Bl. f :-15-:


Wat was de Bijbel voor de eerste Christenen? Met welke gemoedsgesteldheid en met welk oogmerk lazen zij denzelven? en waarom behooren wij de eerste Christenen, thans meer dan ooit, in het lezen van den Bijbel na te volgen? Door denzelfden Schrijver. Uitgegeven als boven. In gr. 8vo. 26 Bl. f :-5-8

Een paar Geschriften, die allerwegen het kenmerk dragen van de opregtste bedoeling, om den Bijbel en deszelfs beoefening in al zijne waardij en kracht te ont-
{==201==} {>>pagina-aanduiding<<}
vouwen en aan te bevelen. De Schrijver heeft, onzes inziens, daarbij juist dat hoofdpunt getroffen, hetwelk hier voornamelijk gelden moet; namelijk, die eenvoudigheid des harten, welke met de liefde tot waarheid en deugd gepaard gaat, en uit elke voordragt stichting zoekt. Bij zulk een gemoed is Bijbel en Bijbellezen altijd waardig, altijd heilzaam.
In het eerste Stukje wordt deze grond nog nader aangedrongen door de alhier aangevoerde getuigenissen der Kerkleeraren van ouden en lateren tijd, die deze beoefening met kracht van taal aan alle Christenen bevalen; beginnende met den Bisschop clemens, en eindigende niet Paus pius VI en den Bisschop van Salzburg, in den jare 1782.
Het tweede Stukje betoogt het nuttige gebruik, hetwelk de eerste Christenen, zoo in het openbaar als in den huisselijken kring, van den Bijbel, en vooral van de H. Schriften des N. Verbonds, maakten, en hoe zij daarin alles zochten en vonden, wat de gemoedsrust versterkt en bevordert, juist omdat zij met ootmoed en eenvoudigheid lazen; terwijl de ondervinding van vroegeren en lateren tijd bewijst, dat dezelfde kracht heerschte en nog heerscht bij alle opregte Christenen, en daarentegen verloren gaat bij allen, die, om welke redenen dan ook, den Bijbel lasteren, en alzoo dat gebruik, nog tegenwoordig, om de heerschende ligtzinnigheid, volstrekt noodzakelijk maakt.
Omtrent den vorm der behandeling van het laatste Stukje zouden gewis wel eenige aanmerkingen te maken zijn: dan, ieder Schrijver heeft zijne bijzondere manier; de Katholijke Schrijvers, meer regtstreeks tot hunne geloofsgenooten sprekende, onderscheiden zich daardoor altijd van de Protestantsche: voor alsnog is dit onderscheid niet weg te nemen; zulks moet aan den tijd der verlichting en des vredes worden overgelaten. Genoeg, dat het in onzen tijd een woord van pas gesproken is, en daarom zoowel door Protestanten,

{==202==} {>>pagina-aanduiding<<}
als door Katholijken, allezins verdient gehoord, gelezen en behartigd te worden.






Hippocrates. Magazijn, toegewijd aan den geheelen omvang van de Geneeskunde, beschouwd als wetenschap en kunst. Uitgegeven door C.A.L. Sander en G.H. Wachter, Pz. IVde Deel. Te Rotterdam, bij J. Hendriksen. In gr. 8vo. 378 Bl. f 3-12-:

Dit Deel is, even als de vorige, van een' zeer gemengden inhoud, zoowel wat de waarde, als wat het onderwerp der verschillende bijdragen betreft. - Ziet hier den voornaamsten inhoud. Eerste Stuk. 1o. Waarneming omtrent het nut van het zoete Kwik in den Croup, door c.a.l. sander. Het lijderesje van ruim 3 jaren gebruikte in 72 uren 60 gr., behalve de inwrijvingen. Sander bemerkte nadeel van den moschus, en schijnt de genezing bijna geheel aan het kwik toe te schrijven. Wij zagen echter uit zijn verhaal, dat de eerste ontspanning en aanvankelijke beterschap volgde op eene ruime aanwending van bloedzuigers. Deze ontlasting heeft, in ons oog, geen gering deel aan de genezing gehad. - 2o. Over het gebruik der Kraanoogen in de Paralysis, door n. van lier. Het gebruik van dit middel zoude schokken veroorzaken in de door verlamming aangedane deelen, niet in de overige. Dit vereischt eene nadere beproeving. - 3o. Waarneming eener vergiftiging door Murias Hydrargyri, door h.w. spieringshoek. Men berekende, dat een half once was ingenomen. De verschijnselen waren allerhevigst en duurden lang. Sulfuretum calcis en melk waren de hoofdmiddelen. Het verwonderde ons, dat de bekwame Geneesheer van het eerste middel zoo spoedig afstapte. - 4o. Waarneming van zeer hevige algemeene stuiptrekkingen bij eene verlossing, benevens de opgave van een leerstelsel te dien opzigte van c.g. carus,

{==203==} {>>pagina-aanduiding<<}
Hoogleeraar te Dresden, door j.w. callenfels. Dit geval had plaats bij eene volbloedige vrouw, van een ineengedrongen gestel, zwaarmoedig en vreesachtig. De toevallen begonnen kort vóór de verlossing, en hielden door dezelve niet op, maar liepen in den dood uit, in weêrwil van de krampstillende behandeling van Dr. callenfels. De theorie van Profr. carus komt hierop neêr, dat dergelijke krampen dikwijls ontstaan uit eene betrekkelijke volbloedigheid, veroorzaakt door de ontlediging van bloed door de baarmoeder, bij derzelver zamentrekking. Dr. callenfels wraakt daarom zijne gehoudene behandeling. - 5o. Iets over de decompositie van het Zoutzuur, door n. van lier. Eene zeer gebrekkige en bijna onverstaanbare opgave der proeven van lampadius. Ware onzin. Wat is b.v. de waterstof van het drooge koolstofzuur? Hoe is het drooge zuur even zoo min verzuurbaar in fluorine als hydrogenabel in fluore, enz? - 6o. Waarneming van eene gelukkige genezing van een zeer hevig en langdurig kolijk, verzeld van eene hardnekkige buikverstopping, en gevolgd door eene verregaande trommelzucht, door f. hermus. Blijkbaar door eene sterke verkouding, na eene aanmerkelijke verhitting ontstaan. Wat de behandeling betreft, variis modis bene fit. Daar er nog al veel en velerlei is aangewend, verwondert het ons, dat hermus geene baden beproefd hebbe. - 7o. Verslag van behandelde Ziekten, gedurende het jaar 1816, door j. de brauw; vervolg der in het vorige Deel afgebrokene Verhandeling.
Tweede Stuk. 1o. Verslag der Kinderpokken-epidemie te Nijmegen in den jare 1817, benevens eenige aanmerkingen daartoe en de Koepokken betrekkelijk, door a. moll. Vooral belangrijk, daar dit verslag dient ter bevestiging van het beveiligend vermogen der Koepokken; tevens eenige bewijzen opleverende, hoe ligt hier door onnaauwkeurigheid of onkunde kan gezondigd worden. - 2o. Iets over de Koepokken, uit eene zeventienjarige ondervinding en proeven opgemaakt. Uit het hier

{==204==} {>>pagina-aanduiding<<}
medegedeelde blijkt het beveiligend vermogen, maar tevens, dat dit vermogen door huiduitslag of ziekten, waarbij de huid vooral lijdt, zeer beperkt wordt. Daarom vinden wij het vreemd, dat de Schrijver de inenting met stof, uit zulke voorwerpen genomen, durft aanraden. Dit kan immers zamen niet bestaan? Het inenten van zeer jonge kinderen hebben wij ook nooit verkieslijk gevonden. Waartoe dient dit? De Schrijver schijnt geen nadeel van de scrofuleuze gesteldheid op de Koepokken gezien te hebben. Wij zagen dezelve, in zulke gestellen, meer dan eens ontaarden. Den uitslag, dikwijls na de Koepokken ontstaande, houdt de ervaren Schrijver, met regt, voor heilzaam. - 3o. Unguentum Jaceae een nieuw geneeskundig praeparaat, door j.s. stein. Dit wordt vervaardigd, door het, door uitpersing bereid, extract met gelijke deelen axungia porcina te vermengen. De Schrijver vond deze zalf in onderscheidene soort van huiduitslag zeer dienstig. Somwijlen verbond hij dezelve met mercurius dulcis, sublimaat of antimonialia. Hij liet het extract ook wel inwendig gebruiken. Dit alles verdient behartiging. De uitwendige aanwending van dit uitmuntend geneesmiddel is vooral zeer oordeelkundig. - 4o. Verslag van behandelde Ziekten, gedurende 1816, door j. de brauw.
Derde Stuk. 1o. Waarneming van eene hersenontsteking, door f.s. alexander; dienende tot betoog van het nut des zoeten kwiks, maar tevens van de belangrijke stelling van hufeland, dat dit geneesmiddel niet antiphlogistisch werkt, en in ware ontstekingen schaadt, indien deszelfs gebruik niet door ontstekingwerende middelen voorafgegaan of vergezeld worde. - 2o. Waarneming van eene allerzonderlingste beleediging van het oog, gelukkig hersteld, door w. mensert. Het hoornvlies was van boven gewond; door deze wond was veel van het watervocht uitgeloopen, en tevens de in den lijder sinds lang verduisterde kristallens. De lijder was dus als toevallig van de kataract geopereerd; en dit opmerkelijk geval toonde tevens de mogelijk-
{==205==} {>>pagina-aanduiding<<}
heid van de door bell voorgeslagene manier om deze operatie te verrigten. - 3o. Eenige geneeskundige Waarnemingen van r. landskroon, vooral loopende over het gebruik van nitras argenti in zenuwtoevallen en van de ratanhia. Het uitwerksel van het eerste geneesmiddel was verschillend. De ratanhia vond landskroon in bloedvloeijingen dikwijls niet voldoende, en altijd slechts in groote giften. Als maagmiddel en bij scheurbuik voldeed zij beter. - 4o. Proeve eener Syphilidologische Theorie, door n. van lier. Het vervolg zal ons doen zien, of er aan dit vertoog slot komt; zin is er tot dusverre niet veel in. - 5o. Verslag van behandelde Ziekten, gedurende 1816, door j. de brauw.
Vierde Stuk. 1o. Eenige aanmerkingen over de verschijnselen der venerische ziekte, zoowel omtrent derzelver aard als behandeling, getrokken uit de ondervinding, door g.h. wachter. Deze belangrijke aanmerkingen, tot dusverre alleen over den druiper loopende, strekken vooral ten betooge, 1o. dat de eenvoudige en zelfs ligte druiper, zonder zweren, algemeene syphilis kan veroorzaken; 2o. dat de behandeling van den druiper zeer moeijelijk is; dat dezelve noch altijd ontstekingwerend, noch prikkelend moet wezen; dat men vooral niet te vroeg met kwikmiddelen moet beginnen; dat de onderscheiding tusschen het stadium activum en passivum zeer moeijelijk, maar tevens van weinig praktisch belang is, dewijl men hier veel meer met het gestel des lijders en met de hevigheid der verschijnselen moet te rade gaan: wachter had, bij sterke gestellen, veel nut van ac. tartarosum; 3o. dat de inspuitingen genoegzaam altijd nadeelig zijn. Hierin zijn wij het met den Schrijver meer eens, dan in zijne veroordeeling van het gebruik der kwikmiddelen in den druiper. Hij schijnt het kwik alleen als een prikkelend middel aan te merken. Ondertusschen werkt hetzelve, in de syphilis, als zoodanig, waarschijnlijk niet. Wij zien ook niet in, dat meerdere opwekking de opslorping van het gift zal vermeerderen. Voor het ove-
{==206==} {>>pagina-aanduiding<<}
rige zijn wij, met den Schrijver, zoo zeer overtuigd, dat deze ziekte onder de allerbelangrijkste en allermoeijelijkste behoort, dat wij naar verdere bijdragen uit zijne rijke ervaring zeer verlangen. - 2o. Nieuw instrument van wagner ter vorming van den kunstigen oogappel, uit de Allgem.
Medicin. Annalen medegedeeld door a.g. van onsenoort. Bij gebrek van afbeelding, zal de Nederlandsche Heelmeester weinig aan deze beschrijving hebben. - 3o. Waarneming eener hersenontsteking, door j.r.l. kerckhoff. Na het misbruik van sterken drank ontstaan, prikkelend behandeld, uit hoofde van de onderdrukking der krachten en vrees voor versterving. Wij herinneren ons nog zeer wel, dat de groote van geuns een' lijder aan longontsteking, bij wien de schijnbare zwakheid in den hoogsten graad plaats vond, sterk antiphlogistisch behandelde en ... redde, en verwonderen ons dus geenszins, dat deze hersenontsteking ongelukkig afliep. - 4o. Waarneming eener buikwaterzucht, veroorzaakt door waterblaasjes, door denzelfden. De verharde lever was met waterblaasjes bezet; maar wat bewijst, dat deze de oorzaak der waterzucht waren? - 5o. Waarneming, nopens eene verlamming der onderste ledematen, van pott, door j.j. van de moer, genezen door etterdragten in den omtrek der 10, 11 en 12de rugwervelen, welke begonnen uitgezet te worden. Wij zien het wonderlijk verhaal over het hoofd, om de belangrijke uitkomst. Het geheel uitgeteerd lijderesje herstelde volkomen. Van de moer gaf assa foetida als nervinum. Zoude die hier ook gewerkt hebben ter verbetering van het beengestel? - 6o. Verslag van behandelde Ziekten, gedurende 1816, door j. de brauw.



{==207==} {>>pagina-aanduiding<<}

Reis door Italië en Sicilië van A.W. Kephalides. II Deelen. Met Kaarten. Uit het Hoogduitsch. Te Amsterdam, bij de Wed. G. Warnars en Zoon. 1818, 19. In gr. 8vo. XXIV en 718 Bl. f 9-:-:

Het is zoo: Italië en Sicilië leveren (gelijk de Vertaler in zijn voorberigt zegt) aanhoudend rijke stof voor de beschouwingen van den geleerden en oordeelkundigen reiziger; en zelfs het oude, hoe dikwijls onderzocht en beschreven, geeft hem telkens aanleiding tot opmerkingen, die aan zijne voorgangers zijn ontgaan. Dit wordt door deze Reis van den Heer kephalides, thans Hoogleeraar der nieuwere Geschiedkunde te Breslau, een' discipel van den beroemden heeren, op nieuws bevestigd. Schoon hij ons niet door landen of plaatsen van belang geleidt, welke niet door anderen, wier reisbeschrijvingen voorhanden zijn, reeds vroeger bezocht werden, en wij dus, voor zoo veel wij de berigten der laatste gelezen hebben, meestal met hem op ons bekende plaatsen komen, en er, voor een goed deel, slechts zien, wat wij te voren zagen, hij doet het ons echter veelal weder uit een ander oogpunt zien, en maakt ons dikwijls opmerkzaam op hetgene der aandacht van anderen ontslipt was. Ook heeft hij over vele dingen zijne hem bijzonder eigene aanmerkingen, welke wij elders niet vinden, en doorgaans belangrijk zijn. Wij hebben zijn reisverhaal met veel genoegen gelezen, en kunnen met den Voorredenaar zeggen: ‘De Schrijver vereenigt met een' grooten rijkdom van kundigheden schranderheid van oordeel, warm gevoel, levendige verbeelding, en eene eigenschap, waarop het bij den reiziger vooral aankomt, de gave namelijk, om het belangrijke en eigenaardige op te merken, zelfs in kleinigheden het karakter van menschen en volken te ontdekken, en zijne ondervindingen, gedachten en gewaarwordingen, op eene treffende en aan-
{==208==} {>>pagina-aanduiding<<}
gename wijze, uit te drukken. - Hoewel hij, gelijk van zelf spreekt, dikwijls bij die voorwerpen vertoeft, welke deze zuidelijke streken van ons werelddeel zoo bij uitnemendheid versieren, bij de oudheden; zijn boek is echter voor alle lezers geschikt, en de geleerde zoowel, als de
ongeleerde, vindt daarin rijke stof voor zijnen weetlust.’ - Het werk is verdeeld in Hoofdstukken, en ziet hier deszelfs korten inhoud: De zeven eerste Hoofdstukken van het eerste Deel beschrijven ons zijne reis van Triest, over Frioul, naar Venetië, en vandaar, over Padua, Vicenza, Verona, Mantua, Bologna en Ancona, naar Rome. Indien men elders breedere berigten omtrent de eerstgemelde plaatsen aantreft, omtrent de laatste is de Schrijver breedvoerig, en houdt ons, met het verslag van hetgene hij daar en in den omtrek, bij dit eerste bezoek, zag en opmerkte, tot in zijn veertigste Hoofdstuk bezig. Ook levert hij ons een plan van het Capitolinum en het Campo Vaccino met het daaraan belende. Hem van Rome naar Civita Vecchia volgende, gaan wij er met hem aan boord van eene Engelsche brik, die ons, in het vijf en veertigste Hoofdstuk, te Palermo op Sicilië brengt. Na hier het merkwaardigste bezigtigd, en kleine togtjes in den omtrek gedaan te hebben, reizen wij van daar naar Alcamo, Segesta, Salemi en Castel Vetrano, van waar wij de ruïnen van Selinus gaan bezoeken. Vervolgens komen wij te Sciacca, en doen van daar een' zeetogt naar Girgenti, het oude Agrigentum, van welks voormaligen zoowel als tegenwoordigen staat wij een volkomen begrip verkrijgen, terwijl wij geen der oude overblijfselen ongezien laten. Een plan van de stad, achter aan het werk gevoegd, heldert ons alles op. Over Caltanisetta, Castro Giovanni, Piazza,
Caltagirone, Modica, het dal van Ispica en Noto, gaat onze reis vervolgens naar Syracuse, waar wij op het einde van het eerste Deel, hetwelk met het acht en vijftigste Hoofdstuk sluit, aankomen. - Aan de beschrijving van Syracuse worden de zeven eerste Hoofdstuk-
{==209==} {>>pagina-aanduiding<<}
ken van het tweede Deel gewijd. In het achtste reizen wij naar Catania, en bezien deszelfs oudheden, kunstverzamelingen en Museums. Van daar bezoeken wij de Cyclopen-eilanden, en beklimmen, na onze terugkomst, den Etna, wiens top wij, niet dan onder veel tegenspoeds en met zeer vele moeite, twee malen te vergeefs pogen te bereiken, doch, bij eene derde inspanning van krachten, eindelijk gelukkig bestijgen. Na hier alles onderzocht, en er het heerlijkst schouwtooneel bewonderd te hebben, dalen wij af, om naar Catania weder te keeren, van waar wij ons, over Taormina, naar Messina begeven, waar wij weder al het merkwaardige in oogenschouw nemen, en ons vervolgens inschepen naar Napels. Hier onze weetgierigheid voor een gedeelte voldaan hebbende, doen wij een' uitstap naar de grenzen van het oude Lucanië en het tegenwoordige Calabrië, waarbij wij Paestum, Salerno, Vietri, La Cava, Nocera, Angri, Castellamare, Sorrento, Torre dell' Annunziata, Pompeji, Herculanum, Resina en Portici een bezoek geven, en nu ook den Vesuvius in den brandenden muil kijken, en van zijn' top de zon zien ondergaan. Te Napels wedergekeerd,
doorzien en doorzoeken wij het nu nader, en wandelen in deszelfs omtrek. Voorts doen wij een' uitstap naar Puzzuoli,
waarbij wij ons uitstekend verlustigen; en eindelijk, na nogmaals, in den nacht, een' tweeden togt naar den Vesuvius gedaan, en nu, van zijne kruin, ook den opgang der zon in al hare heerlijkheid aanschouwd te hebben, nemen wij de terugreis van Napels aan, en komen, over Capua, Molo di Gaëta, Fondi, Terracina, de Pontijnsche Moerassen, Cisterna, Velletri, Aricia en Albano, andermaal te Rome, waar wij ons nog drie weken ophouden, welke wij ten deele in de oude bouwvallen, ten deele in de kunstzalen en kerken doorbrengen. Met het drie en dertigste Hoofdstuk reizen wij af naar Florence, welks voornaamste gebouwen en schatten van penseel- en beitelkunst wij bewonderen. Van hier gaan wij naar Pisa, en doen een' uitstap naar Livorno, begeven ons vervolgens naar Lerici, en van daar, ter zee, naar Genua, hetwelk ons weder het zijne ter beschouwing en opmerking aanbiedt. Zoo doet daarna ook Turin, werwaarts wij over de steile Bochetta, door Alessandria en Asti, gekomen zijn, en waar onze geleider, eer wij Italië verlaten, ons van nabij met het Italiaansch volkskarakter bekend maakt, ons zijne nuttige aan-
{==210==} {>>pagina-aanduiding<<}
merkingen over het reizen in deze streken mededeelt, enz. - Nu trekken wij met hem over den St. Bernhardsberg in Zwitserland, dalen af naar Martinach, klimmen weder naar den bergpas de Gemmi, begeven ons naar het Frutigendal, en komen, na het oversteken van het Thuner-meer, in de vallei van Lauterbrunnen. Van daar
trekken wij andere bergen over, andere valleijen door, beschouwen de watervallen van de Aar en van de Tosa, en komen, over den Simplon, langs de boorden van den Lago Maggiore, in het gezigt van Isola Bella, te Milaan, dat ons, op zijne beurt, en voor het laatst, onthaalt op de beschouwing van Italiaansche kunststukken en gebouwen, en waar onze Reiziger ons onderhoudt over de ontevredenheid der Italianen met den tegenwoordigen staat van zaken, enz. Wij verlaten, in het twee en veertigste en laatste Hoofdstuk, Milaan, en eindelijk ook onzen Reiziger, na hem, over Como, Lugano, Bellinzona en de Alpen, tot in Duitschland geleid te hebben. Hij schenkt ons, tot afscheid, eene nette afteekening van de Renbaan van Flora te Rome, een fraai plan van Syracuse, en eene naauwkeurige afbeelding van den zuidelijken Etna. - De Overzetter van dit werk heeft zich wel gekweten: zijne taal is doorgaans zuiver, zijn stijl glad, gemakkelijk en levendig, en men besluit daaruit gereedelijk tot dezelfde goede hoedanigheden van het oorspronkelijke; maar ook, uit het onvertaald laten van het meeste Italiaansch, hier voorkomende, moet men opmaken, dat de Schrijver dit mede onvertolkt gelaten heeft. Dit beschouwen wij als een gebrek. Elk lezer verstaat niet altijd de brokken, welke men, in eene vreemde taal, goedvindt in zijn verhaal in te vlechten. Men moet steeds onderstellen, dat zij iets belangrijks behelzen; en dan is het onaangenaam voor hem, die leest en het niet verstaat, dit belangrijke te moeten missen. - Welligt verlangen sommigen hier nog een of ander staal van de schrijfwijze; maar wij weten niets te kiezen, dat voor ons bestek, na zulk een breed verslag, niet te lang is. Wij kunnen verzekeren, dat
het geheel zeer aangenaam leest. Het meeste is luimig en vrolijk. Veel van hoogen ernst, of
aandoenlijke droefheid verwekkende, herinneren wij ons niet er in ontmoet te hebben, en aanstoot hebben wij niet geleden, dan hier en daar in het onzamenhangend en al te lang gebabbel van den Napolitaanschen chocolaadschenker, op het einde

{==211==} {>>pagina-aanduiding<<}
des negen en dertigsten Hoofdstuks van het tweede Deel, waarvan wij hier, om de raarheid, ten slot, den aanvang geven: ‘Ach, mijn lieve Heer! God zegene u! Ik heb juist van u gesproken; ik wachtte op u, even als op het paaschei. Ga zitten; gij zult een chocolaadje proeven, zoo als aan een' Kardinaal toekomt. Mijne chocolade is zuiver, als de Madonna. Bij mij drinkt men de ware Maagden-chocolade. Zij is, God dank, altoos de eerste te Napels, en de Paus zelf kon ze drinken, omdat God mij zijnen zegen verleent. Maar, mijn lieve, wat denkt gij wel? Daartoe wordt eene wetenschap vereischt! Dat kost een' verdoemden arbeid! Ik ben in vertwijfeling! Want men moet een Mathematicus, men moet een Mechanicus zijn. Ach mijn lieve hart, als ik bedenk, dat ik nu een werktuigelijk ambacht verrigt, zoo bevangt mij een weinig de zwaarmoedigheid; maar het is toch altijd zekere chemie, ik ben toch steeds een Romein, mijn wapen is altijd adellijk. Wat drommel denkt gij wel? Mijne moeder was de dochter van den beroemden pietrucci, Advocaat bij de H. Rota, en mijn vader was Ceremoniemeester bij den Marchese benenati. Gij moet weten, dat ik een fraai wapen bezit, en mij daarom nooit gemeen maak met het laag gepeupel, dat uit zijne vuile pijpen rookt, en geene eergierigheid bezit. - Eens had ik aan al mijne vingers gouden ringen, en aan het hoofd zag ik er uit als een Doge van Venetië. - Ik heb de Doorluchtige Venetiaansche Republiek gediend als eerste Tenorzanger, in den schouwburg van San Benedetto. - Men wilde mij alleen hooren. Als ik verscheen, riepen allen tegelijk: “Ziet hem! ziet hem! Hij leve! Bravo, Romein!” en ik boog zoo maar een weinig. Voor den duivel! ik heb den schouwburg van San Benedetto drie jaren lang staande gehouden. Maar thans is de wereld
bedorven. - Gestorven zijn al die brave zangers, die Italië weleer had,’ enz. enz.



{==212==} {>>pagina-aanduiding<<}

Reize naar Indië, Ceylon, de Roode Zee, Abyssinië en Egypte, in de jaren 1802 tot 1806; naar het Engelsch van den Burggraaf George Valentia. Met Platen. IVde en laatste Deel. Te Haarlem, bij F. Bohn. In gr. 8vo. VI en 402 Bl. f 3-15-:

Dit laatste Deel behelst het verhaal van de Reize des Heeren salt door Abyssinië met eenen last van Lord valentia, die zelf de grenzen van dat Christengebied, te midden van Mahomedaansche volken gelijk een eiland geplaatst, niet heeft betreden. Sedert bruce, en dus in 35 jaren, had geen Europeër dat land bezocht; en bruce's Reisbeschrijving zelve was, volgens de hier medegedeelde berigten, slechts eene zeer onzuivere bron. Doch, aan den anderen kant, is bruce zeer zeker, ook volgens salt, verder en langer geweest dan hij: Gondar, de hoofdstad, de bronnen van den Nijl, en het middelpunt des Abyssinischen Rijks, hebben twee jaren lang aan dien vroegeren Reiziger ten verblijve gestrekt, of zijn althans door hem gezien; - de latere, daarentegen, is niet verder dan de provincie Tigré geweest, en de aloude hoofdstad Axum was het verste punt, door hem bereisd; ook was zijn verblijf in geheel Abyssinië niet langer dan vier maanden. Bij al de onjuiste of zelfs verdichte bescheiden, die de Heer salt aan bruce te last legt, wordt echter ook veel, hetgene die Schotsche Reiziger aanvoert, niet slechts ondersteld, maar bevestigd; en, met allen eerbied voor den Heer salt, is echter ook zijn gezag, onzes inziens, niet boven de noodzakelijkheid eener latere herziening verheven, hoewel de toon der eenvoudige waarheid hier meer schijnt te heerschen, dan in de vaak winderige en praalzieke voordragt van bruce. Over het algemeen komt het karakter der Abyssiniërs en hun maatschappelijke toestand bij salt in een gunstiger daglicht voor, dan bij zijnen
voorganger, waartoe de meer menschelijke denkwijze van den Ras ouelleta-selessé, wiens vriendschap de Afgevaardigde van Lord valentia mogt genieten, boven die van den Ras michael, beschermer van bruce, zekerlijk veel kan hebben bijgedragen. Deze waardigheid van Ras schijnt veel overeenkomst te hebben met die van majordomûs of maire

{==213==} {>>pagina-aanduiding<<}
du palais bij de oude Franken vóór karel den Grooten, toen de Koningen ook genoegzaam geen gezag hadden, en onder de voogdijschap van die Stedehouders stonden. Dit verval der koninklijke waardigheid gaat gepaard met burgerlijke onlusten, gedurige opstanden en oorlogen, verval van Godsdienst, zeden en magt; en het is te vreezen, dat, zonder hulp uit Europa, deze Christenstaat in het hart van Afrika voor de omringende Muzelmannen en Heidenen zal moeten bezwijken. Reeds blijft, uit hoofde der onveiligheid en toenemende barbaarschheid, de post van Opperpriester of Abouna, dien men uit Alexandrië ontbood, onvervuld: niemand durft zich te midden van zoo vele beroerten wagen, en, bij gebrek van deze kostbare gemeenschap met de overige Christenheid, staat het volk aan geheele verwildering bloot. Nogtans steekt het daarin gunstig af bij de omliggende Heidenen en Mahomedanen, dat de zeer dikwijls afgezette Koningen niet alleen geenszins omgebragt of verminkt, maar zelfs sedert den tijd van bruce niet meer opgesloten worden, en onder het opzigt van een of ander Opperhoofd hunne vrijheid genieten.
De Heer salt, na bij de Mahomedanen van Massouah zeer vele hinderpalen en onaangenaamheden ondervonden te hebben, begaf zich op reis naar het gebergte Taronte, den scheidmuur tusschen de kustlanden en het eigenlijke Abyssinie. Hij vond deszelfs overtogt minder bezwaarlijk dan bruce; maar de geheele weg tot aan deszelfs voet werd hem verbitterd door den onwil zijner Mahomedaansche lastdragers en gidsen. Dixan (ook door bruce bezocht) wordt door de Reizigers beschreven, als de woonplaats van een vadsig, dom en morsig volkje. Van hier ging de weg naar Antalou, den toenmaligen zetel van den Ras. Het verblijf bij dezen Magthebber, met de vermelding eener menigte kleine (ook wel eens minbeduidende) omstandigheden, beslaat een groot gedeelte des verhaals. Te Chelicut bezochten zij eene merkwaardige kerk en eene der vrouwen van den Ras. (Men weet, dat de veelwijverij bij de Abyssiniërs heerscht, hoezeer zij ook Christenen zijn.) Over het algemeen waren de Engelsche Reizigers bij de Abyssinische Grooten van beiderlei geslacht en van alle partijen wèl gezien, waartoe zekerlijk het denkbeeld, dat zij Christenen waren, ruim zoo veel bijdroeg als het ontzag voor de verwijderde magt der Engelsche Oostindische Maatschappij, die althans niet geducht voor hen

{==214==} {>>pagina-aanduiding<<}
was, toen zij bruce zoo wel onthaalden, welken menig een zich nog (na 35 jaren) levendig herinnerde. Merkwaardig is de beschrijving van een feestmaal na eene monstering der troepen van den Ras, waarin zich de geheele ruwheid der Abyssinische zeden ten toon spreidde, die echter door bruce met veel te zwarte kleuren wordt voorgesteld, wanneer hij wil, dat men stukken uit een nog levend beest uitsnijdt. Het dier wordt geslagt, en het raauwe, nog warme vleesch terstond opgedischt. De troepen zelve, ten minste de ruiters, waren zeer goed, en evenaren de Arabische. Van Antalou deed de Schrijver een' uitstap naar Adoueh en Axum, weleer ook door bruce bezocht. Adoueh is eene gewigtige fabrijkstad; men maakt er grof en fijn linnen, waarvan het eerste als geld door het geheele land in omloop is. De oudheden en merkwaardigheden van het naburige Axum, den voormaligen Koningszetel, worden omstandig beschreven, namelijk de holen, de obelisk (van 80 voet hoog), eene kerk, die de grootste en rijkste in Abyssinië is, steenen met Grieksche inschriften, die ons niet worden medegedeeld, maar waaruit op eene andere plaats de zeer merkwaardige bijzonderheid wordt medegedeeld, dat de toenmalige Vorst van Abyssinië zich Zoon van den onverwinnelijken God mars noemt, ten bewijze, dat de dienst der Olimpische Goden, waarschijnlijk door de Romeinen in het toppunt hunner magt, ook in Abyssinië was doorgedrongen. Langs dien zelfden weg kwam er later het Christendom (in het begin der vierde Eeuw), en hield zich, in spijt der aanvallen van Mahomedanen uit het Oosten en Westen, en van
Heidenen uit het Zuiden, in stand. Nog heeft men te Axum eenen zetel, waarop de oude Koningen gekroond werden, en meer andere overblijfsels van minder belang. Ook bij deze gelegenheid grijpt de latere Britsche Reiziger met beide handen de gelegenheid aan, om ‘het mangel aan waarheidsliefde en de onverdragelijke aanmatiging’ van zijnen voorganger te berispen, wien hij reeds op meer plaatsen heeft tegengesproken. De Schrijver keerde naar Antalou terug, verzamelde nog eenige berigten omtrent Gondar, de fabrijken, den handel en de jongste omwentelingen van Abyssinië, sedert het vertrek van bruce, ‘wiens verhaal daarvan overigens vrij getrouw is,’ en keerde daarop, nog maals over Adoueh en Axum, (waar hij nieuwe bewijzen van bruce's praalzucht ontving, als welke nooit mede in

{==215==} {>>pagina-aanduiding<<}
den krijg was gegaan) en over Dixan, naar Massouah terug, waar hij, zeer gelukkig, het Engelsche schip vond, welks uitblijven hem in groote moeijelijkheden had kunnen storten. Eenige algemeene bedenkingen over de oudste Geschiedenis der Abyssiniërs, die hij van de Egyptenaars afleidt, (men weet, dat heeren en andere nieuwere Geschiedönderzoekers juist het tegengestelde beweren) over de handelsbelangen van Engeland ten opzigte van Abyssinië, en de gedane stappen, om de gemeenschap met dat land aan te kweeken, besluiten het Deel. Op eenen medegebragten brief van den Koning van Abyssinië aan dien van Engeland is een antwoord gevolgd, verzeld van geschenken, waaronder geschut, hetwelk den met Engeland verbondenen Ras gewis het oppergezag zal doen bekomen, want ‘sedert de tijden der Portugezen is daar geen kanonschot gehoord.’ Van dit Gezantschap, waartoe de Heer salt reeds in 1809 benoemd werd, is ons de uitslag onbekend.
Wij zijn dus met het verslag dezer merkwaardige Reize ten einde, die, behalve de vele aardrijkskundige en statistieke berigten, welke zij vervat, ons ook eenigermate in het geheim der Engelsche staatkunde, ten aanzien der Oostersche landen, een' blik doet werpen. Hoe deze met de Vorsten van Indië handelt, bleek ons uit de beoordeeling der vroegere Deelen; doch, met den alleenhandel op Indostan nog niet tevreden, tracht zich de Britsche Natie ook een' vasten voet in Arabië, de Roode Zee en Abyssinië te verwerven. Reeds noemt zij in die Zee de havens naar den naam harer staatslieden; reeds wil zij het eiland Valentia, bij de Abyssinische kust, (gelijk Malta, gelijk Corfu, gelijk Helgoland) behouden. En, hiermede nog niet tevreden, tracht zij ook haren ouden Bondgenoot, wien zij reeds van het kostbare Ceylon en van de bezittingen in Coromandel en Malabar heeft beroofd, nu ook in den Oostelijken Archipel en op het Maleische Schiereiland den voet te ligten, waartoe haar de jongst gedane aankoop in de streek van Malacca moet dienen. En wat wint nu Engeland bij al deze rustelooze woelingen, bij al deze aanwinsten, per fas et nefas gedaan? Diepe armoede der mindere klassen, algemeene misnoegdheid, zucht tot landverhuizing, die geheele scharen naar Amerika en de Kaap de Goede Hoop drijft! - Zoo waar is het, wat herder ergens zegt: Terwijl de Oostersche Staten een langzaam, maar

{==216==} {>>pagina-aanduiding<<}
langdurig leven, gelijk de mormeldieren, genieten, zijn onze Staatsligchamen dieren, die onverzadelijk kruiderijen en vergif, zilver en goud verslinden, en in eenen hoog koortsigen toestand vele inspanning en levendigheid betoonen. Wij voor ons wenschen hartelijk, dat deze koortsige toestand slechts ter zuivering, niet ter ontbinding van het ons zoo naburige Staatsligchaam moge strekken, en dat men bij die zuivering dan ook den regel: Elk het zijne, wat meer in het oog moge houden.





Onderzoek naar den zin en de wettigheid van het Decreet van 24 Januarij 1812, betrekkelijk de instandhouding der Substitutiën, ten behoeve van den premier appelé. Door Mr. H.J. Dijckmeester. Te Tiel, bij C. Campagne, Jr. 1819. In gr. 8vo. 89 Bl. f :-15-:

Het voor ons liggend Regtsgeleerd geschrift verdient, onzes inziens, zoo om de aangelegenheid van het onderwerp, als om de goede behandeling daarvan, allezins de aandacht van hen, die de wetenschap der Regtsgeleerdheid, of als Regters, of als Praktizijns, beoefenen. Bekend is het, tot hoe zeer uiteenloopende gevoelens de uitlegging van het Decreet van 24 Januarij 1812 aanleiding heeft gegeven. De Heer dijckmeester stelt die verschillende gevoelens in den loop van zijne Verhandeling voor, doet somtijds tusschen dezelve eene keuze, of slaat eenen hem geheel eigenen weg in. - Het eerste, en wel het wijdloopigste, deel van dit Onderzoek, bl. 7-68, bepaalt zich tot betoog der stelling: ‘Dat door de invoering van het Fransch Burgerlijk Wetboek, op den 1 Maart 1811, de fideïcommissaire substitutiën, welke, vóór dien dag, met den dood van den testateur bekrachtigd waren, vernietigd, en de fideïcommissaire of bezwaarde erfgenamen van den band van fideïcommis ontslagen zijn.’ Deze stelling wijkt geheel af van de gevoelens van andere Schrijvers, die dit onderwerp hebben behandeld; en de Schrijver legt hier een gevoelen aan den dag, dat hij met regt het zijne noemen kan. In de transitoire questiën is het een vaste erkende regel: dat verkregene regten niet mogen geschonden of miskend worden. Maar

{==217==} {>>pagina-aanduiding<<}
wat zijn verkregene regten? Ziedaar de zwarigheid, waarop men gedurig stuit. De Heer meijer bepaalt, ‘droits acquis, ceux qu'une personne civilement existante possédait irrévocablement, soit purement, soit à tenue, soit sous une condition quelconque même incertaine, suspensive ou resolutoire.’ Princip. sur les quest. transit. p. 35; waarmede geheel overeenstemmen de beginselen van chabot de l'allier, Quest. transit. I. p. 377 sqq. Volgens die stelling, is een verkregen regt al het zoodanige, dat niet door menschelijke bepalingen kan herroepen worden, al hangt de existentie van hetzelve van voorwaarden af. Zijn die regten voorwaardelijk, dan is het, in dien zin, een verkregen, een eigen regt, om die verwachting op het vervullen der voorwaarde te bezitten; het is een verkregen regt, om dat regt, dat wij verwachten, te verkrijgen, als het bestaat. Men heeft een verkregen regt, om die hoop te voeden. Volgens dat stelsel, zijn zeker de fideïcommissaire substitutiën, vóór de invoering van het Code met den dood bekrachtigd, in hare volle kracht blijven bestaan, zelfs na de invoering van dat Wetboek. De Heer dijckmeester grondt het tegengestelde gevoelen op deze stellingen. Dat het zoo even bijgebragte wel geldt in contracten, maar niet in regten, die uit een testament hunnen oorsprong erlangen, zoo als fideïcommissaire substitutiën. Hij brengt bij de bepaling van het Romeinsche regt: ‘In stipulatione conditionali spectatur dies contractus, contra in legates dies, quo conditio existit.’ Rec., de gegrondheid van deze bekende stelling niet ontkennende, gelooft echter, dat dezelve
tot geheel verkeerde gevolgtrekkingen zou aanleiding geven, indien men dezelve in dien zin tot de beslissing van transitoire questiën, tot de bepaling van jura quaerita wilde overbrengen. Bij deze beslissing late men de onderscheiding van dies nec cedit nec venit, van dies cedit, van dies venit achterwege. Men onderzoeke, niet, op welken tijd iemand eene aktie kan instellen, maar men zie, op welken tijd aan iemand een regt, of een regt van verwachting op een regt, onherroepelijk (dat is: door geene menschen-willekeur te veranderen) is gedevolveerd. Op dien tijd is aan iemand een jus quaeritum verkregen. Dit nu zal in contracten zijn de tijd der overeenkomst, en in testamentaire dispositiën de tijd van het overlijden van den erflater; (*) want

{==218==} {>>pagina-aanduiding<<}
op deze tijden kunnen de gemaakte bepalingen niet meer door menschen-willekeur herroepen worden. (*) Wij zouden dus de toepassing van den aangehaalden regel uit het Romeinsche regt voor niet juist houden. Daarenboven wij stemmen gaarne toe, dat de legataris eerst het direct regt op het legaat, de aktie tot bekoming van het legaat, verkrijgt, tijdens de voorwaarde vervuld wordt. Doch de verwachting, dat die voorwaarde zou vervuld worden, konde hem niet ontnomen worden. Dat regt, om dat legaat, conditione existente, te verkrijgen, is dadelijk op zich zelf een verkregen regt, alhoewel hij het legaat zelf eerst naderhand ontvangt. Dus heeft de fideïcommissair gesubstitueerde een verkregen regt van verwachting, dat hem door geen menschen-willekeur kan ontnomen worden. Al wat de Schrijver bijbrengt tot betoog, dat conditionele regten, uit testamenten te verkrijgen, eerst verkregene regten zouden zijn conditione

{==219==} {>>pagina-aanduiding<<}
existente, zoo als hij uit Art. 1040 en 1053 Burg. Wetb en eene conclusie van den Heer daniels tracht te betoogen, dit alles bewijst slechts, dat men over zijne eventueele regten op erfmakingen of legaten niet mag beschikken, of dezelve alieneren, dan wanneer zij werkelijk vervallen zijn; dat, tot verkrijgen van eenig regt uit een testament, vereischt wordt, dat men in wezen zij, als de voorwaarde vervuld wordt, om deze natuurlijke reden, dat de testamentaire dispositie eene gunst aan zeker bepaald persoon heeft willen toekennen, hetgene in contracten het geval niet is. Wij gelooven dus, dat de interpretatie, die de Heer meijer geeft van de wet van 25 en 14 October 1792, allezins juist is, daar hij door den tijd der ouverture van de fideïcommissen verstaat het overlijden van den testateur; terwijl de Heer dijckmeester hierdoor meent te moeten verstaan den tijd van het overlijden van den bezwaarden erfgenaam, bl. 21-26. Gaarne stemmen wij toe, dat vóór dien tijd de gesubstitueerde geene aktie heeft, en zijn regt niet kan overdragen; en dit is het alleen, dat Art. 1040 en 1053 en de conclusiën van den Heer daniels, bl. 26, vaststellen; doch het regt, om existente conditione het bij fideïcommis vermaakte te verkrijgen, bestaat reeds van den tijd van den dood des testateurs. Laat ons dit staven met de woorden van merlin, die door den Schrijver zelven, bl. 27, aangehaald worden: ‘Eh quoi, celui qui est institué sous une condition, n'acquiert-il pas, par le décès du testateur, le droit de recueillir l'hérédité, en cas que la condition vienne à manquer, si elle est négative,
et à s'accomplir, si elle est affirmative? - Sans doute, par le décès du testateur, l'héritier conditionnel est investi du droit irrévocable de succèder, en cas que la condition négative de son institution vienne à faillir de son vivant, en cas que de son vivant la condition affirmative de son institution vienne à s'accomplir.’ De Schrijver wil het niet wagen, dien beroemden man te wederleggen, en brengt tot dat einde 's mans conclusiën en een arrest van het Hof. van Cassatie bij, bl. 30-43, over de vraag: of het jus devolutionis (volgens hetwelk, een der echtgenooten overleden zijnde, de achtergelatene kinderen op de onroerende goederen van den overblijvenden echtgenoot een vast regt verkregen, zoodat deze over dezelve niet kon beschikken, maar die kinderen van dat vroeger huwelijk alleen in dezelve kon-
{==220==} {>>pagina-aanduiding<<}
den succederen) nu nog kracht had, na de invoering der wet van 8 April 1791, Art. 1, § 3, waarbij hetzelve werd afgeschaft, wanneer reeds een der echtgenooten vóór de publicatie dier wet was overleden. - Merlin concludeert tot het negative, en het Hof van Cassatie heeft dat gevoelen bekrachtigd. Hierdoor heeft, volgens meening des Schrijvers, merlin zich zelven wederlegd. Rec. zoude van een ander oordeel zijn. Wanneer over het regt van succederen uit een testament gehandeld wordt, dan zijn er droits irrévocables, uit eene menschelijke, niet meer veranderlijke bepaling gesproten. Zoo versta men de eerst aangehaalde plaats van merlin. Doch de questie over het jus devolutionis hangt niet af van eene zoodanige, niet meer veranderlijke beschikking; maar het geheele jus devolutionis hangt bloot af van de wet, die hetzelve
toestaat. Chabot de l'allier loc. cit. zegt zeer juist: ‘Il y a aussi des droits réels, (in tegenoverstelling van personels) qui, sans conventions expresses, sont établis et acquis en vertu et par la seule autorité des lois alors existantes.’ Nu behoort het jus devolutionis tot de zoodanige, ‘qui n'ayant d'existence que par l'autorité des lois qui les ont établis, ne peuvent conserver de force et de valeur, qu'autant que ces lois conservent elles-mêmes de l'autorité, et la loi nouvelle qui abroge les unes abolit conséquemment les autres.’ Id. loc. cit. Hier was dus eene geheel andere reden aanwezig, die noodwendig tot eene andere decisie moest leiden. Merlin is dus zich zelven zeer consequent gebleven, en het is er verre van af, dat hij zich zelven zou wederleggen. Zeker is het, dat wij de considerans, in het arrest voorkomende, bl. 40, waar de vergelijking met fideïcommis gemaakt wordt, voor onjuist houden. Men schijnt daar de geheel verschillende gronden van beide regten miskend te hebben. Wij stemmen gaarne den Schrijver, bl. 44-48, toe, dat de woorden van Art. 896. Burg. Wetb. ‘les substitutions sont prohibées,’ niet alleen voor alsnu het instellen van fideïcommissen verbieden, maar ook nietig doen zijn alle zoodanige fideïcommissaire substitutiën, als, of tijdens de invoering van het Wetboek nog niet door den dood des testateurs bekrachtigd waren, of die op zulke personen zouden moeten devolveren, die tijdens die invoering nog niet in wezen waren, (want de persoon, die een jus quaeritum zal hebben, moet
civilement existant zijn à l'introduction de la nouvelle loi. Meijer, op. cit. p. 34.)
(Het overige hierna.)






{==221==} {>>pagina-aanduiding<<}

De Mensch, in drie Zangen, door Cornelis Loots, Ridder der Orde van den Nederlandschen Leeuw, en Lid van het Koninklijk Instituut. Te Amsterdam, bij J. van der Hey. 1819. In gr. 8vo. VI, 105 Bl. f 2-16-:

Het recenseren, dat nooit een dankbare arbeid was, wordt zulks, voor den eerlijken en toch niet ongevoeligen man, hoe langs hoe minder. Wij voor ons, ten minste, die ook, als Schrijvers, reeds door goed en kwaad geruchte zijn gegaan, hebben naauwelijks denkbeeld van vorderingen, welke zich met den lof, aan de bundels van den Heer loots in de Letteroefeningen toegedeeld, openlijk ontevreden toonen. Immers, wat zal het dan nu weêr worden, daar wij elders al verklaard hebben, dat wij wijsgeerige onderwerpen voor de meeste Dichters niet zoo gunstig hielden als andere, meer historische, en de Heer loots onder deze ligtelijk kon behooren? - wat zal het worden, daar zeker dezelfde Recensent, die onlangs kinker zoo moedig verdedigd heeft tegen ik weet niet welke gewaande aanvallen, gereed staat om onzen Dichter gelijken dienst te bewijzen? Voorwaar een gevaarlijk man, die (waaraan wij tegen iemand als den Heer kinker evenmin zouden hebben durven denken, als wij er eenige neiging toe gevoelden) onze beoordeeling sarcastisch (*) noemt, en teffens beweert, (schoon wij weêr niet weten, hoe men dit knoopen kan) dat wij onder dit voorkomen een ongunstig oordeel hebben willen verbergen; om nu van andere even bitse, schoon ook even malle, verwijten geen woord te spreken. Ja, gewis ligt de roede reeds wederom voor ons vaardig! Welnu, sic florent liberales artes; zoo bevordert men het gebied van licht en vrede; en, maakt men zich dan ook geene vrienden van den
onregtvaardigen Mammon, zoo verbindt men welligt dezen aan zich, ten prijze van zijne vrienden. Dit laatste is voor velen weêr

{==222==} {>>pagina-aanduiding<<}
galimathias; doch, die het verstaat, reine het ter harte! Wij gaan, zonder verdere voorafspraak, tot onzen Autheur over.
Wij zullen bij het werktuigelijke zijner poëzij niet stilstaan, noch daarop aanmerkingen maken. Men kent die reeds genoegzaam; en het zal niemand moeijelijk vallen, door vergelijking onzer beste Dichters onderling, elks sterke of zwakkere zijde, in dit opzigt, uit te vinden. Het komt hier inzonderheid aan op de behandeling van het onderwerp. En wij gelooven gaarne den Dichter, dat hem de verzameling, schifting en schikking der bouwstoffe al heel wat moeite kostte. Doch, van den anderen kant, zal hij voor zich zelven ook welligt bijkomende genoegens en voordeelen uit deze bezigheid en inspanning getrokken hebben, welke het bezingen van gemakkelijker, maar tevens onbeduidender, stof niet kan opleveren. Na veel gehoord en gelezen te hebben, betuigt hij het beste te hebben willen kiezen uit de onderscheidene gevoelens en standpunten, om den mensch wijsgeerig te beschouwen. Ons dunkt, deze wil is zigtbaar, en niet ongunstig zigtbaar, in zekere ruimte van gedachten, binnen geene al te naauwe perken van een enkel leerstelsel bepaald. Nog beter zou welligt het stuk zijn uitgevallen, waren al de ontleende denkbeelden, door een langer verblijf en bewerking in het brein of de borst des Dichters, meer geässimileerd en als geheel zijne eigene weêr te voorschijn gebragt geworden. Wij zeggen, welligt; want wij geven ons oordeel voor geene Godspraak, zoo min als wij dat van een' ander daarvoor aannemen. En zoo is het ook behoudens beter, dat wij de ontwikkeling van den mensch, door eigene kracht alleen, uit den allerlaagsten dierstaat, overdreven, ja op eene wijze voorgesteld achten, die niet waar kan zijn, en, in zoo verre, tegen de dichterlijke waarheid zondigt. Wij willen hierom, nogtans, alweêr niet vechten, en betuigen alleen, dat ons de eerste Zang, uit hoofde van dit monsterachtige, als van een' worm, die in het slijk kruipt, ja niet eens kruipt, en zijne inwendige vermogens door louter
wanklank en afzigtigheid aan den dag legt, min heeft behaagd. Liever zien wij den eersten mensch, als een kind, aan de hand van Natuur en Voorzienigheid, de steile baan langzaam en met vele kronkelingen optreden. Doch ook dit is een bijzonder gevoel en gevoelen, hetwelk de Dichter zich niet behoeft te laten op-
{==223==} {>>pagina-aanduiding<<}
dringen. Hij heeft het schoone van zijn stuk, en den hoogen lof van zijnen mensch, voornamelijk verbonden aan de kracht der tegenstelling, het moeijelijke der worsteling, en den verbazenden afstand, door eigen' moed en kracht alleen afgelegd, uit de laagte der verachtelijkste dierlijkheid, tot de schitterende hoogte eener vrije en zelfgenoegzame deugd. Moeijelijk is zeker deze gang te beschrijven: geen Wijsgeer heeft hem ons nog immer duidelijk kunnen maken; veelmin is dit van den Dichter te vergen: doch treffende verschieten, heerlijke partijen heeft hij ons, bij menigte, in denzelven aangewezen; en vooral de schilderij van hetgene de mensch, na het volbrengen der eerste heldenstappen, dadelijk is, meest in den tweeden Zang voorkomende, is meesterlijk. Ook de uitweidingen over schoone kunst en idealen, schoon hier of daar misschien te veel naar het systeem riekende, zijn den man waardig, die, geboren lieveling der Zanggodinnen, nooit van eene derzelve spreekt, of het is in hemelval. En het slot van dit boek is zoo gepast en voortreffelijk, dat wij, voor een oogenblik, beklaagden, dat het niet ten algemeenen besluite had kunnen worden gebezigd.
Het meest van alle, nogtans, heeft ons de derde of laatste Zang gesmaakt. Tegen onze verwachting: want wij houden, over het geheel, de zinnelijkheid voor dichterlijker onderwerp dan de rede; en de aankondiging van ficties, die dit werk opbeuren en verhelderen moesten, stemde ons niet te gunstiger. Inderdaad, die tusschensprekers komen er wat aardig in; maar het geeft ons toch weêr een mooi tooneel, en hetgene zij zeggen is regt goed. Hoe gepast is b.v. het beeld van den hoogen eik, die zijne kruin wel ten hemel verheft en zijne takken in de verhevenste luchten wiegt, maar echter in de aarde rust en steunt als het nederigst kruid, in den mond des lasteraars van 's menschen grootheid! En evenwel verdwijnen al zijne drogredenen voor de taal der waarheid. Niet dat wij alles in proza beämen, - dat de Christelijke demoed er geene gewigtige aanmerkingen op zou te maken hebben. Maar de Dichters zijn, in een' eigenaardigen zin, meest Bovenvaldrijvers, die den mensch beschouwen, wie er seyn sollte, zoo als hij zich ten minste denken laat: de mensch van kant; en dan heeft de man in het bosch wel gesproken. Vervolgens wordt de som opgemaakt, en de rekening gesloten; en wij beklagen ons regt hartelijk, dat wij

{==224==} {>>pagina-aanduiding<<}
dit een en ander niet geheel kunnen overnemen. Men zou dan niet slechts den inhoud, maar ook het meesterlijk penseel kennen, welks laatste trek het zegel der hoogste kunst is. Ontvangt ten minste iets!

Ik zag hem, daar hij lag, verworpeling op de aarde, 
En hoe natuur niets deed, dan dat ze uit dwang hem baarde, 
Geen onderhoud hem bood, dan waar hij woest naar greep, 
Toen nooddruftsklaauw het eerst hem de ingewanden neep. 
Ik zag, wanneer die nood hem sloeg met taaije pezen, 
Gedwongen, wagglend uit zijn' slaap hem opgerezen, 
Zijn' gang beproeven met de zwakheid van een kind, 
Dat in een hoopje stofs een' berg van weêrstand vindt. 
 
Ik zag hem, eerst als worm, in slijk en stof vergeten, 
Nu boven 's aadlaars vlugt, de hemelbollen meten, 
't Heelal doorgronden en hervormen; al zijn' schat 
Afwegen in een schaal, met juiste hand gevat, 
En uit al 't denkbaar schoon een nieuwe schepping telen, 
Verstommend voor natuur, door werking van tafreelen. 
Ik zag hem met zich zelv' voor 't laatst in bangen strijd. 
 
Der driften muitgespan kwam vlammen op zijn kroon. 
 
Maar 'k zag, toen hij slechts wilde, ook hier zijn godheid spreken. 
 
Zoo schijnt, bij 't opgaan van 't omwolkte morgenrood, 
De zon een niets, een beeld, van kracht en gloed ontbloot, 
Dat slepend, langzaam stapt in vochtige gewaden, 
En moeilijk 't hoofd verheft, met dikken damp beladen. 
Een drom van wolken werpt een' slagboom voor haar' voet, 
Giet zeeën waters uit tot dooving van haar' gloed; 
Zij treedt vast hooger aan, maar vergt de hulp der winden, 
Om door der nevlen kloof het eerste spoor te vinden; 
Nu vaart zij steiler op, steunt op zich zelve alleen, 
En jaagt voor 't gloeijend oog de dikste wolken heen. 
Daar staat zij dan in 't einde, als vorst van 's hemels transen, 
En de aarde buigt zich neêr voor de almagt van die glansen; 
Geen nevel waagt zich meer nabij 't verterend licht, 
Als 't door het steilst der lucht zijn gloênde schreden rigt. 





{==225==} {>>pagina-aanduiding<<}

Geslachtkundig Jaarboekje voor 1820, met geschiedkundige, statistieke en andere bijvoegselen. Te Amsterdam, bij de Wed. G.A. Diederichs en Zoon. In 18mo. 277 Bl. f 2-:-:

Onder dezen titel ontvangen wij hier, 1.) eenen volledigen, welbewerkten Almanak, met al de Kalenders, en zoodanige bijvoegselen, van Reductietafels onzer Munten, aanwijzing der Jaarmarkten, en Tarif der Zegels enz., dat te dezen aanzien niets te wenschen overig blijft. Voorts, 2.) Geslachtkundige Merkwaardigheden der Souvereine Vorsten-Huizen van Europa, zoo de tegenwoordig levende Hooge Personen, als derzelver vroege afstamming aangaande, met naauwkeurige zorge, zoo het ons toeschijnt, bearbeid, en voor ons Nederlanders vooral belangrijk, om de Genealogie van alle Vorstenhuizen van Nassau, en het regerend Koninklijk Huis in het bijzonder. Algemeene Stamtafelen zijn hier bijgevoegd. 3.) Ridderorden en Eerteekenen der Souvereine Staten van Europa. 4.) Chronologische en Synchronistische of Tijdreken- en Gelijktijdskundige Tafelen over de Geschiedenis, voornamelijk van Europa; loopende van de schepping der wereld tot 1819 van onze tijdrekening. 5.) Verdere stukken van verscheidenen inhoud; zijnde: Bijvoegselen tot de statistieke Tafel van Europa, enz. Eenige woorden, dit Jaarboekje aangaande; waarin, natuurlijk, de waarde van hetzelve, boven andere, en bijzonder boven den Gothaschen Almanak, met ophefs genoeg, wordt geroemd, en de geleerde vervaardiger zijn ongunstig gevoelen te kennen geeft over de versiering met printjes van zoodanige Almanakken. Nog eenige bijvoegselen tot het geslachtkundige gedeelte van het Jaarboekje. Achteraan de vier Stam- en twee statistische Tafelen.
De, ons onbekende, buiten-ambtelijke statistische Schrijver, zoo als hij zich noemt, heeft een zeldzaam talent tot aaneenkoppeling van woorden. Wij hebben b.v. eene vroom-naarstige-mieren-drift, - Neurenberger en Augsburger kinderen-speelgoeds-printjes, en een groot aantal andere soortgelijke nieuwe woorden, aan hem te danken. Maar vooral heeft hij zijn vernuft gescherpt en zijne pen versneden tot het leveren van eene soort van betoog, ter inleiding op hetgene wij als No. 4 in dit Jaarboekje opgaven, waarin hij eene steeds

{==226==} {>>pagina-aanduiding<<}
toenemende volmaking van het menschdom en de instellingen bij hetzelve wegblaast, en in ieder opzigt betoogen wil, dat het menschdom, in het wezenlijke, sedert duizende jaren herwaarts, om niets gevorderd is, maar het oude wezenlijke telkens, alleenlijk onder veranderde formen en namen, terug gekomen is, en aldus heden nog hetzelfde is, wat het voor die duizende van jaren was. Bij dezen zijnen arbeid zoekt de buiten-ambtelijke statistische Schrijver zich buiten schot te houden, door te zeggen, dat hij alles maar door enkele losse wenken aanduidt, en geene deftige prijsverhandeling over den voorrang der oude of der nieuwe volken schrijft; terwijl hij oppermagtig, ten slotte, deze zijne (ja wel losse!) wenken besluit met een: weg met het omwentelingen-zwangere en verwoesting-barende stelsel eener metaphysiek-gedroomde aardsche menschdoms-volmaking! - Goed en kwaad, waar en onwaar vindt men hier natuurlijk ondereen; en het is wel mogelijk, dat hier of daar iemand zich door 's mans drogredenen laat om den tuin leiden. Domheid en heerschzucht vinden nog altijd hare voorspraken en toejuichers. Het lust ons niet, in bijzonderheden te gaan; wij zullen aan ons Publiek slechts iets ter proeve voorleggen, hetwelk, indien wij ons niet bedriegen, den redeneertrant van de oude en latere mannen e Societate Jesu dadelijk herkennen doet:
‘Er is één stuk vooral, waarin onze nieuwe en nieuwste aardbewoneren waanen, ontegenspreekelijk verre boven die der tijden des ouderdoms verheven te zijn: de duizend-tongige boekdrukkunst! ..... En deze zoo hooggeroemde tover-kunst, in wat opzigten doch heeft zij ons boven de oude volken verheven? Wat nieuwe ongehoorde daden heeft zij ons doen uitvoeren, welke wij niet even eens in de oude wereld ontmoeten? Laten wij zien! - Van deze hooggeprezene druk-pers, naauwelijks eerst geboren, was de eerste wrange vrucht reeds eene droevige scheuring in de aloude ééne Kerk van Christus; de tweede eene zondvloed van geschriften (b.v. eens Ulriks v. Hutten enz., genoegzaam veroordeeld door de afkeuring des wijzen grooten Erasmus v. Rotterdam), welke, de vrijheid des gewetens in het godsdienstige kwalijk overbrengende en uitrekkende tot het staatkundige, zoo middelbarer als onmiddelbarer wijs aanleiding gaven tot de twee naastvolgende heillooze gewigtige gebeurtenissen, den vrijheids- en

{==227==} {>>pagina-aanduiding<<}
gelijkheids-oorlog der duitsche boeren en den zich noemenden godsdienst-oorlog, waarvan de eerste dreigde, met Duitschland te beginnen, geheel Europa tot eene Jacobijnsche woestijn te maken, terwijl de tweede den godsdienst, welken de wederzijdsche parteijen voorgaven in zijnen luister herstellen of handhaven te willen, onbeschaamd ontwijdde, door onder diens masker eenen der wreedste bitterste burger oorlogen te voeren. Ziedaar dan in deze vier eerstelings-drukpers-vruchten, godsdienstscheuring, vrijheids-razernij, gracehisch-jacobijnsche goederen-gelijkmaking en burger-oorlog, als het ware de prototypen aller verdere vergiftigde vruchten, die deze zelfde toveresse, over den loop ook der naastvolgende eeuwen harer wereld-overheersching, aan het geteisterde menschdom periodiek moest opleveren en gelijk eene tweede doos van Pandora over hetzelve verspreiden!’
Dit Geslachtkundig Jaarboekje heeft (dunkt het u ook niet, Lezer?) dus ook nog een ander doel, dan hetgene wij naar den titel verwachten zouden; en het is in ons oog gelukkig, dat zoo min de verlichte staatkunde als de geest des tijds zich door sophismen laat zwenken.


De Poedel op reis om zijnen Heer te zoeken. Eene avontuurlijke Poedelgeschiedenis. Uit het Hoogduitsch. Te Leeuwarden, bij Steenbergen van Goor. 1819. In kl. 8vo. 136 Bl. f 1-2-:

Het arme, verdwaalde, trouwe beest sloot eindelijk tusschen zijnen heer en een regt lief meisje een gelukkig huwelijk; maar wat het arme beest op zijne omdolingen niet al lijden moest! Men begrijpt waarlijk niet, hoe een hond het verdragen en overleven kon. Nu, thans heeft hij toch regt goede dagen, en bij al zijne rampen heeft hij veel menschen- en wereldkennis kunnen opdoen. Dat ook de lezer hier zoodanige kundigheid verzamelen kan, is niet de geringste waarde van dit boekje. Wij vonden hetzelve doorgaans luimig geschreven, en prijzen het gaarne ter lezing aan in een anders verloren oogenblik.



{==228==} {>>pagina-aanduiding<<}

Lessen der Wijsheid, in Tafereelen uit de Romeinsche Geschiedenis, voor Kinderen uit den beschaafden stand. 's Hage, Amsterdam en Breda, bij van Cleef en van Bergen. 1819. In gr. 8vo. IV, 48 Bl. f 1-16-:

Het hoofdoogmerk van den uitgever dezer Tafereelen is, gelijk hij zegt, niet zoo zeer, om zijne lezers bij deze gelegenheid eene of andere nuttige les op het hart te drukken, als wel, om hun door voorbeelden te leeren, welke vrucht zij van de geschiedenissen plukken kunnen en moeten. Waarlijk een uitmuntend oogmerk, indien de manier van voordragt daaraan beantwoorde! Het komt, namelijk, in werkjes, voor kinderen geschreven, inzonderheid op den zoogenaamden kindertoon aan. Sommige schrijven al te kinderlijk, andere niet kinderlijk genoeg. Door het kinderachtige te willen vermijden, vervalt men dikwijls in eenen al te mannelijken stijl, en zoo omgekeerd. Zoo vinden wij b.v. den volgenden zin, bl. 14, van te langen en moeijelijken omvang, niet alleen voor jeugdige, maar ook voor bejaarde lezers: ‘De jongelingen, half ontkleed aan dien paal gebonden, zijn zijne beide zonen, die, vrienden zijnde van de zonen des verdrevenen Konings, omdat ze met hen deelden in hunne uitspattingen en ongebondene vermaken, met eenige andere jonge lieden, die, even slecht als zij, niet verdragen konden, dat de zedeloosheid door wetten beteugeld werd, het voornemen opgevat en zich door eenen eed verbonden hadden,’ enz. Daarenboven vreezen wij, dat er hier en daar te veel kennis van de Romeinsche geschiedenis bij de jeugdige lezers voorondersteld wordt, en de toepassingen somtijds al te verheven zijn. Maar het is goed, dat er vele en verschillende kinderboeken zijn, daar de vlugheid en vatbaarheid der jeugd ook zoo verschillende is; en als papa zijn zoontje hier en daar, als hij hapert, eenige woorden van verklaring toespreekt, kan ook dit werkje eene nuttige plaats in de kinderbibliotheek bekleeden.






{==229==} {>>pagina-aanduiding<<}

Boekbeschouwing.

Verhandelingen, rakende den Natuurlijken en Geopenbaarden Godsdienst. Uitgegeven door Teyler's Godgeleerd Genootschap. XXIXste Deel. Te Haarlem, bij J. van Walré en Comp. 1819. In gr. 4to. 148 Bl. f 2-5-:

Wanneer wij in 1815, bij de uitgave eener Latijnsche Prijsverhandeling van den Hoogleeraar borger, door teyler's Godgeleerd Genootschap met goud bekroond, ons verwonderden en ook beklaagden, dat dezelve onvergezeld van eene vertaling in het licht verscheen, durfden wij ons beloven, dat zulk eene blijkbare inbreuk op den bekenden inhoud van teyler's uitersten wil geenszins herhaald zoude worden. Eerbied voor hetgene heilig is bij elk regtschapen man, de begeerte eens stervenden, en het doel dier stichting, om, vooral in ons Vaderland, godsdienstig onderzoek en verlichting te bevorderen door het verspreiden van ware kennis, stond immers, vertrouwden wij, aan Heeren Bestuurderen genoeg de oogen te openen, om te beletten, dat zij niet andermaal vielen over denzelfden steen. Maar, hetgene wij naauwelijks zonder eenen blos over Heeren van zoo aanzienlijken stand in de maatschappij der letteren belijden mogen voor onze Landgenooten, is gebeurd, en wel met eene tweede Latijnsche Verhandeling van den beroemden borger, door het Genootschap vereerd, maar door Directeuren, als een ander Concilie, welligt gevaarlijk geacht om gelezen te worden door onze leeken! Dan, onthouden wij ons te oordeelen, zoolang die groote Mannen zich niet verwaardigen, een enkel woord te zeggen tot hunne verdediging. Want ligt verdienen zij wel onzen lof wegens hunne bezuiniging, die, stelt gij het denkbeeld

{==230==} {>>pagina-aanduiding<<}
van wetenschappelijken opbouw slechts ter zijde, voorzeker aan den naam van teyler's rijke Nalatenschap een aasje gewigt zal toevoegen! Immers de uitdeeling van zilveren Medaljes is sedert jaren uitgewonnen; de vertalingskosten en drukloonen van Prijsverhandelingen, in onze tale overgebragt, zijn nu ten tweedenmale bespaard; en zoodanig zelfs was de waakzaamheid des Bestuurs op den gekruisten penning, dat zij, door de kleenheid van oplage ter perse, derwijze de uitgaven bezuinigd heeft, dat niet eens aan de eerste aanvrage der geleerde wereld, dit nieuwe werk van borger gretig verlangende, konde voldaan worden. Ziet daar de Opvolgers van wijlen teyler in het beheer van diens Nalatenschap! Zijne schim vergeve hun het zondigen tegen zijnen laatsten wil! Wij kunnen, wij mogen zulks niet.
Maar komen wij tot onze taak, om onze Lezers, zoo veel ons bestek gehengen mag, eenigzins bekend te maken met dit werk van onzen Landgenoot, allezins den Leidschen Hoogleeraar waardig. Zeer gevoegelijk liet zich het uitgebreid en veelbevattend voorstel in een viertal vragen splitsen; namelijk, I. Over de oorzaken van het hedendaagsche Mysticismus bij Godgeleerden en Wijsgeeren. II. Of hetzelve voor Godsdienst en Deugd al, of niet, verderfelijk zij? III. En, zoo ja, door welke middelen is de verdere voortgang van het kwaad te stuiten? IV. Tot hoeverre kan en moet het Gevoel, in het oordeel en gebruik, zoo van Natuurlijken als Geopenbaarden Godsdienst, der Rede te hulp komen en hare plaats vervangen? - Vanhier derhalve ontleent de Schrijver den leidraad en hoofdverdeeling zijner Verhandeling, welke hij opent met eene keurige Voorrede, ten grondslag dienende voor het geheel. Hier onderzoekt hij zielkundig, uit de geschiedenis en voorhanden zijnde bewijzen, waarin de aard, oorsprong en strekking gelegen zij van het Mysticismus in het algemeen, van zeker geheimzinnig, dweepachtig Godsdienst-gevoel, onder dezen naam bekend. Want in

{==231==} {>>pagina-aanduiding<<}
den mensch laat zich een tweederlei zielsvermogen waarnemen, van denken en van gevoelen, tusschen welke zekere gelijkheid van beoefening dient onderhouden te worden, opdat niet het sterkere den boventoon krijge en het zwakkere overstemme. Rede ziet naar buiten, en tracht door beschouwing de voorwerpen rondom haar te leeren kennen. Het Gevoel bepaalt zich tot eigene gewaarwordingen, en het bespiegelen of toetsen derzelve. Waar Rede alleen gezag oefent, verliest zij zich in schoolsche spitsvondigheid en ijdele haarkloverij, die het harte koel laat. Gevoel, daarentegen, flaauwer getroffen door eenvoudige en klare, dan door de ineenloopende (concretae ideae) en meer duistere bevinding van zaken, stelt luttel waarde in, en haat in het einde, het koude navorschen der Rede, verdiept zich in zich zelf, en duldt geenen twijfel aan zijne uitspraak. Zoo waren van ouds de Mystieken en hunne Godsdienstigheid. Geene belangstelling in Rede ligt ten grond dier dwaling, die van elders hare begrippen omtrent God en Godsdienst voorgaf te ontleenen. Doorgaans neemt zij eene Hemelsche inblazing aan, om de getuigenis des harten te staven, en de verbeelding voltooit ras het begonnen werk, door zich in nasporing van het oneindige te verliezen, en de naauwste vereeniging te zoeken met God, het Beginsel van alles. Vanhier de afzondering van de wereld, monniken-strengheid, en ook die verbolgene drift, welke, indien haar waan en bijgeloof bestreden wordt of wedersproken, in toorn ontvlamt, en, met dolle woede, tot vervolging dreigt uit te barsten.
I. Na deze inleidende Voorrede treedt borger ter nasporing der oorzaken van het Mysticismus, bijzonder van het hedendaagsche der Wijsgeeren, daarin van het algemeene verschillende, dat het van de Verbeelding, en niet van het Gevoel, uitga. Nogtans, alvoren daarvan te spreken, ontwikkelt de ervaren Schrijver de overhelling, die in Duitschland, zoo door verval in Godsdienstigheid, als druk der tijden, veler gemoederen stem-
{==232==} {>>pagina-aanduiding<<}
de voor mystische aandoeningen en gevoelens. Bij den strijd tegen stelselmatige Godgeleerdheid en symbolische Boeken bepaalden zich de voorstanders van deugd en vroomheid niet. Door semler, en die hem volgden, werd de Neologie ter bane gebragt, en het uitwendig bewijs voor de Openbaring, benevens haar gezag, en de gewone regelen van Schriftverklaring, aangetast. Nog verder ging kant, hoezeer hij den naam en schijn van aloude regtzinnigheid voorwendde. Hij verwrong de Bijbelleer naar eigen stelsel van wijsbegeerte, door te wettigen, dat men in de Schriftuur alleen eenen zedelijken zin moest zoeken; en ras weêrgalmden zijne Echo's ter kerke, waarvan zeker de Heiland en de zijnen nimmer gesproken hadden; terwijl zij ook van dezen niets overig hielden dan hunne namen, om het volk te begoochelen. Geen wonder alzoo, dat het gevoel der menigte daartegen aandruischte, en naar eene gelegenheid uitzag, om tegen zulk een verval zich te verheffen. Geen wonder, dat eerlang het zachte Mysticismus van schelling opgang maakte, en, als eene sekte der Esseenen, uit den zuurdeesem van Farizeërs en Sadduceërs te voorschijn trad. Hier kwam bij de geest der tijden: en het viel voorzeker eenen borger niet zwaar
te voldingen, hoe het verlies van vrijheid, en wat op aarde dierbaar is, den warmen Duitscher drong, om in zijnen eigen' boezem troost te zoeken, die dan ligt weggesleept werd door gezangen en schriften, vol van dien tooverklank, waaraan een bevooroordeeld harte zich hechten wilde.
Echter de staat der Wijsbegeerte, waaruit het Mysticismus van schelling, fichte's leerling, opdaagde, en de ontwikkeling van deszelfs leere, was het voorname doel der Vrage. Eenen bewonderaar van kant moge het bevreemden, dat uit deszelfs schole, of die van zijnen navolger fichte, eene, laat het zijn wijsgeerige, dweeperij met zaken van den Godsdienst ontstond, blijkbaar evenwel spreekt hier de ervarenis, en trekt het stelsel van schelling naar hun-
{==233==} {>>pagina-aanduiding<<}
ne beginselen. Het moge waarheid zijn, en borger erkent zulks ten volle, dat in de leer van kant, en nog meer in die van fichte, de zaden schuilen van ongeloof en ondermijning van allen Godsdienst, het is echter niet minder zeker, dat hunne wijsbegeerte van eenen anderen kant het Mysticismus begunstigde. Wij kunnen hierbij niet toeven, gelijk onze Landgenoot, door wien dit uitvoerig bewezen wordt. Maar het aloud gezag der bespiegelende Rede betwist en nedergeworpen zijnde, van iets te kunnen weten buiten de grenzen der zinnelijkheid, (buiten ons eigen Ik, volgens fichte) zagen de verdedigers der geheiligde waarheden, door kant teruggedreven, evenzeer als de voorstanders zijner leere, zich verpligt, om zaken des Geloofs op een algemeen menschengevoel, Praktische Rede, of welk ander beginsel in ons gemoed zijn moge, te vestigen. Want, gelijk voorheen na scherpen strijd met twijfelaars de nieuwe Platonisten ontstonden, zoo daagde ook eindelijk uit die school van Duitschland, die zich tegen hume verzet had, het stelsel van schelling, welk nagenoeg instemt met de gevoelens dier Mystieken. Veel ontleende hij
blijkbaar uit de school van fichte; doch zijne leer hangt beter zamen, vermits hij, aan onze Rede niets overlatende, of zich aan geen bewijs bekrennende, een geheel denkbeeldig stelsel schept (Idealismus), en beweert, dat de mensch door inzien des verstands, of, zoo gij wilt, door zijne verbeelding, tot volle zekerheid komt van het onzienlijke. Uitgaande van het begrip, dat God één en Al is, legt hij het volmaakte, onkenbaar voor ons denkvermogen, te ontdekken door verstandig inzien, tot grond van zijne stellingen. Dit denkbeeldig volmaakte kent zich zelven, is alleen volkomen kennen: denken en gedachte zijn daarin één, nagenoeg als het schijnsel of afdruksel van het hoofdbeeld; want de taal is hier armoedig, ook schoon gij de woorden ectypus en archetypus in plaats der onzen leest. De wereld, het geheelal, zoo als zij wezenlijk is in de voorstelling, die het volmaakte daar-
{==234==} {>>pagina-aanduiding<<}
van had, niet zoo als dezelve ons toeschijnt, is het schijnsel (de ectypus) van het volmaakte. Eveneens zijn bijzondere denkbeelden, of zaken, bijzondere trekken, waaraan het volmaakte iets mededeelt van deszelfs zelfstandelijkheid. Wij bestaan dus alleen voor zoo verre wij zijn in het volmaakte; voorts zijn wij, en wat wij voor aanwezig aanzien, bloote schijnsels. Alles vloeit, als ware het, in dien oceaan van het volmaakte zamen, is daarin op éénen voet; denkbeelden en zaken, schoon wij dezelve tegenstrijdig wanen, zijn daarin niet onderscheiden; en vanhier is de naam van Wijsbegeerte der Eenzelvigheid
(Identiteit) aan de leer van schelling gegeven. Men bedriegt zich dus, diets makende iets te zijn, aanwezen te hebben, of vrij te kunnen handelen, buiten het volmaakte. Die verbeelding is eene afwijking (abfall) der gedachten of begrippen van het eigenlijk volmaakte, (van deszelfs archetypus, of hoofdbeeld.) Afgescheiden van het volmaakte, zijn wij in waarheid niet vrij, maar met ons eigen of bevindelijk (empirisch) Ik onderworpen aan den noodlottigen gang der aardsche dingen. Zeer verkeerd handelen wij daarom, indien wij ons aan zinnelijke verleiding overgeven, of wel de begrippen volgen van het verstand: alleen in beide gevallen zijn wij onschuldig; want in den staat der afwijking van het volmaakte, waarin wij zijn, kunnen wij niet anders. Maar, gelijk het volmaakte door inzien zich zelven leert kennen, zoo, door ons zelven (als zijnde in het volmaakte) in te zien, en door ons te ontslaan van ons eigen (empirisch) Ik, vermogen wij ook te komen tot de kennis van het volmaakte, en daarin weder te keeren. Dit nu is Deugd, het tegenoverstaande Zonde; en alzoo worden wij wederom verzoend met God, hersteld in zijne gunst.
Ziet hier de hoofdtrekken van schelling's leere, door ons eenigzins ontwikkeld, vermits zij het groote onderwerp uitmaken, waarover borger schrijft Veel overeenkomst heeft dezelve met spinoza's

{==235==} {>>pagina-aanduiding<<}
wijsbegeerte, die de Natuur, het zigtbaar geheelal, God noemt; echter, volgens schelling, is de wereld niet wezenlijk, alleen schijnbaar; zij is afgescheiden van het volmaakte, en niet God. Bij onzen Duitscher heeft het geheele zamenstel zijner gevoelens een geheimzinnig, duister en verward voorkomen, en is te eenemaal mystisch, gebouwd niet op redenering, maar vloeijende uit een inwendig licht, uit verstandig inzien in ons zelven, onvatbaar voor eenig betoog. Allen hinderpaal, die, naar de beginselen van kant en fichte, eenen Mystiek beletten konde aan zijne verbeelding bot te vieren, werpt schelling ter neder. De zinnelijke wereld belemmert altoos de vlugt der dweeperij, genegen zich in het oneindige te verdiepen, en zoekende om vereenigd te worden met God. Maar, volgens schelling, is alwat ons omringt, en zelfs ons eigen Ik, een wezenlijk niet. Wij bestaan alleen in het volmaakte, en, in onzen staat van scheiding van hetzelve, moeten wij pogen, daarin weder te keeren. Die verheffing van ons zelven boven het gezag der Rede en de zinnenwereld, door inzien in ons zelven, of verbeelding, maakt, dat de Godsdienst van schelling en de zijnen, naar hunne leere, niets anders wordt dan Dichtkunst.
Altoos heeft dweeperij iets zachts, verteederends en wegslepends, met name voor vrouwen. En, nadat schelling de wijsbegeerte, tot hiertoe eene stugge en deftige matrone, als eene jeugdige schoonheid tooide, en geleidde in den kring der beschaafde wereld, verlokte dit velen, om naar den naam van wijsgeer te dingen; en bragt het vernuft, gelijk borger toont, de misselijkste toespelingen voort, welke men niet zonder lagchen leest. De Godsdienst vooral der Protestanten, die verstandsverlichting en zedelijken opbouw ten doel heeft, mishaagde den Schellingiaan, bij wien verbeelding en gevoel moest werken, en die van den predikstoel zijne gedichten uitgalmde. Nog meer was dezen tot aanstoot het koude van hunne kerkzeden: men be-
{==236==} {>>pagina-aanduiding<<}
treurde het gemis der oude Grieksche heiligdommen en tempelpraal, met zooveel smaak als kunst ingerigt. Ja, bij mangel van deze, helde men over naar het geheimzinnige, en het pralende van den Katholijken dienst voltooide bij velen den afval; terwijl alleen de weêrzin tegen des Pausen oppermagt andere wijsgeeren van dezen stempel belang deed stellen in den naam van Protestanten, die voor het overige zich op deze of gene wijze hechten aan het geheimzinnige van mis en outer, en het zinnelijke der Moederkerk, bekwaam om het gemoed te verheffen tot het volmaakte, in onzen Eerdienst terugwenschen.

(Het vervolg en slot hierna.)


Sermons de A.L.C. Coquerel. A Amsterdam, chez S. Delachaux. 1819. 8ve. VI. 197. f 2-12-:

Het voor ons liggend boek verdient in meer dan één opzigt de aandacht van het Publiek, dat in het lezen van godsdienstige schriften behagen vindt. Het is het werk van een' jongman, die, in Frankrijk geboren, en aan eene Fransche Hoogeschool gekweekt, met zijne preken onder onze Landgenooten eene toejuiching verworven heeft, hoedanige naauwelijks aan onze beroemdste Kanselredenaars, doorvoed met grondige geleerdheid en versierd met den fijnsten smaak, mogt te beurt vallen, en die, ten gevolge van dezen opgang, thans eene der eerste plaatsen in zijn Kerkgenootschap hier te lande bekleedt. Een opmerkelijk verschijnsel voorwaar! Beschouwen wij het werk van den Heer coquerel op zich zelve, of in betrekking tot het land zijner geboorte en de plaats van zijne vorming tot den predikdienst - in beide opzigten is hetzelve belangrijk.
Mogen wij van den geest, die in deze stukken heerscht, tot den geest der Hoogleeraren besluiten, waaraan de

{==237==} {>>pagina-aanduiding<<}
kweeking en opleiding van jonge Predikanten aan de tweede Fransche Akademie (Montauban) is toevertrouwd, dan hebben wij alle reden ons te verblijden, dat men aldaar, niet verblind en weggesleept door de ligtzinnigheid en het ongeloof, die zich in zoo velerlei gedaanten vertoonen, blijft vasthouden aan het Evangelie, als Goddelijke Openbaring, en aan Jezus Christus, als den Zone Gods en den behouder van zondaren. Deze regt schriftuurlijke en Evangelische denkwijze straalt in deze Leerredenen overal op het heerlijkst door, en de invloed van dezelve op hart en leven wordt allerwegen met nadruk en warmte voorgesteld. Wij kunnen echter niet ontkennen, dat wij hier en daar denkbeelden hebben aangetroffen, die eenen verouderden smaak in de behandeling der Godgeleerdheid en in het voorstellen van godsdienstige waarheden te kennen geven, en ons tijden herinneren, toen de Uitlegkunde, deze éénig ware grond van alle Godgeleerdheid, nog niet die hoogte had bereikt, waarop dezelve in onze dagen staat. Wij bedoelen het zoogenoemde allegoriseren, waarvan deze Leerredenen veelvuldige voorbeelden opleveren. Zulke spelingen toch berusten op eene verkeerde beschouwing van den Bijbel, als boek van onderwijs en stichting; zij verraden wezenlijk gebrek aan zuivere uitlegkunde, en laten hoofd en hart ledig, bij al het zinrijke, vernuftige en fraaije, dat dezelve onderscheidt, en ze voor sommige toehoorders bekoorlijk maakt. Langen tijd bleef men aan dezen valschen smaak vasthouden; zelfs een grotius (het zij met eerbied gezegd voor dezen onsterfelijken naam) kon zich daarvan, bij de verklaring der H. Schrift, niet geheel losmaken; en men heeft het alleen aan de nieuwere uitlegkunde te danken, dat men van dit allegoriseren bij de beste Duitsche, en vooral Hollandsche, Predikers geene sporen meer vindt.
Beschouwen wij deze Leerredenen op zich zelve, dan voelen wij ons gedrongen, te erkennen, dat de verdiensten, die ze onderscheiden, niet gering, noch

{==238==} {>>pagina-aanduiding<<}
gewoon zijn; en kunnen wij ons den ongemeenen opgang verklaren, welken de Heer coquerel als Prediker hier te lande gemaakt heeft. Waarlijk, zulk eene keurige taal, zulk een gekuischte stijl, zulke fraaije schilderingen, zulke verrassende wendingen, zulk een hooge oratorische toon, als wij hier ontmoeten, kunnen hunne werking niet missen, en moeten de toehoorders wegslepen, vooral wanneer hierbij komt eene voordragt, gebouwd op een' zeldzamen aanleg voor uiterlijke welsprekendheid, en gevormd naar de grootste modellen in de kunst van nabootsing. Dit verdienstelijke wordt niet weinig verhoogd door veelvuldige trekken van zuivere wijsbegeerte, van fijne menschen- en wereldkennis, en van grondige studie van het menschelijk hart, waardoor het praktikale van deze preken aanmerkelijk wint. Maar juist dit voortreffelijke kan vooral jonge Predikers ligtelijk verblinden voor het min volmaakte en zelfs gebrekkige in deze stukken; en het is daarom van belang, dat dezelve in openbare beoordeelingen onpartijdig worden gewaardeerd. Anderen zijn ons voorgegaan, en wij hopen, door onze volgende aanmerkingen, ook het onze hiertoe bij te dragen.
De eerste Leerrede, over Handel. V:38, 39, is uitgesproken te Parijs op het Eeuwfeest der Kerkhervorming.
Men moet hierbij echter bedenken, dat dit in een Roomsch land plaats had, alwaar de viering van dat feest niet geautoriseerd was; want het is slechts van ter zijde, dat dit onderwerp behandeld wordt, zijnde de toepassing tolerantie. Fraai is hier de inleiding: In tijden van rust slaapt elk doorgaans mede voort; maar steekt het onweêr op, dan loopt elk gevaar, zich blindelings in den een' of anderen stroom te werpen, en dien te versterken. Zeer kort is de ontvouwing der gelegenheid van het gesprokene, die intusschen voor alle tekstverklaring moet dienen. Vervolgens wordt, I. eene verkeerde opvatting tegengegaan; die der onver-
{==239==} {>>pagina-aanduiding<<}
schilligen, der afkijkers van de uitkomst, slechts met hun belang raadplegende. Gepast en schoon! II. Wordt Gamaliël's uitspraak gestaafd door de aanmerking, dat de waarheid, vroeger of later, altijd zegepraalt, de dwaling moet zwichten. Dit is wat sterk gesproken, en door de opzettelijke beantwoording van ingebragte zwarigheden, waarbij aan Mohammed's leer gedacht wordt, (met welke de hervorming in Frankrijk zelve ligt te paren was) niet genoegzaam verdedigd. Ja, ligt dat Gamaliël, indien hij kon, wel gezegd had: Dat is mijne meening niet. Onderscheid het geval, dat gij wat heel succinct hebt opgegeven. III. Zou misschien met II kunnen vereenigd zijn: In het oogenblik van den twist zijn de gemoederen te veel verhit. Doch de Prediker voegt er bij: Aangezet door allerlei verkeerde bedoelingen; en daarom raadt de Wijze tot zachtheid: Laat ze begaan. Alles echter zeer kort. IV. Wordt het godvruchtig uitzien naar de Voorzienigheid, die de geringste personen en gebeurtenissen somtijds tot groote einden doet dienen, als grond voor Gamaliël aangevoerd. De wijze echter, waarop dit ontwikkeld wordt, schijnt ons meer fraai, dan klemmend. V. Bevat inzonderheid de reeds genoemde toepassing, over het geheel wèl behandeld.
Rec. heeft over deze zelfde stof bij eene gewone gelegenheid gepreekt, en merkte toen, na de uitbreiding van den tekst, aan: ‘Wanneer wij de zaak oppervlakkig beschouwen, dan is het onderhavige geval geheel bijzonder, en voor weinig algemeene toepassing vatbaar; immers dáár alleen, waar Goddelijke openbaring, of roeping, wordt voorgewend.’ En hij voegde er vervolgens bij: ‘Doch wanneer wij op de omstandigheden letten, naar de oogmerken van den wijzen spreker raden, en het gestelde zoowel menschkundig als redekundig mogen beschouwen, dan doet zich een geldiger voorschrift voor elks gedrag op. Welke toch de grond zoude mogen zijn, en hoe ieder daarover oordeelde, dit was blijkbaar, dat gloeijende geest-
{==240==} {>>pagina-aanduiding<<}
drift de vrienden van Jezus had ontvonkt en vele duizenden des volks had aangestoken; niet minder klaar was het, dat de Raad zelf om velerlei redenen tegen hen verbitterd was. Hoe ligt kon het dus gebeuren, dat deze, zoo al niet geheel mistastte, althans veel te ver ging, onregtvaardig en wreed werd? En hoe waarschijnlijk zou, bij de anderen, deze hardheid op verbittering, opwakkering en bevestiging in hun gevoelen, voor verbetering en dooving, uitloopen?’ Enz.
Nu komt het Rec. voor, dat de eerste dezer aanmerkingen volstrekt noodzakelijk is, en dat derhalve dergelijk eene redenering, als de volgende bevat, ook niet wel gemist kan worden. Als geheel, voldoet hem dan deze Leerrede ook niet; schoon er veel waars, schoons en gepasts in dezelve gevonden wordt.
De tweede Leerrede loopt over Luk. II:51. Het opschrift: Marie, ou les paroles de Jesus, mishaagden Rec. misschien blootelijk door zekere herinnering.
De inleiding bevat drie stellingen: 1o. De verdienste van elk geschrift rust op 's auteurs menschkunde. 2o. Deze wordt zonder langdurige oefening niet verkregen. 3o. Hoe heerlijk moet het boek zijn, door God zelven gedicteerd! Tegen dit eerste meenen wij te moeten beweren, dat eigenlijk de gave, om het inwendige van den mensch te doen kennen, het groote vereischte is; vervolgens, dat dit inzonderheid genie, natuurgeschenk is; en eindelijk, dat God den Bijbel, en vooral de bedoelde verhalen, nooit gezegd kan worden, gedicteerd te hebben. Dit gansche betoog komt ons dus onwaar en valsch vernuftig voor.
Ten aanzien van den tekst, is het vreemd, dat, volgens eene aanmerking, elders gemaakt, de gewone vertaling niet gevolgd is, daar de Heer coquerel toch niet kan nalaten, de zaken, d.i. gebeurtenissen, mede op te nemen onder hetgene Maria in haar hart bewaarde, daar inzonderheid van Jezus nog geene andere woorden vermeld waren, dan de even gesprokene: Wist gij dan niet, enz. waarop het volgende: het woord, zeer

{==241==} {>>pagina-aanduiding<<}
wel voegde, maar geenszins het epitheton: al deze dingen. De ontwikkeling van den tekst is fraai, misschien somtijds al te spelend, meer aardig, dan deftig. De toepassing bevat eenigzins de oplossing van het genoemde vreemde: Ook wij moeten Jezus woorden in ons hart bewaren, omdat ze zijn, 1o. van een' Wijze, 2o. van een' Wetgever, 3o. van een' Broeder. Over het geheel lazen wij ook dit met genoegen.
De derde Leerrede vertoont Paulus voor Agrippa, Handel. XXVI:28. De inleiding is overtollig lang: eene groote, zwierige deur, van welke weinig gebruik wordt gemaakt. Het tafereel zelve is voortreffelijk. Of de gebeurtenis in allen deele zoo hebbe plaats gehad, of inzonderheid Agrippa met zoo veel warmte die uitroeping hebbe gedaan, schijnt ons toe geenszins zeker te zijn, en een naauwkeuriger Schriftverklaarder zou zich in dit onderzoek eenigzins hebben verdiept; doch onmogelijkheid bestaat er niet, en de uitwerking is regt treffend. Zeer ter snede wordt door den Heer coquerel eene herinnering te pas gebragt van hetgene hij zelf aanschouwde, waarin wij eenigzins de teregtstelling van Moreau door Napoleon meenden te onderscheiden; ook zij brengt het hare toe, om de schilderij heerlijk te kleuren. Het tweede gedeelte beschouwt de uitwerking van een en ander op Paulus, Festus en Agrippa. Jammer in ons oog, dat de Redenaar dit niet aankondigt, maar zonder eenig woord vooraf met den Apostel begint. Hierdoor verkrijgt het den schijn, alsof hij, nu tot de volgende woorden van Paulus overgaande: Ik wenschte, enz. zich niet tot zijnen tekst zal bepalen. Wijders levert Agrippa de voorname stof tot de toepassing: Onvastheid en veranderlijkheid van gevoel en gedrag omtrent den Godsdienst. Ook dit is gelukkig bewerkt.
De vierde Leerrede behandelt den Kerstekst, Luk. II:15-20, en draagt het onbepaald opschrift: De Herders van Bethlehem. In de inleiding heerscht een regt oratorische toon. De Redenaar klimt niet, zoo als

{==242==} {>>pagina-aanduiding<<}
gewoonlijk, van de geringe beginselen op tot de groote uitwerkselen; maar hij gaat van de laatste tot de eerste terug, en voert ons alzoo naar de kribbe des Heilands. Niemand kan de redekundige verdiensten van dit voorwerk ontkennen. De éénige aanmerking, die wij er op hebben, bestaat hierin, dat het, naar ons gevoel, te lang, te vol, ja te bont en overladen is; zoodat hier, gelijk trouwens op meer andere plaatsen, die wijze spaarzaamheid ontbreekt, welke den meester onderscheidt. In de preek zelve wordt het gedrag der herders geschetst, en te onzer navolging voorgesteld. De volgende vier punten worden op ons overgebragt: De herders zijn gereed, om naar Bethlehem te gaan - zij vinden Jezus - zij maken dit alomme bekend - zij verheerlijken hierover God. Het hooggestemde slot herinnerde ons onwillekeurig zekere bekende schoone plaats uit eene preek van een' der beroemdste Fransche Kanselredenaars.
De vijfde Leerrede, op het Paaschfeest gehouden, heeft tot tekst Matth. XXVIII:6. In het eerste deel schildert de Heer coquerel, op eene voortreffelijke wijze, de opstanding des Heeren; waarop een kort betoog volgt van de geloofwaardigheid dezer gebeurtenis, en van derzelver heilrijke gevolgen ter uitbreiding des Evangelies. Het tweede deel, de toepassing, schetst in de bevreesde wachters, die Jezus niet kenden, de menschen, die buiten die kennis, vol van angst en vrees zijn; terwijl het in de vrouwen, die zonder vreeze zijn, omdat zij Jezus gevonden hebben, ons eigen beeld voorstelt, wanneer wij Jezus hebben gevonden.
De laatste Leerrede vertoont ons Jonathan als burger, als zoon en als vriend, naar 1 Sam. XX:4. In de onmatig lange inleiding ontwikkelt de Heer coquerel de stelling, dat uitspraken, in den drang der omstandigheden aan de lippen ontsnapt, onbedriegelijke teekenen zijn van de gesteldheid des harten; en wijst hij zulk eene uitspraak aan in den tekst. Het eerste deel bevat

{==243==} {>>pagina-aanduiding<<}
eene schets van het karakter van Jonathan uit de drie opgegevene oogpunten; terwijl wij in het tweede deel worden aangespoord, om als burgers, bloedverwanten en vrienden zijn voorbeeld na te volgen. Als bewerkt stuk, behaagt deze Leerrede ons het meest: zij loopt geregeld af; zij is duidelijk ontwikkeld, niet overladen, en heeft de meeste houding als preek.
Aldus hebben wij dan deze Leerredenen doorgeloopen, en hier en daar onze goed- of afkeuring te kennen gegeven. De slotsom is deze: Het is het werk van een' jongman, maar van een' uitstekend' jongman. Bekendheid met de Ouden en met den Bijbel, ook warme zucht voor het Christendom en deszelfs invloed op hart en wandel stralen overal in hetzelve door; maar het hechte, heldere en zuivere der beste Hollandsche Predikers van onzen tijd ontbreekt in zijne stukken veelal. Te weinig uitlegging, te veel tafereel; te weinig onderwijs, te veel sieraad. De menschen wijzer te maken, (2 Timoth. III:15) ziet daar de roeping van den Leeraar! En hiertoe behoort meer, dan eene ligte beweging des harten, eene vlugtige aandoening, en ingenomenheid met de heiligen, deugden en omstandigheden, welke een welsprekend Redenaar met uitgezochte woorden en bewegingen schildert. Wij zouden onzen pligt als openbare beoordeelaars te kort doen, zoo wij deze onze meening voor ons hielden; zoo wij het verzwegen, dat den jeugdigen Prediker nog die vaste gang ontbreekt, welke slechts door oefening verkregen wordt; dat het zeer gebrekkige naast het voortreffelijke hier ligt gezaaid, en menig eene waterloot moet weggesnoeid worden, eer zijn bundel naast de meesterstukken kan geplaatst worden, die ook in zijne taal bestaan. Wij gelooven dan ook gaarne, dat bijzondere omstandigheden, en niet de bloote toejuiching der Gemeente, hoe groot en aanzienlijk die ware, het besluit tot de uitgave heeft voortgebragt. De laatste is van belang, maar geene veilige leidsvrouw. De nieuwheid, de jeugd zelve van den Spreker, de voordragt, doorgaans vurig

{==244==} {>>pagina-aanduiding<<}
en stout in dezen leeftijd, honderd andere omstandigheden vorderen haar deel van dien lof. Wee hem, die zich denzelven alleen toeëigent, en hoopt, een even vleijend oordeel voor zijne gedrukte stukken van den onbekenden, koelen en zaakkundigen beoordeelaar te zullen ontvangen! Wee vooral hem, die, het laatste verachtende, alleen op den eersten te zeil gaat! Zijne gebreken zullen toe-, de bewondering voor hem zal gestadig afnemen; en welhaast is hij zoo veel te ongelukkiger, naar mate hij zich gelukkig bij zijnen roem heeft gevoeld.
Om de zuiverheid en schoonheid der taal naar eisch te waarderen, hiertoe achten wij ons even weinig bevoegd, als die honderden, welke hierover roepen, en den man daarom misschien voornamelijk volgen. Wij vooronderstellen echter, en het komt ons ook voor, dat dit in volkomene orde is; gelijk zulks bij onze eigene Predikers van den lateren tijd doorgaans plaats heeft; schoon sommige menschen, die er zelve niet veel van weten, wonderen meenen te hooren, wanneer eens iemand spreekt, die, om welke reden ook, bijzonder ervaren in de taal geacht wordt. Doch ten aanzien van den stijl mogen onze gemaakte aanmerkingen mede eenigzins gelden. Dezelve bezit groote verdiensten, maar is hier en daar te onbepaald, te opgepropt of opgepronkt met invlechtingen en toespelingen, te min eenvoudig, om volkomen doel te treffen. Zoo althans komt het ons voor, hoewel wij hier liever elk zijnen smaak laten. Worde de Heer coquerel eens een man, die al de voortreffelijkheden van onzen met die van zijnen landaard vereenigt, als eene spruit, op den vreemden stam met voordeel geënt!



{==245==} {>>pagina-aanduiding<<}

De Aarde en hare Bewoners volgens de nieuwste Ontdekkingen, naar het Hoogduitsch van E.A.W. von Zimmermann. Met Platen. IVde Deel. Te Haarlem, bij F. Bohn. 1818. In gr. 8vo. VIII en 382 Bl. f 3-12-:

Met zeer veel genoegen en nut hebben wij de voortzetting van dit voortreffelijk werk in onze moedertale gelezen. Het onderwerp in dit Deel lokt den leeslust uit, en de behandeling houdt dien allezins gaande. Het is dat gedeelte der Nieuwe Wereld, waarop sinds 40 jaren zoo veler oogen gerigt zijn; de schuilplaats van zoo menige vroeger en later, door onverdraagzaamheid of tolwetten, door het zwaard der vervolging of van den honger, verdrevene Europeanen; het oord, waar ons verouderd, langzaam wegstervend Europa, als een adelaar verjongd, met frissche krachten herleeft, en jaarlijks meer en meer de erfenis zijner beschaving, en wetenschappen, en kunsten overplant; het klassieke land der vrijheid, waar men den druk der Regering niet voelt, en bijkans zoo vrij is, als de lucht, die men inademt; de grootste Staat der wereld, met uitzondering van Rusland, en misschien van China, met de kans, om in latere Eeuwen de bevolking - maar geene slaafsche bevolking - van laatstgemelde land te bereiken: het zijn de Vereenigde Staten van Noord-Amerika. Hoezeer de Heer zimmermann voor alle gedeelten van zijn onderwerp bij uitstek berekend zij, had hij echter hier in het bijzonder veel vooruit, door eenen vroegeren opzettelijken arbeid ter vergelijking van de Vereenigde Staten met Frankrijk. Doch dit werk was van 1797; en met welke reuzenschreden is de Republiek der Nieuwe Wereld sedert niet vooruitgegaan! Met ieder twintigtal jaren toch rekent men de verdubbeling der bevolking. Verder, dan 1806, schijnt toch ook de Schrijver in dit Deel niet te gaan; en in de beschrijving der Ver-
{==246==} {>>pagina-aanduiding<<}
eenigde Staten is, bij de snelle vorderingen, (gelijk bij het spoedig verval van zoo menigen, weleer bloeijenden, Staat in Europa) ieder jaar van belang, om op de ware hoogte te blijven. Hoe het zij, eene meer
onderhoudende en tevens meer omvattende beschrijving der Vereenigde Staten (voor het stand- en tijdpunt, waarop de Schrijver zich stelde) herinneren wij ons niet, immer gelezen te hebben.
Ook hier volgt zimmermann zijne gewoonte, van eerst het land en dan de inwoners te beschrijven. Het eerste vervalt, volgens eene natuurlijke verdeeling, in drie Hoofdgewesten; het eene ten Oosten, of de afhelling naar de Atlantische Zee, sterk uitgesneden door zeer voordeelige baaijen, en met 28 rivieren voorzien; het tweede in het midden, of het Alleghany- (en andere daarmede zamenhangende) gebergte, met de bronnen der bovengemelde en van nog 40 andere rivieren, die naar het Westen vloeijen, en met zijne aloude bosschen; het derde, verreweg het grootste, ten Westen, (het westelijke gebied) met onmetelijke vlakten en stroomen, als de Ohio, den Missisippi en den Missouri. Daarop volgt eene korte, maar zakelijke beschrijving der voortbrengselen, dieren, planten en delfstoffen, vooral van den reeds zoo aanzienlijken, en nog telkens klimmenden, landbouw dezer Gewesten. (De opgaaf, nogtans, van het jaar 1790, is wat oud; en van den zoo belangrijken tak van uitvoer, de rijst uit Carolina, wordt weinig gesproken.) Behalve de graansoorten, bouwt men nog in de Noordelijke Staten aardappelen, in de Zuidelijke tabak, katoen en indigo. Wat de wijnteelt aangaat, strijdt het hier (bl. 86) opgegevene wegens den goeden voortgang daarvan eenigermate daarmede, dat de Schrijver boven (bl. 14) de onmogelijkheid beweert, om aldaar wijn te bouwen, althans tot eenigen graad van volkomenheid.
De mensch is vervolgens het voorwerp der beschouwing. En hier ontmoeten wij een keurig tafereel van de trapswijze bevolking en bebouwing van Noord-Ame-
{==247==} {>>pagina-aanduiding<<}
rika door de Engelschen in de oude 13 Staten; vooral wordt van den deugdzamen william penn, van wien Pensylvanië den naam ontleent, uitvoerig gesproken. Over de vrijmaking der Koloniën wordt zeer onpartijdig, met gestrenge waarheidsliefde en kennis van zaken, gehandeld; en, terwijl men de heilrijke gevolgen dier bevrijding voor het Moederland zoowel als den Dochterstaat erkent, wordt toch ook de nietigheid van de vonk niet vergeten, die zulk een groot vuur kon ontsteken. Van het ontstaan der volkplanting Nieuw-Nederland (thans Nieuw-York), en van de hoofdplaats Nieuw-Amsterdam, wordt weinig gesproken: de vreemdelingen zijn doorgaans onkundig in de bijzonderheden onzer Geschiedenis. Men vindt daaromtrent voortreffelijke ophelderingen, met eene Kaart, in het laatstuitgekomen Stuk van de Verhandelingen der Zeeuwsche Maatschappij der Wetenschappen, waarvan het te wenschen ware, dat de Vertaler gebruik gemaakt had, of had kunnen maken; te meer, daar zelfs ebeling, volgens zimmermann's berigt, daaromtrent nog in het duister verkeerd heeft. Nieuw-Jersey werd gedeeltelijk door de Zweden bevolkt, die echter voor de Hollanders of Zeeuwen, gelijk deze in 1665 voor de Engelschen, moesten bukken. Bij den Bredaschen Vrede van 1667 werd Nieuw-Nederland tegen Suriname verruild. De oorsprong der onderscheidene Noord-Amerikaansche Staten, ten gevolge der Europesche onverdraagzaamheid, door
eigene vlijt en vreedzame overeenkomsten met de oorspronkelijke bewoners, wordt in een, voor ons zekerlijk vernederend, contrast gesteld met de wijze, waarop de Europesche Rijken en Staten gevormd zijn. Ten aanzien van arbeidzaamheid en nijverheid staan echter de bewoners der Noordelijke Staten verre boven die der Zuidelijke; welke door het heete klimaat, en het gemak van den dienst der slaven, bijna tot de vadzigheid der Spaansche of Portugesche Kreölen vervallen zijn. De wreede gewoonte van oog-uitdrukken, in Amerika in zwang, de dweeperij in sommige

{==248==} {>>pagina-aanduiding<<}
streken, de onmatige nieuwsgierigheid, en vooral de hebzucht der Overzeesche Republikeinen worden niet vergeten, maar de laatste eenigermate door de omstandigheden verschoond. Die zóó veel doen moet, om zich te midden van woestijnen een eerlijk bestaan te scheppen, stelt in dit zoo moeijelijk verkregene natuurlijk meerdere waarde, dan de rijke Erfgenaam. Eenige statistieke opgaven besluiten dit gedeelte des boeks; waarop de Schrijver tot de oorspronkelijke bewoners, de Indianen, overgaat, (echter niet degene, die aan Canada grenzen, en welke in het vorige Deel reeds beschreven zijn.) De hier vermelde volken zijn de Tscherokezen, Krieks of Kreeks, (naar de vele kreken aldus genaamd) die naar onze oude Duitsche voorvaders in menigerlei opzigt, en ook daarin gelijken, dat zij onder het bestuur hunner Oudsten, onder een' verkozenen Koning, die weinig magt heeft, en ook, in oorlogstijd, onder een' afzonderlijken Veldheer staan, welke waardigheid slechts tot het einde van den oorlog duurt; alsmede daarin, dat zij een weinig landbouw hebben. De Priesters dragen, ten teeken van wijsheid, een' opgevulden uil, met glazen oogen in het hoofd! Hoe het toch komt, dat een vogel, die zoo zeer het uiterlijke der domheid draagt, waarvan zelfs bij ons de naam voor een' domöor ontleend is, aan twee zulke verschillende Volken, als de hoogbeschaafde Grieken en de Noord-Amerikaansche Wilden, het zinnebeeld der wijsheid oplevert? Op de Kreeks volgen hunne westelijke naburen, de Tschaktas, met vele zonderlinge gewoonten, de zeer verminderde Chikasas, de Apalachen, Akansas, Panis enz. De oorzaak der snelle vermindering van al deze Volken, zoo zeer
afstekende bij de spoedige vermeerdering der Europeanen, wordt dan overwogen; doch nimmer schijnen zij zoo talrijk geweest te zijn, als de Spaansche ontdekkers van Amerika ons willen diets maken. Wij nemen echter de vrijheid, van zimmermann te verschillen, ten aanzien van zijne geringstelling der beschaving van Mexico: een Volk, hetwelk Piramiden

{==249==} {>>pagina-aanduiding<<}
kon bouwen, welke humboldt met de Egyptische vergelijkt, moet toch groote bekwaamheden hebben bezeten. Nu tot de grenzen van Louisiana genaderd, treedt echter zimmermann dit groote land nog niet binnen, maar verzelt eerst de Kapiteins lewis en clarke in hunnen ontdekkingstogt langs den Missouri en tot aan de Zuidzee, keert dan naar Louisiana, en eindelijk naar het afgelegene Californiën aan de Zuid- en Vermiljoen-zee terug. Het ware, naar ons denkbeeld, geleidelijker geweest, eerst Louisiana af te handelen, dan met de genoemde ontdekkers westwaarts naar de Zuidzee te gaan, en zoo bijkans van zelven aan de grenzen van Californiën te komen. - Met lewis en clarke wordt de Franschman truteau vergeleken. Louisiana wordt verdeeld in het onmetelijk groote Boven- en het kleine, maar veel beter, ja genoegzaam alleen bevolkte Beneden-Louisiana, met de hoofdstad Nieuw-Orleans aan den mond van den Missisippi, thans de groote weg van handelgemeenschap der westelijke Vereenigde Staten, wiens loop daarom ook uitvoerig beschreven wordt. Suiker en katoen zijn de stapelwaren van Louisiana. - Uit robin, bartram en de lozières worden nog eene menigte andere planten opgegeven: men had uit de berigten van d'ulloa verscheidene andere, die vooral in de lage landen bij den mond der hoofdrivier groeijen, daarbij kunnen voegen. Veel onvruchtbaarder, ja éen volkomen contrast met Beneden-Louisiana, is het treurige Californiën, vooral
Oud-Californiën, waar gebrek aan regen geheele dorheid van den grond, en deze weder eene zeer schrale bevolking voortbrengt van menschen, die met levensgevaar hunne armoedige distelvruchten tot voedsel moeten zoeken, die geen zeven kunnen tellen, geen enkel woord hebben voor iets, dat buiten hun gezigt is, ja zelfs niet voor de (bij ben ook zoo zeldzame) veranderingen van het weder, zelfs niet voor het huwelijk en den dood; menschen, aan de stompste traagheid en walgelijkste onzindelijkheid (tot

{==250==} {>>pagina-aanduiding<<}
een' bijkans ongeloofelijken trap) overgegeven. Hier, en in het veel vrachtbaarder, ja bevallige Nieuw-Californiën, hebben de Spaansche Zendelingen ten minste iets tot beschaving gedaan: de Nieuw-Californiërs weven zelfs lakenen. - Ten slotte des werks komen nog eenige natuurkundige merkwaardigheden voor, zoo als de rotsbrug en de gasbron in Virginie, de bazaltbergen bij Monterey in Nieuw-Californiën, de vlieghapper (eene vliegenvangende plant), de zeer voordeelige esdoorn-suiker, de Magnolia, de Baltimore vogel, de ratelslang, en het poppenhuis van een' vlinder uit Mexico.
De Vertaling blijft zich goed volhouden. Men vindt hier en daar in dezelve niet onbelangrijke bijvoegselen uit de Reizen van pike, die zimmermann, naar het schijnt, niet gekend heeft.


Reizen op en Beschrijving van de Goudkust van Guinea; door J.A. de Marrée. IIde Deel. Te 's Gravenhage en te Amsterdam, bij de Gebroeders van Cleef. 1818. In gr. 8vo. 409 Bl. f 3-12-:

Het eerste Deel van dit werk had eene algemeene beschrijving der kust, en der Nederlandsche bezittingen op dezelve, behalve het fort St. George d'Elmina, gegeven. Met de zeer omstandige en in kleine bijzonderheden loopende schildering van dit laatstgenoemde kasteel begint het tweede Deel, na 96 bladzijden klein gedrukte journalen, voor de meeste Lezers onbelangrijk, behalve een roemrijk zeegevecht van het Fregat Gelderland met de Engelschen op 19 Mei 1808, en een' edelen trek van een Britsch Kapitein, die de gevangenen overbragt, welke, op bevel van napoleon, niet meer in het Vaderland mogten worden toegelaten. Mijn volk en ik, zeide de Engelschman, zijn bereid hier gevangen te blijven, indien gij uwe vrij-
{==251==} {>>pagina-aanduiding<<}
heid en zekerheid aan wal, in uw geboorteland, kunt verkrijgen. Doch tot dit uiterste kwam het niet; de gevangenen werden onder oogluiking (lodewijk regeerde nog) aan wal toegelaten. Wij nemen dezen trek te eer over, omdat dezelve, tusschen eene menigte drooge scheepsberigten, als ware het, begraven, door vele Lezers zal worden overgeslagen.
De afbeelding van St. George d'Elmina, die men voor de beschrijving vindt, is bij uitstek middelmatig. Op de beschrijving van het kasteel laat de Schrijver een uitvoerig en belangrijk tafereel van de zeden der Negers aldaar en op de geheele Goudkust volgen. Eene school, ter beschaving van de onderhoorigen der Nederlandsche Regering opgerigt, en door de rampen in het vaderland niet genoeg ondersteund, is te gronde gegaan. De Godsdienst der Negers is het Fetichismus, eigen aan den laagsten trap van beschaving; de aanbidding, namelijk, ook van de gemeenste voorwerpen der Natuur, oorspronkelijk wel als zinnebeelden der Godheid, doch naderhand als wezens, met goddelijke kracht bezield. Nogtans aanbidden zij ook een Opperwezen, bij hen onder den zonderlingen naam van jan compan (zoo dit geene Hollandsche verminking is) bekend. De Ondergoden zijn hun van dien God toebedeeld, als vergoeding voor de kunst van schrijven, die zij onvoorzigtiglijk aan de Blanken overgelaten, en daarvoor het goud gekozen hadden. Schoone en regtvaardige hulde, aan deze kunst toegebragt! - Wat de Schepping betreft, zijn zij het met vele nieuwere Filozofen eens, dat God in den beginne zwarte zoowel als blanke menschen heeft geschapen; en sommige weder met andere Wijsgeeren, dat zij van zelve uit de Aarde zijn te voorschijn gekomen; maar tot de ontkenning van de onsterfelijkheid der ziel hebben zij het nog niet gebragt. De besnijdenis (waarschijnlijk van de Mohammedanen overgenomen) heerscht bij hen, doch niet voor eerstgeborene kinderen, (bl. 73.) Ook hier heerscht het zoo ver verspreide bijgeloof - men vindt

{==252==} {>>pagina-aanduiding<<}
het tot in Groenland, en dus van den Evenaar tot de Pool, - van tooveressen of heksen, die met den Duivel omgaan, tot benadeeling harer evenmenschen. Vanwaar toch, dat deze verdenking zich overal (ook waar geene afspraak kan plaats hebben) meer bepaaldelijk op vrouwen vestigt? Zou hier eene aloude overlevering ten grondslage liggen? Nog iets heeft er plaats, hetwelk veel naar het water der beproeving in de Mozaïsche Wetgeving gelijkt; de Adom, waarvan zij zich verbeelden, dat, zoo zij daarvan iets in den buik hebben gekregen, het ligchaam begint te zwellen en te barsten, (bl. 97.) Ook hebben zij eene soort van oordeel Gods; meenende, dat hij, die onder zekere plegtigheden zweert, in geval van meineed zeker sterft, (bl. 99.) De Negers verstaan een kunstje, waarvan wij ons herinneren ook in ons Vaderland weleer een voorbeeld te hebben hooren verhalen (in eene Hollandsche stad, omstreeks 1791.) Zij lokken, namelijk, door schoone vrouwen den onvoorzigtigen vreemdeling in het net, springen in het oogenblik, dat deze zich eene ongeoorloofde gemeenzaamheid vergunt, te voorschijn, en verkoopen hem als slaaf, zoo hij geen aanzienlijk losgeld kan geven. Want, hoezeer de ontucht met jonge meisjes geoorloofd zij, wordt het overspel zwaar gestraft. De Guineasche worm, de kinderpokken, (waaraan duizenden sterven: de inenting der natuurlijke pokken is er bekend, maar niet, zoo het schijnt, de vaccine) melaatschheid, Elephantiasis, roodeloop en koortsen zijn de voornaamste ziekten op de kust, en, voor de Europeanen, eene verharding in de milt. Hier ter plaatse (bl. 158) schijnt de Schrijver niet zoo ongunstig over het klimaat te oordeelen, als in het eerste Deel; ten minste hij doet zien, dat de kracht des vooroordeels vele
menschen ziek doet worden, en deelt eenige behoedmiddelen mede tegen de vernieling der luchtstreek, zoo als het reizen bij nacht, het vermijden der middagzon, en het zeer matig gebruik van dierlijk voedsel. Van het klimaat komt de Schrijver, met

{==253==} {>>pagina-aanduiding<<}
een' niet zeer natuurlijken overgang, op de begrafenissen der Negers, die met ongemeen vele, meestal dwaze, plegtigheden verzeld gaan. Doch de dwaasheid worde nog overtroffen door de wreedheid derzelve, niet slechts door het zoogenaamd ondervragen van den doode, wiens overlijden hun verdacht voorkomt, (stoot men na die vraag toevallig aan de kist, zoo wordt de man, dien zij opgenoemd hebben, verscheurd, zijn huisgezin verkocht, en zijn huis afgebroken) maar ook door de slagting der voornaamste slaven der Aanzienlijken, om hen in de andere wereld te bedienen, (bl. 183.) Zelfs kinderen van vijf jaren worden daartoe gebruikt, om wreedheid te leeren, (bl. 184.) Een nieuw bewijs van gebrek aan orde in dit boek, hetwelk ook zonder verdeeling in Hoofdstukken doorloopt, is, dat men van deze doodstraffen terstond op de (ellendige) muzijkinstrumenten der Negers, en van deze weder op 's lands voortbrengselen, zoo uit het planten- als dierenrijk, overspringt. Deze bekleeden slechts weinig plaats; maar uitvoeriger is de Schrijver omtrent het rijk der delfstoffen, vooral het goud, hetwelk daar echter niet (gelijk men ook uit park weet) gegraven, maar gewasschen wordt. Na het goud zijn, helaas! de slaven drie Eeuwen lang de stapelwaar van Guinea geweest. De Schrijver haalt eerst eene plaats uit een' Autheur aan, die zich met kracht en vuur tegen dezen handel verzet, en laat daarop eene redenering van den Koning van Dahomy volgen, ten betooge, dat de afschaffing van den slavenhandel geenszins het lot der Negers verbeteren, maar in tegendeel de oorlogen bloediger zal doen worden, en aan vele gevangenen, die men nu gewinshalve spaart, het leven zal kosten. Maar mag men dan kwaad doen, opdat goed daaruit voortkome? En lijden de arme Negers niet op de slavenschepen een'
tienvoudigen dood? Wordt voor hen, die aan deze Hel ontsnapt zijn, nog niet eene nieuwe foltering ter plaatse hunner bestemming bewaard, door het afscheiden van echtgenooten, ouders en kinderen? Men zie de menschonteerende wijze van onderzoek vóór de inscheping (bl. 243) en de kluistering op de slavenschepen, (bl. 247.) Ten slotte wordt nog verslag gedaan van de onderlinge oorlogen der Negerkoningen, waardoor zij zich de slaven verschaffen, (bl. 255 en verv.) Als bijlage dient een verdrag van onderwerping der Negerstad d'Elmina aan de Hollandsche Regering.

{==254==} {>>pagina-aanduiding<<}

De stijl van dit Deel is ons beter voorgekomen dan die van het vorige. Sommige uitdrukkingen zijn echter weder te gezocht, als bl. 33. ‘men bemerkt hier ook al weder duidelijk, hoe dat de goeddoende Natuur de middelen aanbied(t) om het schepsel mensch te ondersteunen,’ enz. Als slotsom van eigen onderzoek en ondervinding, zal echter dit werk van eenen Nederlander over eene onzer zoo weinig bezochte Volkplantingen (die misschien, wanneer het groote plan van daendels, om in Guinea landbouwende Koloniën te vestigen, niet doorgaat, eerlang zal moeten worden opgebroken) altijd eenige waarde behouden.





Geschiedenis van de Fransche Heerschappij in Europa. Door N.G. van Kampen. IVde en Vde Deel In 's Gravenhage, bij de Erven J. Allart. In gr. 8vo. f 9-6-:

Wij hebben het vierde Deel van dit belangrijk werk tot hier toe laten liggen, omdat het op die zelfde wijze en in gelijken geest voortging, als wij reeds naar ons vermogen hadden doen kennen. Het is toch van eenen Recensent niet te vorderen, dat hij de waarheid en naauwkeurigheid van al het medegedeelde, in een boek als het onderhavige, beoordeele. Ja, is hij toevallig al nader bekend met een of ander gedeelte, zoo als ligt mogelijk zou zijn, ten aanzien van gebeurtenissen, die bij onzen tijd hebben plaats gehad, en van welke, alzoo, nog een aantal ooggetuigen en deelgenooten in leven zijn, dan zou het misschien nog onvoorzigtig wezen, uit eenigen misslag daarin begaan, tot de onnaauwkeurigheid van het geheel te besluiten of te doen besluiten. Eenmaal overtuigd, dat de Schrijver met vlijt de beste bronnen opgezocht, gegroefd en gebezigd heeft; bevindende, dat het hem aan algemeene kundigheden, oordeel en smaak niet ontbreekt, om alles in verband te beschouwen en toe te lichten; en vooral ontdekkende, dat 's mans oogmerk zuiver, zijn hart welgeplaatst, zijne pen aan geene partij of bijzonder belang is toegewijd, mag diegene, welke de taak van openbaren voorlichter omtrent zijn werk op zich heeft genomen, het lezend Publiek gerust eene poos aan zich zelf overlaten. Het voornaamste, wat den Heere van kampen

{==255==} {>>pagina-aanduiding<<}
door eenigen Recensent nog is te last gelegd, is zekere ingenomenheid tegen bepaalde aanhangen, van welke de tijdgenoot zich altijd met moeite geheel vrijwaart. Doch, gelijk wij altijd overtuigd zijn geweest, dat dit gebrek (indien het bestond) bij hem op den zuiversten grond ontsproot, dien namelijk van afkeer tegen de verwoestende beginselen der omwenteling en van achting voor al wat waarlijk edel is en groot, zoo vinden wij ons hierin bij aanhoudendheid bevestigd. Meer en meer verdwijnt dan ook de schijn, alsof hij van Engeland, van ...... geen kwaad zou kunnen zien of willen zeggen. In tegendeel, zijne taal is daaromtrent, op meer dan ééne plaats, zoo rond als krachtig. Het is, zouden wij haast zeggen, alleen de partijdigheid der deugd, die hem bezielt; en moet deze, als hartstogt beschouwd, ook uitgesloten worden van het koele onderzoek des Geschiedschrijvers, hetgene wij echter zoo gaaf nog niet toestemmen, dan is zij toch zeker vrij van opzettelijke blindheid, en hoe langer een Schrijver, onder haren invloed, voortgaat te hooren en te wederhooren, hoe meer hij der waarheid in allen opzigte getrouw zal worden. Hierdoor bezitten wij dan ook tevens in dit werk van van kampen een boek, met gevoel geschreven - niet altijd zoo deftig, zoo afgemeten en gelijkmatig in stijl en toon, als welligt bij anderen, vooral ook onzer landgenooten, plaats heeft, maar daardoor geenszins minder aangenaam voor den lezer. Doch, dergelijk iets hebben wij al vroeger gezegd, en behoeft geenszins herhaald te worden. Wij zullen dus overgaan, om, door het afschrijven van den inhoud der onderscheidene Hoofdstukken, hem, die het werk zelf nog niet gelezen heeft, eenigermate bekend te doen worden met de belangrijke zaken, hier voorkomende; waarbij wij misschien, ten slotte, nog het een of ander zullen voegen.
D. IV. H. I. Concordaat met den Paus. Amnestie der Uitgewekenen. Buonaparte wordt Eerste Consul voor zijn leven. Togt naar St. Domingo. II. Buitenlandsche Betrekkingen van Frankrijk. Italië. Bemiddeling in Zwitserland. Werk der Schâvergoedingen in Duitschland. Pennestrijd met de Engelsche Dagbladen. III. Vernieuwing des Oorlogs tusschen Frankrijk en Engeland. Togt naar Hanover. Wederzijdsche Toerustingen. IV. Toenadering tot de erfelijke Alleenheersching in Frankrijk. Zamenzwering van Georges en Pichegru. Buo-
{==256==} {>>pagina-aanduiding<<}
naparte wordt Keizer, en door den Paus gekroond. V. Verwijdering tusschen Rusland, Zweden en Frankrijk. Oorlog tusschen Spanje en Engeland. VI. Pogingen tot Vrede. Derde Verbond tegen Frankrijk. Verheffing der Italiaansche Republiek tot een Koningrijk. Veranderingen te Genua en in Holland. Veldtogt in 1805 tot op de Gebeurtenissen te Ulm. VII Gebeurtenissen in het Noordelijk Duitschland. Veldtogt tegen de Russen. Slag bij Austerlitz. Vrede te Presburg. Slag bij Trafalgar. VIII. Ontwikkeling van het Federative Stelsel. Verovering van Napels. Joachim Murat wordt Groothertog van Kleef en Berg. Holland moet om een' Franschen Prins verzoeken. Familiewet der Buonapartes. IX. Oorlog in Dalmatiën en Calabriën. De Franschen vertoeven in Duitschland. Rijnverbond. X. Dood van Pitt. Staatsdienaarschap en Dood van Fox. Vruchtelooze Vredehandel tusschen Engeland en Frankrijk. - Achter dit deel vindt men, als Bijlagen, oorspronkelijke stukken, betrekkelijk de herschepping van Holland in een Koningrijk.
D. V. H. I. De Oorlog met Pruissen tot op het einde van den Veldtogt in Duitschland. II. Betrekkingen tusschen Frankrijk, Engeland en Noord-Amerika. Decreet van Berlijn en oprigting van het Continentale Stelsel. Weêrwraak van Engeland. Voortzetting des Oorlogs tot den Slag bij Pruissisch Eylau. III. Oorlog van Rusland en Engeland met Turkije. Veldtogt van 1807 en Vrede te Tilsit. IV. Inwendige Toestand van Frankrijk en de met hetzelve verbondene Staten. Verandering van Ministerie in Engeland. Togt naar Koppenhagen. Oorlog in het Noorden. V. Verovering van Portugal en Spanje tot op den Slag bij Baylen. VI. Oorlog in het Noorden. Bijeenkomst te Erfurt. Veldtogt van Napoleon in Spanje. VII. Vierde Oorlog met Oostenrijk tot op den Slag bij Aspern en Esslingen. VIII. Vervolg des Oorlogs met Oostenrijk. Slag bij Wagram. Landing der Engelschen in Zeeland. Vrede te Weenen. IX. Veldtogt van 1809 in Spanje. Omwentelingen in Zweden en Turkije, en veranderde Staatkunde in Frankrijk omtrent die twee Rijken. X. Betrekkingen met den Paus. Inlijving van Rome. Echtscheiding met Josephine. Huwelijk met Maria Louiza van Oostenrijk.
Ziedaar eene geheele lijst, tegen welker overschrijving wij zekerlijk zouden hebben opgezien, indien ze zoo in haar geheel voor ons had gelegen. Doch nu hebben wij dat werk

{==257==} {>>pagina-aanduiding<<}
met genoegen verrigt: want het bragt ons de menigte van belangrijke zaken, derzelver verband en trapswijze ontwikkeling, als met één' oogopslag, treffend voor den geest. Het is toch het grootste deel van buonaparte's openbare leven, de hoofdsom zijner wonderbare herscheppingen in het meest bekende deel der wereld, dat wij hier beschreven vinden. Waar levert de geschiedenis van Europa een dergelijk tijdvak? Ja, wij zeggen meer: nooit heeft ergens iets dergelijks plaats gehad. En evenwel, het is voorbijgegaan als eene schaduw, en heeft geenszins die diepe sporen achtergelaten, welke andere groote omwentelingen hebben ten gevolge gehad. Wij spreken natuurlijk van het geheel, en van het uitwendige voorkomen tot hier toe. Want, wat de uitgestrooide zaden, de medegedeelde zuurdeesem of de ontvangene beweging nog verder zullen uitwerken, zij der toekomst aanbevolen. In het bijzonder bevat het vierde Deel, als ook het vijfde, niet weinig, dat ons vaderland van nabij betreft, waarover nog dikwijls zeer verschillend geoordeeld wordt, met betrekking tot de hoofdpersonen, en waarvan hier een vollediger verslag voorkomt, dan welligt ergens nog bestaat. De lezer van ons Maandwerk zal zich dan ook niet beklagen, deze onze inhoudsopgave doorloopen te hebben, hetzij ter herinnering van het geboekte, hetzij ter opwekking van zijnen geest, om zich daarmede naauwer bekend te maken, dan Couranten en losse stukken hem tot hier toe welligt hebben gedaan. Wij nemen afscheid met de volgende aanhaling, om den stijl onzes Geschiedschrijvers uit een belangrijk staal eenigzins te leeren kennen.
‘Doch, terwijl het Zuiden van Spanje, door hope gestreeld, en door gebergten beveiligd, adem schepte, opende zich een verheven, maar schrikkelijk tooneel in het Noorden ..... Saragossa deed de gedachtenis van Saguntum, Karthago en Jeruzalem herleven ..... Tien duizend man linietroepen telde de stad, die naauwelijks vesting was, en daarenboven in hare 50,000 inwoners bijna zoo vele verdedigers telde.....
Het was (eerst) den 26 Januarij, toen de batterijen, nu volkomen gereed, op de beide oevers des strooms begonnen te spelen, en reeds daags daaraan was er eene genoegzame bres geschoten. Eene (nieuwe) opeisching nogtans van lannes beantwoordde palafox daarmede, dat hij den Offi-
{==258==} {>>pagina-aanduiding<<}
cier in de hoofdkerk bragt, waar de vergaderde menigte voor het oog der Godheid den eed deed van met de wapenen in de hand te zullen sterven. Vergeefs was dus het bestormen van het San-Gracia-klooster, hetwelk den ingang tot de stad aan ééne zijde opende: hoe verder de Franschen in Saragossa vooruitdrongen, des te hardnekkiger werd de verdediging. Zóó had eenmaal Mexico aan de Europesche roovers weêrstand geboden! Men verbeelde zich eene stad, waar ieder huis eene verschansing aanbiedt; eene stad, die, van boven door een' onophoudelijken regen van bommen, ter zijde door het vuur der kanonnen, die de muren vergruizen, van onder door drie rijen mijnen bestookt, zich nogtans van woning tot woning, van kamer tot kamer, van verdieping tot verdieping verdedigt, en vuur tegen vuur, mijn tegen mijn doet werken; waar boven en beneden den grond wordt gevochten; waar men dwars door de straten, dwars door de veroverde huizen, loopgraven delft, en wolzakken plaatst, om het vuur der belegerden te ontduiken; waar de val van huizen, paleizen en kerken, de vernieling zelfs van het palladium der inwoneren, de kerk van Maria tot den pilaar, de vrijheidshelden meer verbittert dan ontmoedigt, totdat een derde der stad in puin ligt, het midden derzelve (de Corso-straat) door de belegeraars is bereikt, en de verovering der groote voorstad op den oosteroever, en der brug, die naar de stad geleidt, aan 4000 Spanjaarden, linietroepen, die omringd zijn, de vrijheid kost;
terwijl palafox, de ziel der verdediging, uitgeput ter neder ligt. Toen begon men in de stad naar overgave te luisteren: want al het buskruid, alle levensmiddelen, alle artsenijen waren verbruikt; slechts uitgeteerde schimmen zweefden tusschen de bouwvallen; terwijl 20,000 menschen gesneuveld, 13,000 ziek of gekwetst, en dus onbruikbaar waren ter verdediging. Lannes, reeds eenmaal door de vrouwen verschalkt, die met het uitsteken van witte doeken den schijn der overgave vertoond, en daardoor, ten prijs van haar leven, menigen Franschman in het stof hadden doen bijten, vertrouwde den Spanjaard niet meer: 30 huizen deed hij nog in de lucht springen, eer hij eene Capitulatie vergunde .... Dit tooneel van verwoesting werd, als ter bespotting der menschelijke ellende, toen lannes zijn' feestelijken uittogt hield (5 Maart), met tapijten behangen, en weêrgalmde van dansmuzijk!’

{==259==} {>>pagina-aanduiding<<}

Moet dan dit moedige volk, op de eene of andere wijze, altijd de speelbal en het slagtoffer van ellendige Despoten zijn? (*)





Geschied- en Letterkundig Mengelwerk van Mr. J. Scheltema. IIden Deels 2de Stuk. Te Amsterdam, bij H. Gartman. In gr. 8vo. 258 Bl. f 2-:-:

Ook in dit stuk wint de vaderlandsche Staat- en Letterkundige Geschiedenis weder eenige gewigtige bijdragen; terwijl eenige andere, bijna vergetene, stukken aan de herinnering van het nageslacht worden verlevendigd. Het eerste, met ware historische kritiek geschreven, is een Onderzoek aangaande de waarheid der bekende Regtspleging van karel den stouten, die onlangs door het Treurspel van den Heer westerman weder in het geheugen is teruggeroepen. Na een kort verhaal van het geval zelf, volgens pontus heuterus, worden de Schrijvers, die daarvan gewagen, opgenoemd, en naar historische waarde, en vooral naar ouderdom, tegen elkander gewogen. De uitslag van dit onderzoek is, dat de oudste en beste Geschiedschrijvers, zelfs zulke, die steeds om den Hertog waren, commines en de la marche, van dit geval niet gewagen; alleen latere Schrijvers, Compilateurs en Dichters (zelfs de reeds gemelde heuterus behoort onder de eerste dier klassen) vermelden hetzelve. Uit de getuigenis van scriverius en gottfried blijkt, dat het geval waarschijnlijk in het Hertogdom Milaan, in het begin der Spaansche heerschappij over hetzelve, te huis behoort. Het Treurspel van verhoek, Karel de Stoute, wordt ongemeen geprezen, en op lateren arbeid van ter zijde een ongunstige blik geworpen. - Het gedrag van adolf van egmond tegen zijn' vader arnoud maakt het onderwerp van het volgende stuk uit. Het is eene vertaling uit lipsius. - Oorspronkelijk van den Heer scheltema is de Levensschet

{==260==} {>>pagina-aanduiding<<}
van gijsbertus koen, Hoogleeraar der Grieksche Letterkunde te Franeker; doch wij vinden daarin niet veel opmerkelijks, dan dat dezelve jong gestorven is (in 1767, 30 jaren oud.) - Veel merkwaardiger is de volgende Levensschets van meindert van tienen, hoewel slechts een' schoolmeester, maar tevens een ondernemend krijgsman en Ingenieur, aan wien de eer der verovering van Coeverden, in 1672, genoegzaam uitsluitend, toekomt. Hij toch was de man, die den geheelen aanslag op deze stad beraamde, na welker verovering de krijgskans zich ten voordeele van Nederland begon te wenden. Het voorheen ongedrukte Journaal van dezen moedigen Vaderlander, aan den Verzamelaar des Mengelwerks medegedeeld, wordt hier onveranderd gegeven. Uit hetzelve blijkt, dat geenszins rabenhaupt de belegger van het stuk was, die van tienen slechts als spion gebruikte, zoo als valkenier meldt, waardoor ook bij wagenaar die anders zeer verdienstelijke Duitscher alleen de eere der onderneming geniet; maar dat van tienen, na met vrouw en kind uit Coeverden gevlugt te zijn, waarin hij al zijne goederen achterliet, den aanslag aan rabenhaupt blootleide, en de middelen ter uitvoering gereed maakte; dat hij zelfs den lang aarzelenden Stadvoogd gedurig aanzette en bemoedigde, ondertusschen gemeenschap in de plaats onderhield, de onderneming zelf grootstendeels bestuurde, daarbij de grootste onverschrokkenheid en koelbloedigheid ten toon spreidde, en de achteloosheid van zekeren klaas buter (die bij valkenier gelijke eere met van tienen geniet, maar zich wezenlijk te zeer aan den drank overgaf) herstelde, met het slaan van 's Prinsen marsch in de
vesting door zekere tamboers den vijand verschrikte, en aldus in den eigenlijken zin veroveraar van Coeverden mag genoemd worden. Maar hij was, hoe bekwaam ook als Ingenieur, niet meer dan Schoolmeester, en rabenhaupt was Generaal! Wie weet, hoe vele groote Veldheeren van vroeger' of later' tijd het meerendeel van hunnen roem zouden verliezen, wanneer al de verdiensten hunner Onderbevelhebbers bekend werden? - Een wapenkreet en een hekeldicht op de Franschen, uit dien zelfden tijd, passen niet kwalijk bij het bovenstaande verhaal. - Van eenen geheel anderen aard zijn de allerliefste Agnietjes, drie Vertoogen uit van effen's Holland-
{==261==} {>>pagina-aanduiding<<}
schen Spectator (*). Dezelve zijn inderdaad wegslepend; doch het was niet alleen de naïve voordragt van den verhaler, die ons daarin bekoorde, maar vooral de reine zeden, de ongeveinsde, onbaatzuchtige liefde, de gulle hartelijkheid bij de massa onzer landgenooten, nog vóór minder dan eene Eeuw. De vreemdeling moge ons toen koud, baatzuchtig en schraapziek genoemd hebben, zulke belangelooze minnaars als kobus, zulke onschuldige, zedige meisjes als agnietje, zulke wel ongepolijste, maar toch door en door brave burgerlieden als de vader vankobus en het oude vrouwtje, behoorden toch tot het gros der Natie; anders zou derzelver schildering niet zoo algemeen als portretten bevallen hebben, dat, gelijk s. stijl verzekerde, de afzonderlijke druk dier blaadjes in alle huizen gevonden werd. Thans, vreezen wij, zijn niet
alleen de Agnietjes van van effen vergeten, maar, ach! misschien ook, met de gevorderde beschaving, de originelen daarvan, zoo niet verloren gegaan, toch aanmerkelijk schaarscher geworden. Die beschaving toch zit bij ons meest in den mond, bij onze Vaderen in het hart. Wij danken den Heer scheltema, dat hij met de meerdere bekendmaking dier bevallige stukjes de eer onzer Vaderen, ook in dit opzigt, gehandhaafd, en den nakomeling, zoo mogelijk, tot naijver gewekt heeft. - In het wetenschappelijke geeft ons nu de Verzamelaar ook een weinig bekend sieraad van ons land, den uitvinder van het beroemde Planetarium te Franeker, eyse eisinga, te beschouwen. Uit deze Levensschets blijkt de groote liefhebberij der Vriezen voor de wiskundige wetenschappen, zelfs in de burgerklasse, waaromtrent de held des verhaals echter zelfs in die Provincie de kroon spaut, althans wat de werktuigkunde betreft. Zijn groot Planetarium, het werk der uitspanning van eenen wolkammer, wekte de bewondering der Hoogleeraren ypey en van den beroemden van swinden, toen nog te Franeker, die hetzelve opzettelijk beschreef. De maker bekwam eenige belooning in zilver van landswege. De burgerlijke onlusten van 1787, echter, verwijderden hem acht jaren lang

{==262==} {>>pagina-aanduiding<<}
van Franeker; maar na zijne terugkomst herstelde hij het Planetarium, hetwelk op den toestand der Starrekunde berekend is, zoo als die was in 1781, even vóór de ontdekking van Uranus. Er ontbreken dus nog vijf Planeten aan hetzelve: om het werk ook met deze te verrijken, is niet boven het kunstvermogen, maar boven de uiterlijke omstandigheden des makers. - Het deeltje wordt met eenige, voorheen onbekende, dichtstukjes van van baerle, baek, anna roemers, en eenige dichterlijke vertalingen, besloten.
Mogt de Heer scheltema lust, tijd en voorraad behouden, om ons nog verder met belangrijke mengelstukken uit den rijken schat onzer Geschiedenissen en lettervruchten te onthalen; en mogt hij dit altijd doen met wijze keuze en gestrenge zifting van zijnen voorraad!





Gedichten en Gezangen, door Jan Schouten. Met Muzijkplaten. Te Rotterdam, bij J. Immerzeel, Jun. 1819. In gr. 8vo. VII en 110 Bl. f 2-8-:

De Heer schouten heeft zich door zijn dichtstuk, De Vrijmetselarij, waarvan wij onlangs een uitvoerig verslag hebben gegeven, als oorspronkelijk vaderlandsch Dichter, op eene loffelijke wijze, bekend gemaakt. Met genoegen ontvingen wij dan ook deze mengelingen van dezelfde bekwame hand, en met gretigheid doorlazen wij dezelve. Wij kunnen echter niet zeggen, dat inhoud en bewerking, in alle opzigten, aan onze gunstige verwachting hebben beantwoord. De oogst is hier niet rijk, en daaronder zijn dan nog vrij wat vruchten, op vreemden bodem gegroeid, welke, naar onzen smaak, de moeite, aan de overplanting besteed, naauwelijks verdienden. Aan het Volkslied, eene soort van poëzij, welke niet zoo gemakkelijk is, als het oppervlakkig wel schijnt, heeft de Heer schouten ook zijn talent besteed; doch wij twijfelen, of hij er wel den echten takt voor heeft. Non omnia possumus omnes. Het stukje, op bladz. 61, ontbreekt het aan gloed. Ook rolt het niet los en ongedwongen genoeg. Het vijfde couplet is eenigzins duister, door eene verkeerde woordvoeging:

{==263==} {>>pagina-aanduiding<<}


Aan hem en Nederland 
Vereert heur hart en hand 
De Keizersspruit. 


Volgens den zin, moesten deze regels in eene omgekeerde orde staan:

De Keizersspruit 
Vereert haar hart en hand 
Aan hem en Nederland. 


De slotregel van het voorgaande couplet: En hoort zijn stem, komt ons wat krachteloos voor. Het volkslied: Onze Koning, heeft hetzelfde gebrek aan warmte. Men oordeele uit den aanhef:

't Ga onzen Koning wèl! 
Zijn Vorstlijk Huis moog bloeijen! 
En door zijn wijs bestel 
Blijv' Neêrlands welvaart groeijen! 
Voor allen rang en stand 
Doe zijne vaderhand 
De voorspoedsbronnen vloeijen! 
 
Hij is zijn kindren goed; - 
Wie is op aard' hen nader? 
Hun bloed, hun Neêrlandsch bloed 
Klopt ook hunn' Vorst in de ader. 
Hij is in wensch en daad 
Ons aller toeverlaat, 
En mint ons als een vader. 


Meer dichterlijk gevoel heerscht in den Lierzang op de Overwinning te Algiers, in September 1816. Regt krachtig en fraai zijn b.v. de volgende regels, vooral de zeven eerste:

Zingt helder op, gij varensgasten! 
Het schuimend feestglas in de hand! 
De palm omkrinkel' steng en masten! 
't Wilhelmus ruisch' door 't wapp'rend want! 
De schalmen van de Moorsche keten 
Zijn, van elkander losgereten, 
In 't juichend hare der zee gesmeten; 

{==264==} {>>pagina-aanduiding<<}

Ducht nu niet langer 't roofgespuis! 
Die troost verkwikk' uw kroost en vrouwen, 
Zoo vaak gij 't golvenveld gaat bouwen, 
Tot opbouw van uw land en huis. 


Gelukkig zijn ook de regels in het eerste couplet:

Klink' rond langs alle wereldstranden 
De galm van 't hoog triomfgezang! 
Dat de outers, God ter eer, ontbranden, 
Bij 't zwichten van den waterdwang! 
En word' de dubble gloriestander 
Der vloot van Brit en Nederlander, 
Gehecht met lauwren aan elkander, 
De straten juichend omgevoerd! 


Doch de slotregel:

De weg met palmblaân word' bevloerd! 


komt ons hard voor, zoowel met opzigt tot het denkbeeld, als de wijze, waarop het hier wordt uitgedrukt. Ook regels, als de volgende:

Hij viel, omstuwd door duizendtallen, 
In 't aanzigt van zijn koopren wallen, 
Door 't stormverdoovend donderknallen 
Van 't alverdelgend scheepsmetaal: 


hebben iets van het brommende, waarin wij geen' smaak vinden.
Onder de beste stukken, in dezen bundel voorkomende, rekenen wij: De Onbestendigheid; Aan de Rijken; De Herfst in 1817; Hulde aan Matthijs Beelaarts. Ter eere van dezen man en van de dankbare Dortenaren, nemen wij het laatste couplet over:

De braafheid, door uwe eer bevolen, 
Was u ten prikkel en ten loon; 
En moog geen ordelint u sieren, - 
Zoo vaak wij 't Feest der redding vieren, 
Vernieuwen we u de Burgerkroon. 



{==265==} {>>pagina-aanduiding<<}

Ja! die burgerkroon heeft eene heilige waarde; en wie haar bezit, behoeft geen ridderteeken. Het is bovendien de hoogste eer voor den verdienstelijken man, wanneer men zich verwondert, dat hij geen eerelint heeft; terwijl wij ons niets schandelijker kunnen voorstellen dan dat eigen eerelint, wanneer het gedragen wordt door lieden, waarvan men elkander fluisterend vraagt, hoe zij er toch wel mogen aangekomen zijn?
Nog behooren tot de beste stukken: Opwekking ten strijd. April 1815, en Aan een' Vriend. Wij zouden echter den Dichter niet zoo onbepaald nazeggen:

'k Voed eerbied voor een' stam, uit heilige aard' gesproten; 


daar wij uit de geschiedenis weten, dat de adel niet altijd door verdiensten werd verkregen, maar niet zelden het loon was voor de aagste vleijerij en schandelijkste dienstbetooning, ten gevalle van vorstelijke luimen en lusten, en wel eens voor het misdrijf. Meer stemmen wij met hem in, wanneer hij zingt:

Maar 'k acht den Adel niet, hoe hoog zijne afkomst rijz', 
Die, hunkrend naar ontzag en kruipend eerbewijs, 
Een elk, van wien hij 't wint in tal van stamkwartieren, 
In 't stof vertreden wil als redelooze dieren; 
Die op zijne afkomst pocht, als of 't iets groots bewees, 
Dat hij, toevallig, uit een schooner aardkluit rees! 
Wat! zou de distelstruik den gloed der roos verdooven, 
Al schoot hij welig op in vorstelijke hoven? 
De grond, waarop hij bloeit, verheft zijn waarde niet: 
Hij 's distel, en niets meer! voor ieder, die hem ziet; 
De roos blijft altijd roos en waassemt wierookgeuren, 
Al stond ze ook, ongeacht, in 't kerkhofgras te treuren. 


Gewisselijk! indien niet alles, wat er in de laatste tijden gedacht, gezegd, geleerd en geschreven is, voor ijdel moet worden gehouden, en indien de naam van verlichting iets meer zal zijn dan een bloote klank, dan zijn wij nu toch wel zoo ver gekomen, dat wij lieden, die, om hunne naaktheid te bedekken, zich met stamboeken en diploma's omhangen, voor nietsbeduidende wezens mogen houden, en alleen en uitsluitend onze achting en hulde toebrengen aan den man, die zich door persoonlijke verdiensten onderscheidt.

{==266==} {>>pagina-aanduiding<<}

Wij eindigen dit verslag met het afschrijven van een paar puntdichten, waarin de Heer schouten, naar ons gevoelen, goed geslaagd is:

	Aan een' oud-getrouwden.
'k Geloof het gaarne, dat de kluisters van den trouw, 
o Grijze Koridon! uw dorre beenen hind'ren; 
Gij schijnt de vader van uw vrouw, 
En zijt het zelfs niet van uw kind'ren. 



	Op het afbeeldsel van eene schijnheilige.
Zie hier 't portret van Karolijn, 
Bekend als een der fijnste fijnen: 
Zij paart aan de eer van vroom te schijnen 
't Geheim genot van 't niet te zijn. 







Onderzoek naar den zin en de wettigheid van het Decreet van 24 Januarij 1812, betrekkelijk de instandhouding der Substitutiën, ten behoeve van den premier appelé. Door Mr. H.J. Dijckmeester. Te Tiel, bij C. Campagne, Jr.

(Vervolg en slot van bl. 220.)
De Heer dijckmeester tracht alverder zijn gevoelen te staven door een arrest van het Hof van Turin en een vonnis van de Regtbank van Leeuwarden, bl. 49-58. Wat het eerste betreft: in Piemont had niet alleen de legislatie van art. 896 bestaan, maar te voren waren eerst de fideïcommissen geheel afgeschaft geworden, en daarna was bij andere wetten verstaan, dat de bezwaarde erfgenamen, welke alstoen geene kinderen hadden, de bezwaarde goederen voor de helft zouden moeten achterlaten au plus proche appelé. Nu wordt art. 896 ingevoerd, en het Hof ontzegt den eisch tot uitkeering van die gezegde helft. De reden komt ons voor, hierin gelegen te moeten zijn, omdat die fideïcommissen, door eene vroegere wet afgeschaft, (wij beoordeelen de billijkheid of onbillijkheid daarvan niet; maar het was in allen gevalle facto geschied) nu moesten beschouwd worden als regten, alleen van de wet afhangende, en dus, door de wet gegeven, ook

{==267==} {>>pagina-aanduiding<<}
door de wet weder te ontnemen. De gronden, die het arrest echter gemotiveerd hebben, zijn geheel overeenkomstig de stelling van den Heer dijckmeester; doch wij meenen het onjuiste daarvan te hebben aangetoond. Wat het vonnis van de Regtbank van Leeuwarden aangaat, Rec. moet verklaren, zich hetzelve volstrekt niet te kunnen begrijpen. Bestaat er toch in ons land niet het Decreet van 24 Jan. 1812, dat aan den premier appelé de bezwaarde goederen toekent? In dit gegeven geval schijnt Jonker ulbo van burmania de bezitter geweest te zijn, tijdens de invoering van het Fransche regt in ons vaderland. Had men dan niet aan den eischer, als premier appelé, zijne vordering moeten toewijzen? Het komt ons ook voor, dat, bij het bestaan van dat Decreet van 24 Jan. 1812, de algemeene gronden, in de motiven van het vonnis vervat, minder noodig waren, en men zich bijzonder tot de applicatie van dat Decreet had moeten bepalen. Of erkent men hetzelve, met den Heer dijckmeester, niet als wettig, zoo had men zulks, met opgave der gronden, dienen te vermelden. Men houde ons deze aanmerking op het vonnis van eene vaderlandsche Regtbank ten goede. § 3. brengt de Heer dijckmeester eenige bepalingen bij, welke bij het invoeren van het Burg. Wetb. in andere ingelijfde Staten nopens de fideïcommissen gemaakt zijn. Bij het Decreet van 14 Prairial, an 13, worden de fideïcommissen gezegd afgeschaft en vernietigd te zijn, en den tegenwoordigen bezitter de volle eigendom toegekend. Hieruit blijkt, zegt de Schrijver, dat men gedacht heeft, dat de bestaande fideïcommissaire substitutiën dadelijk ophielden bij de invoering van het Wetboek. Maar, had men dit gedacht, zoo ware, onzes inziens, het Decreet overbodig geweest.
Doch al bleek eens hieruit, zoo als uit het Decreet van 1 Maart 1813, art. 12, dat men wezenlijk van gedachte was, dat de invoering van het Wetboek dadelijk alle bestaande fideïcommissen deed ophouden, dan blijft nog de vraag, of deze opinie juist is; en wij meenen hare onjuistheid te hebben aangetoond. Bij de invoering van het Wetboek in Genua heeft men uitdrukkelijk de vroegere wetten gehandhaafd. Het Decreet van 4 Julij 1811, art. 155, voor de Hanze-Departementen (welk art. dan op onze Provinciën mede toepasselijk is gemaakt) komt ons voor bijna die expresse bepaling te bevatten, die regtens zou zijn, al

{==268==} {>>pagina-aanduiding<<}
bestond dat Decreet niet, en al had men namelijk het Burg. Wetb. alleen ingevoerd, zonder bijgevoegde bepaling. - De fideïcommissen toch, volgens onze stelling, houden niet geheel op, maar komen tot diegene, welke, tot dezelve geroepen, tijdens die invoering bestonden en in leven waren. Dit heeft dan ook dit Decreet bepaald, alleen met de beperking tot den premier appelé né avant cette époque; terwijl het zich anders tot alle appelés nés avant cette époque zou hebben uitgestrekt. Dit Decreet zou dus meer zijn juris declarativum, dan wel exceptiën invoeren.
Het tweede deel van dit Onderzoek, bl. 68-75, bepaalt zich tot de opgave van het oogmerk, dat men met het invoeren van dat Decreet in ons land zal gehad hebben. Zoo als wij zoo even opmerkten, het Decreet geeft meer op, wat zelfs alleen volgens het Code regtens zou zijn, dan dat het iets nieuws zou invoeren. Rec. gelooft, dat dit Decreet gegeven is, als, 1. legitima interpretatio van datgene, wat regtens behoort te zijn, om alle questiën weg te nemen; 2. om de fideïcommissair gesubstitueerden gerust te stellen; en 3. heeft men de restrictie, van de fideïcommissen alleen tot den premier appelé uit te strekken, er bijgevoegd, om des te eer een einde aan die substitutiën te maken. De gevolgtrekkingen, die de Heer dijckmeester voor zijn systema, in het eerste deel ontwikkeld, meent te mogen ontleenen uit de plaatsing der beide gedeelten van het questieuze art. 155, en uit het opschrift van het Decreet van 24 Jan. 1812, komen aan Rec. voor, minder decisief te zijn, en weinig te bewijzen.
In het derde deel, bl. 75-78, betoogt de Schrijver, dat de toenmalige Keizer niet de magt had, het Decreet van 24 Jan. 1812 uit te vaardigen, en hetzelve dus onwettig en ongeldig is. Hetzelve is posterieur aan de invoering van het Burg. Wetb. in ons land. Daaruit besluit de Heer dijckmeester, dat, (volgens zijne stelling) de fideïcommissen door de bloote invoering van dit Code eens afgeschaft zijnde, 1. de toenmalige Keizer, door het bij dat Decreet weder in werking brengen van de reeds afgeschafte fideïcommissen, eene daad van wetgeving heeft gepleegd, die hij niet dan bij form van wet, te zamen met het Wetgevend Ligchaam, had kunnen uitoefenen; 2. de toenmalige bezitters (volgens zijne stelling) den eigendom reeds verkregen hebbende, zoo kan nu hun dat eens verkregen regt van eigen-
{==269==} {>>pagina-aanduiding<<}
dom niet meer ten behoeve van eenen premier appelé ontnomen worden. Het is waar, het Hof van Cassatie heeft bij arrest van 23 Floréal, an 10, (bij denevers, Rec. tom. 1. p. 479.) verstaan, dat de regtbanken niet mogen nalaten een besluit van het Gouvernement toe te passen, onder voorgeven, dat het inconstitutioneel zou zijn; dat zij niet moeten onderzoeken, of het Gouvernement zijne magt hebbe te buiten gegaan. Doch, in ons vaderland, onder eene vrije constitutionele wetgeving, is dit onderzoek wel zeker van de bevoegdheid der regtbanken. Verg. quinet, Comment. sur la loi de la public. des lois etc. no. 24-27. et no. 51. Rec. gelooft echter, dat dit Decreet van 24 Jan. 1812 zeer gevoegelijk kan beschouwd worden als een besluit, bepalende de wijze van invoeren van het Code, in zoo verre dit de fideïcommissen aangaat. Het zou dan wezenlijk tot de puissance
exécutrice behooren. Maar worden hier niet (zelfs in ons gevoelen) de regten verlet van diegene, welke, in eenen verderen graad tot het fideïcommis geroepen, nu in leven zijn, en op het fideïcommissaire goed een verkregen regt (volgens onze stelling) hebben? Dit zouden wij niet kunnen ontkennen. Veel is er, dat verkregen regt genoemd kan worden, dat door den loop der tijden, door veranderde omstandigheden moet veranderd worden. Hoe vele overblijfselen van dienstbaarheden uit vroegere tijden afkomstig, hoe vele restes van feudalisme zijn niet in den loop der laatste 25 of 30 jaren vernietigd, die toch ook misschien op verkregene regten gegrond waren! Rec. erkent de moeijelijkheid, om hier de goede denkbeelden van verbetering, meerdere beschaving en verlichting met de stricte regtsgronden altijd te doen overeenstemmen. Hij gelooft, dat het zeer goed is, dat er een perk, een einde aan de fideïcommissaire substitutiën gemaakt worde; hoewel hij moet erkennen, dat hij dezelve liever tot al de appelés nés avant cette époque, dan alleen tot den premier appelé, had zien uitstrekken. Doch men schijnt zoo lang niet te hebben willen wachten.
In het vierde en laatste deel, bl. 80-88, onderzoekt de Schrijver ten overvloede, (want, indien zijn betoog van de onwettigheid van het Decreet juist is, vervalt hetzelve geheel) wie eigenlijk in het Decreet door premier appelé bedoeld wordt. De Heer dijckmeester is van gevoelen, daardoor, met den Heer van herzeele, te moeten ver-
{==270==} {>>pagina-aanduiding<<}
staan den eerstgeroepenen bij het testament, en niet den eerstgeroepenen na den tegenwoordigen bezitter. De gronden, tot betoog hiervan aangevoerd, komen ook met de door den Heer van herzeele bijgebragte overeen. Rec. zoude tot het andere gevoelen overhellen, en daardoor liever verstaan den eerstgeroepenen na den tegenwoordigen bezitter, 1. omdat anders het geval zeer zeldzaam zou bestaan, en de wetgever niet gerekend kan worden te willen, dat zijn Decreet slechts aan eenige enkelen eenig voordeel zou aanbrengen; 2. de reden, om de verwachting van den volgenden gesubstitueerden te realiseren, is bij allen evenzeer aanwezig; 3. de fideïcommissen niet geheel door de invoering van het Code afgeschaft zijnde, zoo moet men aan dit Decreet geene restrictive uitlegging geven, om niet wezenlijke regten te schenden; daarenboven, 4. deelt het Decreet eene faveur uit. Welnu! in favorabilibus benigniorem interpretationem sequi oportet. Het is waar, art. 1048 en 1049 Burg. Wetb. laten alleen substitutie voor éénen graad toe: men zou met den Heer dijckmeester kunnen denken, dat dan ook in dit Decreet de substitutie slechts voor éénen graad gehandhaafd zal zijn; maar de artt. van het Wetboek betreffen substitutiën tijdens deszelfs vigeur gemaakt; doch hier bepaalt de Wetgever de gevolgen van substitutiën, onder vroegere wetten daargesteld, die tot verdere graden
substitutiën toelieten. - Rec. stemt voorts geheel toe in de gronden, door den Schrijver bl. 82-86 aangevoerd tegen het gevoelen van den Heer meijer, dat dadelijk hij, die bij de invoering van het Wetb. de premier appelé was, onherroepelijk eigenaar zou geworden zijn. Wij gelooven met den Schrijver, dat de premier appelé moet existeren, tijdens het overlijden van den tegenwoordigen bezitter, en dat hij dan eerst den eigendom verkrijgt; welke stelling ook door zeer goede argumenten verdedigd wordt in de Akademische Dissertatie van den Heer hiddinga, de vi legis novae in ultimas voluntates, te Utrecht in 1818 openlijk verdedigd, bl. 73 en volg. - Rec. gelooft ook, dat de Schrijver zeer te regt van den Heer meijer verschilt, in de decisie van de vraag: ‘of, wanneer iemand met een fideïcommis bezwaard is, ten behoeve van zijne kinderen, dan hetzelve alleen maar zou strekken ten profijte dier kinderen, die tijdens de invoering van het Wetb. zouden geboren zijn, met uitsluiting van an-
{==271==} {>>pagina-aanduiding<<}
deren, die naderhand mogten geboren worden.’ Het is waar, de letter vordert né avant cette époque; maar de gronden, die de Schrijver bijbrengt, wettigen hier, onzes oordeels, zijne voorgedragene extensive interpretatie.
Ziedaar dan deze Regtsgeleerde Verhandeling ontvouwen en onderzocht. Rec. wenscht de administratie der Justitie geluk met eenen Ambtenaar, die zoodanige blijken van kunde aan den dag legt. Verschil van denkbeelden in sommige hoofdpointen deden deze beoordeeling vrij wijdloopiger worden, dan Rec. zich eerst had voorgesteld. Dat bescheidene en kundige Lezers de gronden van de omtrent dit onderwerp zeer uiteenloopende gevoelens onderzoeken, en aan hun oordeel wil ook Rec. het zijne gaarne onderwerpen.


Belangrijke Verhalen. Uit het Fransch, van Mevrouw de Baronesse De Montolieu. Te Leyden, bij J.J. Thijssens en Zoon. 1819. In gr. 8vo. 204 Bl. f 1-16-:

Deze Verhalen zijn waarlijk belangrijk; zij zijn vier in getal. 1) Wijsbegeerte en Godsdienst; Anekdote betreffende david hume, Historieschrijver. Deze Anekdote kan zeer wel echt zijn; wij zouden, naar ons gevoel, zeggen: zij heeft daar het inwendig bewijs van. Het is het verhaal eener belangrijke ontmoeting, die de hooge waarde van den Godsdienst voor het hart blijken doet, en wel het verstand van den Heer hume niet overtuigde, maar hem evenwel den duurzamen wensch gaf, dat hij nooit mogte getwijfeld hebben. 2) De jonge Kwaker; Anekdote van william penn, Grondlegger van de Sekte der Kwakers in Amerika. Men leert uit dezelve de bekende vreedzame sekte der Kwakers, of Vrienden, eenigzins kennen; de Anekdote zelve geeft aanleiding tot een nog al uitvoerig verhaal, dat stof genoeg voor eenen roman aan de hand geeft, en allezins eere aan het gevoelig hart en de deugd van william doet, aan wiens overdrevene denkbeelden juist niet, maar wiens braaf en edelmoedig gedrag wij vele navolgers wenschen. 3) Herinneringen van elise; of de jonge Moravische Zuster. Eene liefdesgeschiedenis, in welke een braaf en verstandig vader zijne dochter en den jongeling, die haar en dien zij verkoos, opleidt

{==272==} {>>pagina-aanduiding<<}
en vormt tot het opvolgen van rede en pligt boven hartstogt en neiging; zoodat hij eindelijk, door een gelukkig huwelijk, dien triomf van rede en pligt met hartstogt en neiging vereenigen kan. 4) Kersavond, of de Bekeering. Gevolgd naar het Hoogduitsch. (En hier nu wederom uit het Fransch vertolkt?) Aandoenlijk genoeg! De Katholijke Godsdienst wordt hier in al zijnen luister afgeschilderd. ‘En dit is het, wat mijne keuze tot dit godsdienstig uittreksel bepaald heeft.’ Waartoe deze verontschuldiging, indien het er eene wezen moet? Het verhaal wekt deelneming; maar dat het iemand voor dien luistervollen Godsdienst winnen zal, moeten wij betwijfelen.
Vertalingen uit het Fransch zijn juist bij ons geene groote behoefte; maar, als men dezelve dan toch lezen wil, verlangen wij dezelve, even als deze, onschadelijk en onderhoudend. Hier en daar herinnerden wij ons echter te veel de oorspronkelijke taal.





Het Gebed onzes Heeren Jezus Christus, voor Kinderen, in hunne taal, en naar hunne bevatting, door J.M. Sailer. Uit het Hoogduitsch vertaald, door J.M. Schrant, R.C. Priester. Tweede verbeterde Druk. Te Amsterdam, bij B.J. Crajenschot en J. Noman. In 12mo. 100 Bl. f :-11-:

Een uitmuntend boekje, ook door ons bij de eerste uitgave met welverdienden lof aangemeld, en door het Publiek met goedkeuring ontvangen, hetwelk alzoo reeds in vele handen is, en, zoo wij vertrouwen, met nut bij Roomschen en Onroomschen gebruikt wordt. Onze, hoewel wat late, aanwijzing, dat deze tweede uitgave het licht ziet, is voor onze Letteroefeningen voldoende; terwijl wij ook den eersten druk niet bij de hand hebben, en alzoo de verbeteringen niet kunnen beoordeelen.






{==273==} {>>pagina-aanduiding<<}

Boekbeschouwing.

Verhandelingen, rakende den Natuurlijken en Geopenbaarden Godsdienst. XXIXste D.

(Vervolg en slot van bl. 236.)
II. Met nadruk gaat vervolgens de Hooggel. borger voort, om de stellingen van het hedendaagsche Mysticismus te bestrijden; niet met oogmerk om éénen Schellingiaan te overtuigen van dwaling, want zulks is ondoenlijk, naardien de dweeperij met woorden speelt en vaststaat op hare gemoedsverlichting; maar om het verderfelijke dier gevoelens voor Godsdienst en zedelijkheid aan te toonen in dien zin, waarin deze uitdrukkingen door geheel de onzijdige wereld verstaan worden. Leed doet het ons, dat de beperktheid van ons bestek ons verbiedt, de schoonheid en kracht der redekaveling van onzen beroemden Landgenoot in dezen over te nemen. Genoeg, hij betoogt, en dit is blijkbaar ook uit onze opgave nopens de Wijsbegeerte der Eenzelvigheid, dat het volmaakte van schelling eigenlijk geen voorwerp van Eerdienst kan zijn, daar het iets denkbeeldigs, maar geen Wezen is, eigenschappen, die strijdig zijn, in zich vereenigt, en door geene rede en wijsheid, maar, volgens hem, door eene begeerte tot voortbrengen, tot scheppen bewogen werd, ja geene zedelijkheid heeft. Eveneens is de vrijheid, door schelling den mensche toegekend, eene hersenschim. Bij de afscheiding van het volmaakte ging zij verloren, eer wij nog personen waren; nu zijn wij aan noodzakelijkheid onderworpen: en welke deugd vermogen wij des te verrigten? Als gestraft tot die afscheiding van het volmaakte, hebben wij nu te trachten, om aarin weder te keeren, en wel door van ons eigen (empirisch) Ik ons te ontslaan. Maar welk eene onsterfelijkheid, anders de vrucht der zedelijkheid, is deze,

{==274==} {>>pagina-aanduiding<<}
die op vernietiging der persoonlijkheid nederkomt? Voor waar, geen verderfelijker stelsel laat zich denken, dan dit, waar men geheiligde namen behoudt, de zaken wegbrengt. - Wederom, wat is heilloozer, dan te beweren, dat Godsdienst niet een werk van rede, maar van dichtkunst zijn moet? Wij erkennen het, onzen eerbied voor het onzienlijke, welk koele rede leert kennen, mag de verbeelding verhoogen. Dan, waartoe holt niet een Dichter voort, aan wiens vernuft het gezond verstand geene palen stelt? En kan de waarheid, kan het Christendom niet stichten, wat is daarvan goeds te wachten, zoo gij het als verdichtsel predikt? Alles wordt dan uitzinnige dweeperij en blinde geestdrift; en de Godenteelt der Ouden, als Dichtstuk van hesiodus voorgesteld, heeft boven de Gewijde Geschiedenis dit vooruit, dat zij niet voor waarheid werd uitgegeven. - Eindelijk, zeer hoog loopen de navolgers van schelling met plegtigen en beeldrijken, of Katholijken, Godsdienst, boven dien der Protestanten, tot onderwijs en leering bestemd; en overwaardig was dit punt, dat borger daarbij toefde. Geletterden, voor wien zijne Verhandeling nu alleen het licht ziet, zullen hem te dezer plaatse niet zonder nut lezen; mogelijk wel iemand hunner zich schamen, van immer zich vergaapt te hebben aan kerkelijken tooi en staatsie, aanvankelijk en tot een nuttig doel daargesteld, wijl men noch van lezen noch schrijven iets wist. Wij mogen aan onzen wensch niet voldoen, om voor onze Lezers alhier den man te volgen, die betoogt, dat kunstgevoel en smaak niet moet verward worden met godsdienstige aandoening; dat de heiligste verrukking, bij pracht van eerdienst, door gewoonte verstompt, althans bij het uitgaan uit den tempel verdwijnt; ja dat de zeden der Christenen van de vroegste eeuwe niet behoefden
onder te doen voor die der latere tijden, van de vaste spijze op nieuws als tot de moedermelk teruggekeerd. (Hebr. V:12, 13.)
III. Vervolgens eischte het voorstel de opgave der

{==275==} {>>pagina-aanduiding<<}
middelen tegen den voortgang van het kwaad; en toont onze ervaren meester, dat geene artsenij, veel minder vuurproef of vervolging vereischt worden, maar de ongehinderde gang der natuur de kwaal der dweepzucht welras genezen zal. Want het menschdom helt bij beurten over tot redelijken en geheimzinnigen Godsdienst. Het gevoel, door geene drift en tegenstand opgewonden, komt spoedig tot rust. De rede herneemt, en handhaaft doorgaans het langst, haar gezag. Bijzondere aanleidingen tot den opgang der Schellingiaansche gevoelens en dweeperij, de druk vooral der tijden, en het verlies der Duitsche vrijheid, nemen, bij herstel van vrede, wet en orde, een gelukkig einde. De wereld kan niet lang gehecht blijven aan de gedrogtelijke begrippen dier wijsbegeerte, en de mensch vermag niet duurzaam, zijn eigen Ik, en wat hem omringt, voor een onding, een schijnsel, en niets wezenlijks, aan te zien. Duitschland zelf, waar zekere geestdrift en naijver wegens den roem van kant velen aanzette om zich door nieuwigheid van leere eenen naam te maken, zal eindelijk moede worden van elken Schrijver toe te juichen, die zich voor eenen Coryphaeus uitgeeft.
IV. Nog was er te antwoorden overig op het slot der vrage, ruim zoo belangrijk misschien in het oog onzer Landgenooten, als het redetwisten met uitheemsche Mystieken. Hier, namelijk, toetst onze borger, tot hoeverre het Gevoel, in de beoordeeling en het gebruik van den Godsdienst, de plaats der Rede vervangen, of hare uitspraken kan en mag ondersteunen. - Blijkbaar, nu, kan het Gevoel, omtrent zaken buiten bereik van zinnelijke gewaarwording, niet anders bij den mensch ontstaan, dan uit den indruk, welken hare voorstelling of grootheid maakt op zijnen geest. Dus mag hij weggesleept worden door den inhoud van een verhaal, getroffen door het aanbelang van een denkbeeld; maar het toetsen van het ware en valsche, van het zekere en twijfelachtige, moet verblijven aan het

{==276==} {>>pagina-aanduiding<<}
oordeel der beschouwende Rede. Verder, dewijl een rond vierkant zich even weinig denken laat als waarnemen, is te dezen geene wezenlijke strijdigheid van uitspraak tusschen Gevoel en Rede te verwachten. Maar eerstgenoemde gaat, ook bij den dweeper, altoos uit van, en wordt bewogen door, zeker denkbeeld, dat huist in onzen geest. Hierom, zoo onze beschouwende Rede aardsche dingen, gelijk die wezenlijk zijn, niet kennen mag, maar alleen berusten moet bij derzelver voorkomen, en zij nog minder wegens Gods natuur (aanwezig buiten het perk, door tijd en ruimte omschreven) iets anders dan in eenen ontkennenden zin kan weten, mag desgelijks onze Verbeelding, hoe hoog of diep zij zweve, ons niets omtrent God getuigen, dan wat Hij niet is, geenszins wat Hij is.
Ontzegt dus de Heer borger aan het Gevoel, om in de plaats der Rede op te treden, in het onderzoeken en oordeelen over Godsdienstige waarheid, anders denkt hij over deszelfs invloed op 's menschen handelingen, of onze werkelijke vereering van God. Want, laat gij de Openbaring daar, dan zeker is het licht onzer beschouwende Rede niet toereikend, om volkomen overtuigend en met wiskunstige zekerheid door te zien, ‘dat het Hoogste Wezen tot den mensch in wezenlijk verband of betrekking sta; dat onze natuur buiten Goddelijke medehulp niet vermag te bestaan; en dat het de wil des Onzienlijken zij, om van ons gediend te worden.’ Immers onze onkunde te dezen veroorloft niet, van het mogelijke tot het dadelijke, van hetgene zijn kan tot hetgene is, te besluiten. Daarentegen, in deze zaak van den Natuurlijken Godsdienst, mag en behoort, volgens borger, het Gevoel bij ons de plaats te vervangen der beschouwende Rede. Want elke Natie, die eenig denkbeeld van Goden had, en zelfs epicurus, die hen in waarheid loochende, in naam erkende, werd tot derzelver vereering genoopt door dit algemeen en gezaghebbend gevoel; gevoel, ou-
{==277==} {>>pagina-aanduiding<<}
der en onfeilbaarder dan alle redekaveling. (*) Alleen, wat nopens den Natuurlijken Godsdienst mag en be-
{==278==} {>>pagina-aanduiding<<}
hoort te gelden, de uitspraak des harten, is niet toepasselijk op den Geopenbaarden, of de Leer der H. Schrift. Geen zoo algemeen en gezaghebbend Gevoel laat zich denken, dat omtrent hare waarheid en leere zou mogen beslissen. Daarentegen de gevoelens, lessen en stellingen in den Bijbel zijn een eigenlijk onderwerp der beschouwende Rede, en deszelfs inhoud, gelijk
mede het geschiedkundig deel en het gezag der wonderen, moet uitlegkundig, als elk ander boek, verklaard, en door het Oordeel, dat waar en onwaar schift, getoetst en uitgemaakt worden.
Eindelijk ook in dien zin mag het Godsdienstig Gevoel te regt geacht worden aan onze Rede weldadigen bijstand te bieden, dat hetzelve den mensch, traag tot navorsching van dingen buiten het bereik der zinnen, daartoe met nadruk opwekt, en verder hem, ondanks allen aanval der Idealisten en twijfelaars, in het geloof aan God en Goddelijke zaken bevestigt; terwijl het anders moeite kosten zoude, op grond van het voorname bewijs, van het geschapene afgeleid, eene volledige over-
{==279==} {>>pagina-aanduiding<<}
tuiging wegens den Schepper en zijne voorzienigheid op aarde te doen voortduren.
Zoo hebben wij dan, bijkans meer dan ons bestek gehengde, onze Lezers doen toeven bij deze regt wijsgeerige Verhandeling van onzen vermaarden Landgenoot. Wij vleijen ons intusschen, hun, door wie het oorspronkelijke niet kan nageslagen worden, met deze onze uitvoerigheid eenigen dienst bewezen te hebben; en is het, dat wij, wegens de volheid van zaken in dit werk van borger, naar het oordeel van anderen, te weinig doel mogten treffen, zoo hopen wij, dat onze poging als een blijk onzer goedkeuring en welverdiende achting voor den Hoogleeraar zal beschouwd worden.





Leerredenen bij bijzondere gelegenheden en eenige andere. Door J. van Voorst. Te 's Gravenhage, bij de Wed. J. Allart en Comp. 1819. In gr. 8vo. 351 Bl. f 3-6-:

Niet dan schoorvoetende, en tegen zijn voorheen meermalen genomen besluit, geeft de beroemde van voorst eenen bundel zijner Leerredenen in het licht, op dringend aanzoek van zijne voormalige en tegenwoordige Leerlingen, en als bewijs van oude en voortdurende betrekking en toegenegen aandenken; hij verzoekt, dit doel der uitgave niet voorbij te zien. Als zijdelingsche voorschriften of lessen over het prediken, als modellen, wil hij deze Leerredenen geenszins beschouwd hebben: hij acht het niet alleen ongepast, de bewerking aan altijd en voor ieder geldende bepaalde kunstregels te willen onderwerpen, en houdt, bij eigene ondervinding, eigene, naar ieders vermogen bedachtzaam aangelegde en steeds voortgezette, oefening voor de beste leermeesteres; maar ook, hoezeer hij zelf vele jaren gepredikt heeft en heeft hooren prediken, over de beste en nuttigste predikwijze veel heeft nagedacht, en, ge-
{==280==} {>>pagina-aanduiding<<}
lijk in al zijne letteroefeningen, met den tijd heeft voortgewerkt, en van alles, wat onder zijn bereik was, partij getrokken, (en wij alzoo betuigen, niet te weten, wat de Hoogleeraar in dezen meer hadde kunnen doen) - zoo wil hij er echter gaarne voor uitkomen, over zich zelven nog geenszins voldaan te zijn. Daarom zegt hij dan ook: Het zou mij kwalijk staan, ulieden nog te willen onderrichten, die zelve, zoo nevens mij als elders, op den leerstoel geplaatst, met lof en roem onderwijs geeft, of door eigene oefening, bij kleinere en grootere Gemeenten, ook wel bij de eerste in rang, de hulp en teregtwijzing van leermeesters blijkbaar ontwassen zijt. Aan dezulke zijner leerlingen, die dezelve nog zouden behoeven, geeft hij de opwekking tot herinnering van zijn en zijner
Ambtgenooten vroeger onderwijs, en aan hen, die nog ter Hoogeschole gaan, dat zij zich de steeds voortdurende onderrigtingen ten nutte maken. Met volle overtuiging stemmen wij hier met den Hoogleeraar in; maar dit brengt ons op een denkbeeld, waarbij wij den Lezer verschooning vragen voor den kleinen sprong, dien wij hier maken; zoo straks komen wij nog eens op de Opdragt, of de Voorrede, terug.
Het is ons, namelijk, bedenkelijk, of de vastgestelde wet, bij de regeling van het hooger onderwijs, volgens welke al de Hoogleeraars in de Godgeleerdheid bij de vaderlandsche Hoogescholen ook tot Akademiepredikers zijn aangesteld, en hun bepaaldelijk in last gegeven is, om eene predikbeurt waar te nemen, wel geheel en al doelmatig is. Wij zeggen dit waarlijk niet bepaald, en met bijzondere toepassing op den waardigen van voorst, die zakelijk en bij herhaling zeggen moge, verre af te zijn van die hoogte, welke men moet beklommen hebben, om anderen, zonder schroom, op eigen voorbeeld te durven wijzen, en wel des te verder, daar hem het prediken, door geene of weinige oefening in de laatstverloopene jaren, iets ongewoons geworden is, maar wiens voor ons liggende Leerredenen ons ook geenszins bijzonder tot deze bedenking uitlokken. Maar mogelijk

{==281==} {>>pagina-aanduiding<<}
ware het toch, dat eenig ander Hoogleeraar, met meer der regt dan hij, zeggen kon, dat veel van het voormalig vuur, bij het klimmen der jaren, in hem was verflaauwd of verdwenen: en zou het niet mogelijk zijn, dat van zoodanig vuur, en algeheele geschiktheid tot het predikwerk, bij dezen of genen, anders voor zijn vak uitmuntend en in ieder opzigt berekenden man, bij het klimmen der jaren, inderdaad niet veel verdwijnen kon?! Waartoe, bij zoodanig in ieder ander opzigt voortreffelijk sieraad eener Hoogeschool, dit aanhangsel van het Hoogleeraarsambt in de Godgeleerdheid, door Koninklijk bevel? - Wij willen er niet bijvoegen, dat eene Akademiepreek, hoezeer dan ook met het oog op de Gemeente gehouden, echter altijd iets geheel onderscheidens behoudt van hetgene de zich daar vormende Prediker bij zijne Gemeente leveren moet; want deze aanmerking wordt verzwakt door de menigvuldige gelegenheid, om ook van de gewone Leeraren andere leerredenen te hooren. Doelmatiger, en van het hoogste belang, zouden wij de zorge rekenen, dat de Christelijke leerstoelen, in iedere Akademiestad, altijd bezet waren door mannen, wel van onderscheidenen aanleg, maar allen uitstekende in bekwaamheid, en alzoo voortreffelijke voorbeelden en meesters door hunne predikwijs. Gaarne zagen wij dit ook op de dorpen in den omtrek, waar wij mannen verlangen zouden, die de bijzondere geschiktheid hebben, om voor het landvolk te prediken. De meeste der kweekelingen aan de Hoogeschool worden toch Landpredikers, en blijven dit meerendeels hun leven lang; zij hebben althans geene zekerheid, dat zij, bij al hunne bekwaamheid, en uit welk eene schole zij ook komen, geplaatst zullen worden bij grootere Gemeenten, en wel bij de eerste in rang; vooral nadat het Synodaal Reglement op de Examina bij het Kerkgenootschap der Hervormden ons waarborgt, dat geene Gemeente, hoe afgelegen en klein ook, voortaan anders zal kunnen voorzien worden, dan door eenen, in al de
tot zijn vak behoorende wetenschappen, wel-
{==282==} {>>pagina-aanduiding<<}
onderwezenen en geoefenden man; het éénige middel inderdaad, om voor te komen het plaatsen van ongeschikte en onbevoegde voorwerpen op den Christelijken leerstoel, en het spreekwoord: de gekken krijgen de kaart, buiten alle toepassing te stellen op de kerkelijke beroepingen tot Gemeenten ook wel van den eersten rang. Wij willen daarom vooral niet hopen, dat de Provinciale Kerkbesturen, aan welke het afnemen dezer Examina is toevertrouwd, de woorden van den Hoogleeraar, in de tweede alhier gegevene Leerrede, meer zullen laten gelden, dan dezelve, zekerlijk naar zijne bedoeling, met welke wel ieder zal instemmen, kunnen en mogen gelden; de volgende, bij voorbeeld: ‘Waar vindt men dezulke, die gelijkelijk, en in denzelfden graad, voorzien zijn van alle tot de voorgestelde einden, op menigerlei wijzen, dienstige vermogens? Hoe zeldzaam zijn zij, die deze volkomenheid nabij komen? Er zou dus, inderdaad, in de menigvuldige behoeften der groote menigte, wier hoogste belangen de Dienaars van het Christendom moeten trachten te bevorderen, niet kunnen voorzien worden, indien men deze taak aan dezulke alleen behoorde toe te vertrouwen, die, al wat men vereischen kan, in zich vereenigden.’ Want, gesteld ook, dat gezegd Reglement te veel mogt vorderen, (hetgene wij echter geenszins kunnen toegeven, indien maar de uitvoering en toepassing altijd aan mannen, en nooit, in vervolg van tijd, aan kinderen, worde toevertrouwd) dan zouden wij verandering in hetzelve door de Hooge Kerkvergadering wenschelijk houden, maar nimmer aan het mindere Bestuur, hetwelk het examen afneemt, eenig ander oordeel toestaan, dan de eenvoudige beslissing, of aan het bij het Reglement gevorderde al dan niet door den geëxamineerden is voldaan; terwijl het zich geregtigd houden tot het gebruiken van zeemanschap, om de Gemeenten vooral toch van
Leeraren te kunnen voorzien, een geneesmiddel wezen zou, veel erger dan de kwaal, en van veruitziende gevolgen. Eene tijde-
{==283==} {>>pagina-aanduiding<<}
lijke schaarschheid is verre te verkiezen boven ruimen voorraad van ongezond en nutteloos, en evenwel maar al te smakelijk voedsel, hetwelk de goede waar dan ook nog beneden de markt doet dalen, de aanvrage vermindert, en alzoo weldra geheel den moeijelijken en kostbaren arbeid en aanvoer doet ophouden. Nog eens, men vergeve ons deze uitweiding, en denke na, of zij misschien een woord op zijn pas gesproken zij; en wij twijfelen schier niet, of men zal met ons instemmen, en daarbij overtuigd zijn, dat men voor eigenlijk gezegden hongersnood de Hervormde Gemeenten nog wel door andere en betere middelen behoeden kan. - Maar, keeren wij tot de Opdragt en de Leerredenen terug.
De Hoogleeraar wijst, in eene waarlijk al te lange periode, met zeven en twintig infinitivi, indien wij wèl geteld hebben (*) aan de groote moeijelijkheid, van het prediken voor godsdienstige vergaderingen, zoo zamengesteld, als de onze gewoonlijk zijn; en spreekt daarop, inderdaad zonder eenigen ophef, van de hier door hem gegevene proeven, en de redenen der keuze van deze proeven.
De eerste Leerrede, over de Gelijkenis der Talenten, matt. XXV:14-30, uitgesproken ter bevestiging van zijnen waardigen Schoonzoon in diens vroegere Gemeente te Rijswijk, zag reeds vroeger het licht, en deed niet alleen den oordeelkundigen en bij uitstek schranderen uitlegger der H. Schrift, dien men reeds lang in den geleerden man bewonderd had, proeven, maar doodde ook al aanstonds de meening van sommigen, (die den geleerden man niet genoegzaam kenden) alsof alleen maar uitlegkunde, en daarbij dan dorre aanwending, 's mans predikwerk zou kenschetsen. Men vond hier wezenlijk warmte, en meer dan gewone duidelijkheid. In-
{==284==} {>>pagina-aanduiding<<}
derdaad, zeide men te regt, die man kan, bij al zijne geleerdheid, niet anders dan regt nuttig en naar aller vatbaarheid prediken! En waarlijk, terwijl hij zijnen uitlegkundigen smaak allezins doet doorstralen, en zijne verklaring voor den geleerde bijzonder belangrijk maakt, onthoudt hij zich van al dien omhaal en uitweiding, die, hoezeer dan ook elders en op zich zelve van waarde, geheel ongepast is bij het volksonderwijs. Wij durven gerust ook aan al de overige Leerredenen deze wezenlijke verdiensten toekennen.
De tweede, bij den aanvang der Akademische predikbeurt gehouden, behandelt het groote nut der verscheidenheid in de vermogens der Godsdienstleeraars, 1 petr. IV:10, 11.
De derde, ter gelegenheid der vervulling van veertigjarigen dienst in onderscheidene Gemeenten en aan de Hoogescholen, zegt (de toen uit het hart gevloeide gebeden konden, en dit is waarlijk jammer, hier niet worden medegedeeld) niets van dit voor den Spreker zoo belangrijk tijdstip, dan met weinige en eenvoudige, roerende, hartelijke woorden aan het slot, juist zoo als het, onzes inziens, behoort, daar men toch ook bij zoodanige gelegenheid niet voornamelijk, veel minder geheel, van en voor zich zelven spreken mag; terwijl de Leerrede eene aanprijzing is van de gedurige herinnering en het wijduitgestrekte gebruik van Davids Lofzang, ps. CXLV. Zeer gepast sprak de Hoogleeraar alzoo, voor zijn eigen gevoel, over Gods wijduitgestrekte goedgunstigheid.
Gelijksoortig in de wijze van behandeling in dezen is de zesde, over ps. XLII en XLIII, (welke beide Psalmen een en hetzelfde Dichtstuk uitmaken) en wordt betiteld: De diep neêrgedrukte, doch uit die laagte zich oprichtende, Godsdienstminnaar. ‘Door de zesde, zoowel als de derde, mede op te nemen,’ zegt het Voorberigt, ‘heb ik twee verschillende proeven van zekere soort van Bijbeloefeningen willen leveren, bij welke uit eenen uitvoerigen, naar de algemeene vatbaarheid

{==285==} {>>pagina-aanduiding<<}
beknoptelijk verklaarden, Bijbeltekst één hoofddenkbeeld afgeleid, en tot godsdienstig onderwijs aangewend wordt.’
Mozes door God gerust gesteld. Een onderwijs tot geruststelling van elken waren Godsdienstvriend. Exod. XXXIII:14-17, is de vierde; en De vergenoegdheid van Paulus, verkrijgbaar voor ieder' Christen, phil. IV:11b, 12, 13, de vijfde in den bundel.
De zevende handelt over ongepaste nieuwsgierigheid naar het toekomstige, hand. I:6-8; en eindelijk de achtste waarschuwt tegen eene der grootste en gevaarlijkste dwalingen, gal. VI:7.
Wij zouden het geheel onvoegzaam rekenen, den wezenlijk grooten en geleerden man en zoo nuttigen onderwijzer, ook door zijn predikwerk, eenige aanmerkingen te maken, die den schijn konden hebben van teregtwijzing of berisping; en zulks na zijne zoo openhartige verklaring, dat hij geene aanspraak maakt op eenige meerdere geschiktheid voor het predikwerk boven de gewone Leeraren der Leidsche Gemeente, en geenszins anderen, hetzij Leeraars, hetzij Hoogleeraars, den voorrang bij dit werk misgunt; terwijl ook geheel het Voorberigt duidelijk bewijst, dat hij deze stukken niet als Hoogleeraar, en om te dienen tot modellen voor zijne vroegere of latere kweekelingen, maar eeniglijk als bewijs van voortdurende betrekking en toegenegenheid, en alzoo uit vriendelijke inschikkelijkheid voor hun verlangen, ter drukperse gaf. Maar niemand misduide het ook ons, dat wij 's mans jongeren discipelen den raad geven, om hunne kennisneming aan leerredenen vooral niet alleen, en bij uitzondering, te bepalen bij die van hunnen achtingwaardigen Leermeester; hetgene wij daarom te meer zeggen, daar niet ieder nuttig discipel een Genie is, of worden kan, hetwelk zijnen eigenen gang houdt; en als men dan volgen wil of moet, (en hoe vele, inderdaad bekwame en nuttige, Leeraars moeten dit werkelijk!) dan neme en vereenige men liever eenige goede voorgangers en leids-
{==286==} {>>pagina-aanduiding<<}
lieden, onder welke men dan den voor zich meest passenden uitkieze en meestal volge. Het onderwijzende is bij eene leerrede vereischte; en is men bekwaam, om van den predikstoel te onderwijzen zoo als deze Hoogleeraar, dan mag de toehoorder tevreden zijn, al zou hij ook nu en dan wat meerderen aandrang en roering verlangen, en geeft ook de kunstkenner wel iets toe, hetgene hij niet toegeven kan bij algeheele middelmatigheid.
Wij eindigen ons verslag met de betuiging, dat wij den Hoogleeraar eerder van te groote nederigheid, dan van te hooge waardering, bij dit zijn werk, zouden kunnen beschuldigen; dat hij zijne waarde als Prediker eer te weinig, dan te veel, schijnt te schatten. Inderdaad, zijne proeven overtuigen ons, dat hij, ook als Akademieprediker, geenszins behoeft te schromen, zich te meten met zijne voorgangers in dezen; eenen van schelle, hoogvliet, scholten, van der kemp, nahuis, rietveld en boers, welken laatstgenoemden hij bijzonder, ook als Ambtgenoot, heeft gekend en bewonderd. ‘De bevallige en doordringende stem van den rijkbegaafden, altijd in den regten Evangelischen toon predikenden boers,’ zegt hij, ‘klinkt u nog in de ooren, en spreekt, met den onvergelijkelijken rau, nog tot ons, nadat beide ons ontrukt zijn.’ - De geleerde van voorst stichte met mond en pen nog lange onder de levenden overvloedig nut, en worde der vaderlandsche Kerke niet dan spade ontrukt, wanneer hij voorzeker ook nog lange na zijnen dood tot de hem overlevenden spreken zal!



{==287==} {>>pagina-aanduiding<<}

De Bijbel, niet, gelijk velen willen, een Boek voor Priesters alleen, maar ook voor Vorst en Volk. Door een' Katholijken Priester uitgegeven.


Het woord Gods en is niet gebonden. 2 Tim. II:9b.


Uit het Hoogduitsch. Te Amsterdam, bij de Wed. G. Warnars en Zoon. 1820. In gr. 8vo. VIII en 215 Bl. f 1-16-:

De tijden, welke wij beleven, staan blijkbaar gekenmerkt door eenen strijd tusschen ware Christelijke verlichting en Obscurantismus, tusschen den slaafschen geest van het Katholicismus, of liever Papismus, en den vrijen geest der Protestantsche kerk. Bij de veelvuldige teekenen, welke dit treurig verschijnsel maar al te zeer bevestigen, behoeven wij slechts te letten op den onvermoeiden ijver ter verbreiding van Gods woord onder alle volken der aarde en alle standen der maatschappij, welke zich aan den eenen kant zoo heerlijk openbaart; terwijl wij aan den anderen kant eene even nadrukkelijke tegenwerking ontwaren, strekkende, om het algemeen verspreiden en lezen van den Bijbel ten toon te stellen, als gevaarlijk en nadeelig voor ware Evangelische kennis en deugd. Aan dezen strijd, die in Duitschland sedert langen tijd met ongemeene warmte van beide kanten is gevoerd, heeft het bovenstaande geschrift zijnen oorsprong te danken; een geschrift, welks overbrenging in onze taal wij als eene wezenlijke behoefte en weldaad beschouwen voor ons Vaderland, daar die strijd ook onder ons hoe langs hoe meer begint te ontbranden, en Bijbelgenootschappen zoowel, als andere nuttige inrigtingen, die ware verlichting, gegrond op zuiver Christendom, naar den inhoud der H. Schrift, willen bevorderen, door den geest van bijgeloof en dweepzucht worden bedreigd. Veelal missen wij in dezen strijd die volkomene onzijdigheid, welke

{==288==} {>>pagina-aanduiding<<}
het oog voor een helder inzigt der dingen opent, en den geest tot bezadigdheid stemt, terwijl zij het hart met zachtmoedigheid vervult; daar twee partijen tegenover elkander staan, die, door eene groote klove gescheiden, nooit bij elkander kunnen komen, zonder het beginsel van haar bestaan op te geven, en alzoo zich zelve te vernietigen. Van belang is het derhalve, hierover eenen man te hooren, die, als een getrouwe zoon der Katholijke kerk, de zaak in questie beschouwende, onpartijdigheid genoeg bezit, om de waarheid te handhaven, waar hij ze vindt. En zulk een man spreekt in het voor ons liggend geschrift.
Schoon de titel den naam van den Auteur niet vermeldt, is het echter algemeen bekend, uit wiens pen het werkje is gevloeid; en men behoeft het ook slechts in te zien, om zich te overtuigen, dat het niemand anders is, dan de groote voorstander en bevorderaar van de zaak der Bijbelverspreiding in Duitschland, - de man, die, met de schranderheid en den ijvergloed van eenen luther, en met de geleerdheid en de zachtmoedigheid van eenen melanchton, den geest der kerke, waartoe hij behoort, zuiver tracht te bewaren, zonder den grond aan te tasten, waarop die kerk is gebouwd, - de katholijke Pastoor en Hoogleeraar leander van esz. Men kent den voortreffelijken man uit vroegere geschriften van hem, die ook in onze taal zijn overgezet. In die geschriften behandelt hij de ééne groote zaak, waarvoor hij gloeit; het geoorloofde, het pligtmatige, het heilzame en echt Evangelische van Bijbelverspreiding en Bijbellezing onder alle Christenen. Dit is bij hem het ééne noodige; hierin vindt hij zijne roeping; hieraan wijdt hij met hooge vreugde al zijnen tijd en al zijne krachten toe, en elke tegenkanting is voor hem slechts eene nieuwe aanleiding, om zijne uitmuntende hoedanigheden van verstand en hart ten toon te spreiden. Een bewijs hiervan is wederom het boek, dat wij thans aankondigen. Hetzelve handhaaft, gelijk de titel zegt, de algemeenheid der H. Schrift tegen

{==289==} {>>pagina-aanduiding<<}
dezulke, die dezelve willen bepalen tot eene zekere bevoorregte klasse, even gelijk de Hindous hunne heilige taal en schriften tot de kaste der Brahminen, of tot de Pondiets onder hen, beperken. Niet alleen de Priesters zijn geregtigd tot het onderzoek van den Bijbel; maar de lezing van dit Goddelijk boek is nuttig en noodzakelijk voor Vorst en Volk; de Vorsten moeten in het woord van God den hechtsten steun voor hunnen troon, de Volken de rijkste bron van troost en geluk eerbiedigen: dit is de groote waarheid, die hier door klem van redenering en door kracht van bewijzen wordt ontwikkeld en voldongen. Het boek is, uit den aard der zake, een zeker verweerschrift tegen het Obscurantismus, dat in sommige streken van Duitschland onbeschaamd wordt gepredikt, en tegen kwaadaardige aanvallen, waaraan de waardige man dikwijls zelf ten doele stond. De polemische toon, die vandaar in hetzelve heerscht, maakt de lezing op sommige plaatsen wel eens minder aangenaam; maar men getroost zich dit gaarne, dewijl dit juist gelegenheid geeft, om het onschriftmatige in de leer en den handel der strenge aanklevers van het Pausdom in het vereischte licht te stellen. Voor een overzigt is het werk niet vatbaar; en daarom moeten wij ons vergenoegen met deze algemeene trekken op te geven, en te verklaren, dat het een' rijken schat van bewijzen behelst, uit oude en nieuwere tijden ontleend, waardoor de bedoelde waarheid onwedersprekelijk wordt bevestigd. Tot deze bewijzen behooren, onder anderen, veelvuldige aanhalingen uit de schriften der Kerkvaders en van andere groote mannen der Katholijke kerk, die bij wijze van aanhangsel achteraan gevoegd zijn. Dit aanhangsel is eene bloemlezing van keurige plaatsen over het belangrijk onderwerp, in dit boek behandeld, en versterkt het geloof, dat er te allen tijde mannen hebben bestaan, die met strikte gehoorzaamheid aan de Kerk een' echt liberalen, Evangelischen
geest vereenigden. De schoone vertaling, waar-
{==290==} {>>pagina-aanduiding<<}
in wij deze plaatsen hier vinden, verhoogt niet weinig het aangename van derzelver lezing.
Wij hopen genoeg te hebben gezegd, om de aandacht van allen, die belang stellen in Bijbelverspreiding en Bijbellezing, - en welk regtgeaard Protestant kan hiervoor onverschillig zijn? - op dit voortreffelijk boekje te vestigen. Mogten de Bijbelvrienden hier te lande, door de lezing van hetzelve, versterkt worden in hunnen edelen ijver, om rustig voort te gaan op hunnen weg, en de wapenen, welke een waarachtig Katholijk hun in handen geeft, aangrijpen, ter verdediging van hunne pogingen tegen de aanrandingen der bijgeloovige vereerders van den Paus! ‘Mogten,’ om de woorden van het fraaije Voorberigt te gebruiken, ‘allerlei lezers er wijzer, beter, gelukkiger, en onze Roomschen er ware Katholijken door worden! Er is, onder het bestuur des Geestes, goede hoop: want, door welk deksel de ongeloovigen verblind zijn, het Evangelie van onzen Heer is niet bedekt, en, welke kluisters het bijgeloof ook smede, Gods woord is niet gebonden.’


Raadgevingen aan Hypochondristen, ten dienste van allen, die met de miltzucht gekweld zijn, of vreezen door deze kwaal te zullen worden aangerand; door Dr. G.W. Becker, beoefenend Geneesheer te Leipzig. Naar den nieuwsten druk uit het Hoogduitsch vertaald. Te Rotterdam, bij J. Hendriksen. 1819. In gr. 8vo. XIV en 276 Bl. f 2-4-:

Dit werkje, hetwelk veel goeds bevat, en den lijderen, waarvoor het bestemd is, gerust in handen kan worden gegeven, is verdeeld in vier afdeelingen. In de eerste spreekt de Schrijver over den aard der miltzucht, in de tweede over derzelver geneeskundige, in de derde over de diaetetische, en in de vierde over de psychologische behandeling. Een aanhangsel geeft eenig

{==291==} {>>pagina-aanduiding<<}
onderrigt, hoe men zich voor de hypochondrie kan behoeden, en wat men in acht moet nemen bij het kiezen van een' Geneesheer. - De Schrijver beschouwt de hypochondrie als eene ongesteldheid der ziel, bestaande in een' zekeren angst, ongerustheid en wantrouwen, waarbij men ligte ongesteldheden des ligchaams met bijzondere aandacht opmerkt, voor grooter en gevaarlijker houdt dan zij zijn, en, uit vergelijking van zijnen toestand met dien van anderen, wrevelig en mistroostig wordt. Hij beschouwt, als de voornaamste oorzaken, hartstogten, overmatig denken en een zittend leven, ook eenigermate het verlies van goede sappen. Dezer laatste oorzaak kent hij niet genoeg krachts toe, daar zij gewis eene der veelvuldigste en geweldigste is. Ook hecht hij te veel aan het gebrek van beweging bij geleerden, en ziet niet genoeg op verminderde werking der spijsverteringswerktuigen en die der ademhaling bij het denken, welke voorzeker de bron is der onderbuiksverstoppingen en trage beweging van het bloed. Voorts ontwikkelt hij de gronden van het algemeen aangenomen onderscheid tusschen stoffelijke en onstoffelijke hypochondrie: de eerste leert hij in hare verschijnselen vrij duidelijk kennen, als eene ziekte des onderbuiks; van de laatste zegt hij weinig, en niets zeer bepaalds. - In de tweede afdeeling geeft hij de hoofdpunten der geneeskundige behandeling op, waarbij hij opzettelijk in geene bijzonderheden treedt, en zijne lezers wel bepaald doet opmerken, dat er, ter genezing der hypochondrie, allerlei middelen dienstig zijn, en dat zij dus niet moeten denken verkeerd behandeld te worden, wanneer hun Arts nu eens dit voorschrijft, dan eens wat anders. In het bijzonder verheft hij zeer de Kampfsche klisteren, hetwelk nog al vreemd is bij iemand, die over het geheel weinig andere werking in de geneesmiddelen ziet, dan dat zij ons op verschillende manieren
prikkelen. - De derde afdeeling bevat eenige voorschriften, den leefregel van hypochondristen betreffende. Laauwwarme baden worden zeer aangeprezen; ook

{==292==} {>>pagina-aanduiding<<}
bronkuren; voorts reizen, wandelen, paardrijden; matigheid in spijs en drank; vermijding van te groote warmte in vertrekken; warm kleeden, enz. Vooral dringt de Schrijver er op aan, om het dieet niet als op eene haarbreedte te bepalen. - De laatste afdeeling loopt over de psychologische behandeling wat los heen. Dit gewigtig, maar moeijelijk punt wordt hier niet zeer opgehelderd. Het is toch lang bekend, dat angst en vrees den hypochondrist zeer nadeelig zijn; dat vriendschap en liefde zeer weldadig op hem kunnen werken, enz. Het ware b.v. van belang geweest, den invloed een weinig uiteen te zetten, welken de aard van letteroefening, of andere hersenbezigheid, waaraan men zich overgeeft, de manier van studeren op de miltzucht hebben. Het is opmerkelijk, dat zij den koopman bijna evenzeer eigen is als den geleerde. - In het aanhangsel zal de lezer de kenmerken der naderende hypochondrie zeer duidelijk vinden opgeteekend.





Handboek der Geschiedenis der oude Staten, voornamelijk met betrekking tot derzelver Regeringsvormen, Handel en Volkplantingen; door A.H.L. Heeren, Professor der Geschiedenis te Göttingen, enz. enz. Naar de derde uitgaaf uit het Hoogduitsch overgezet, met eenige Aanmerkingen, door G. Dorn Seiffen, Leeraar aan de Latijnsche School te Utrecht, enz. Te Zutphen, bij H.C.A. Thieme. In gr. 8vo. XVI en 546 Bl. f 4-16-:

Een voortreffelijk werk! Weinige zijn zoo geschikt, als dit, om niet alleen een schraal en dor overzigt der oude Geschiedenis te geven, maar tevens in het algemeen met dezelve bekend te maken, en in haren geest te doen indringen. Trouwens, de naam van heeren, de grootste tegenwoordige Geschiedonderzoeker, (naar ons gevoelen) staat ons reeds borg voor de hooge

{==293==} {>>pagina-aanduiding<<}
waarde van een gewrocht, waarin vele van deszelfs denkbeelden over de Geschiedenis voorkomen, die in zijn meesterwerk: Ideën über die Politik, enz. slechts meer ontwikkeld zijn. Wij moeten derhalve den kundigen dorn seiffen dank zeggen, dat hij deze voor jonge lieden zoo nuttige handleiding in onze moedertaal heeft overgebragt.
De vorm van dit werk is aphoristisch, dat is, in korte stellingen vervat, waarvan elke, hoewel zeer beknoptelijk, onmiddellijk daarna in eene soort van noten wat meer uiteengezet wordt. Voor iedere hoofdafdeeling vindt men de bronnen aangewezen, waaruit de Schrijver geput heeft, of waaruit de Lezer het opgeteekende nader kan leeren kennen; en wanneer de Schrijver de geschiedenis van eenig land begint, geeft hij ons van hetzelve eerst eene aardrijkskundige schets, en op den kant der bladzijden zoowel, als aan het begin van iedere afdeeling, de jaartallen (vóór en na christus), gedachtig aan de spreuk, dat de Aardrijkskunde het regter-, gelijk de Tijdrekenkunde het linkeroog der Geschiedenis is; vandaar ontvangen wij ook, als bijlage, de Tijdrekening van herodotus vóór cyrus, volgens volney.
Heeren bepaalt zich, na eene korte opgave van de stof en de bronnen der Geschiedenis, tot eene zamenvoeging der tweederlei wijze, waarop men die behandelen kan; te weten, naar Volken (ethnographisch) en naar algemeene Tijdvakken (synchronistisch.) Hij vervat, namelijk, in zijne eerste Afdeeling al de oude Rijken vóór cyrus, met wien de Geschiedenis eerst een beginsel van algemeenheid bekwam; in de tweede het Perzische Rijk; in de derde de Grieksche Staten tot alexander (dit laatste stemt dus met de beide eerste te zamen, althans grootstendeels, in tijd overeen); in de vierde de Macedonische Monarchij, met alle daaruit ontstane kleine Rijken; en in de vijfde het Romeinsche Gemeenebest, en de daaruit ontstane Monarchij, tot op den val des Rijks in het Westen, het thans algemeen

{==294==} {>>pagina-aanduiding<<}
en met regt aangenomene eindperk der oude Geschiedenis, doordien het Rijk, dat nog alleen van de oude Volken overig was, toen onder de Barbaren bezweek, van welke de nieuwere Europesche Natiën afstammen. Zoo men ook het Romeinsche Rijk in het Oosten nog tot de oude Geschiedenis wilde brengen, zou men al de Middeleeuwen daaronder moeten betrekken.
Men gevoelt ligtelijk, dat een doorloopend verslag van een werk, zoo rijk in stof en behandeling, hetwelk al de vroegere lotgevallen des menschdoms omvat, tevens ondoelmatig en voor ons bestek ondoenlijk zou wezen. Op kleinigheden (want meer dan kleinigheden, het noodzakelijk uitwerksel der menschelijke onvolmaaktheid, heeft men in eenen heeren niet te berispen) te vitten, zou bekrompenheid, kleingeestigheid, en volslagen misverstand van het werk eens Recensents, verraden. Wij zullen dus liefst den Lezer bij eenige schoonheden des werks, bij eenige oogpunten doen vertoeven, waaruit de Schrijver de Geschiedenis beschouwt, en ten slotte de vrijheid nemen, ons oordeel te zeggen omtrent enkele uitspraken des Schrijvers, waarin wij meenen van hem te moeten verschillen.
1. Vooreerst beviel ons de kritiek der bronnen uitstekend. Deze, hoewel niet met die achteloosheid en ligtgeloovigheid behandeld, waarmede vroegere Schrijvers te werk gingen, vooral die der Engelsche Algemeene Geschiedenis, bij ons verkeerdelijk onder den naam van den Vertaler westerbaen bekend, weet zich echter doorgaans ook te wachten voor die andere klip, waarop thans zoo vele Duitsche Schrijvers stranden, de hoogere kritiek, die, zoo voortgaande, als zij nu sedert eenige jaren gedaan heeft, ons ten slotte niets meer van de oudere Geschiedenis, althans tot alexander, of misschien nog wel verder, zal overlaten. Niebuhr b.v. maakt, op eigen gezag, romulus, numa en porsenna tot mythische personen, en beschouwt de geschiedenis van tarquinius als overblijfselen van een heldendicht; hij en anderen spreken

{==295==} {>>pagina-aanduiding<<}
ook reeds van de Perzische oorlogen als mythisch; homerus is reeds verdwenen, en men weet, wat er, onder de handen der Duitsche Bijbelverklaarders, van de gewijde Geschiedenis overblijft. Heeren, daarentegen, hoewel het stelsel van zijnen Schoonvader heyne omtrent de Mythen omhelzende, is verre van de vermetelheid veler van zijne land- en tijdgenooten verwijderd. Met reden noemt hij niebuhr's werk ‘bijna meer kritiek dan geschiedenis, met een aanhoudend pogen, om het tot hier toe aangenomene omverre te werpen,’ en voegt er de gulden woorden bij: ‘Scherpzinnigheid is niet altijd waarheidliefde,’ bl. 362. (Zekerlijk bestaat er tusschen deze twee allezins bekwame Geschiedonderzoekers eene personele verwijdering, die echter aan de waarheid der gezegden van heeren niets ontneemt.) Hij erkent de echtheid en waarde der geschriften van mozes, ook voor de Egyptische Geschiedenis, en, benevens die der latere Hebreeuwsche Schrijvers, voor de kennis der groote Aziatische Rijken. Keurig is zijn onderzoek naar de bronnen der oude Egyptische en Perzische Geschiedenis, omtrent welke laatste de veelal verachte ktesias, die uit Perzische jaarboeken schepte, gunstig beoordeeld wordt. Den Zendavesta, dien wij thans bezitten, erkent heeren voor echt. Bij de Grieksche Geschiedenis worden zoowel de oudere als nieuwere Schrijvers over dezelve opgenoemd; aan mitford wordt in geleerdheid, rijke inhoud en naauwkeurigheid, aan gillies in genie, smaak en het juist vatten van den geest der Oudheid de prijs toegewezen;
het laatste zou ook aan den anders smaakvollen en geleerden barthélémy ontbreken. Bij de Grieken wordt plutarchus niet als hoofdbron beschouwd; bij de Romeinen wordt hij boven livius en dionysius verheven. De opzettelijke Verhandeling van den Schrijver over dit onderwerp niet bij de hand hebbende, weten wij niet, waaraan dit verschil toe te schrijven. Hij erkent wijders, dat er in de vroegste Ro-
{==296==} {>>pagina-aanduiding<<}
meinsche Geschiedenis onzekerheden en eenige dichterlijke opsieringen plaats hebben.
2. Het gedurig in het oog houden van den staatkundigen toestand der Volken niet alleen, maar ook van hunne handelsbetrekkingen, is eene verdienste des werks. Waar men van de Pheniciërs en Egyptenaren handelt, is dit reeds zigtbaar uit korte, doch veelbeduidende wenken; doch vooral over Karthago (door de Romeinen zelve dus, en niet Carthago, gespeld) en over Perzië heeft heeren in de genoemde opzigten een nieuw licht verspreid, hetwelk in zijne Ideën wel meer duidelijk schittert, maar ook hier reeds verscheidene, voorheen in het duister liggende, gedeelten dier Staten opheldert. Omtrent de Grieksche Geschiedenis, waaromtrent weinig meer scheen te kunnen gezegd worden, geeft hij niet alleen vele voortreffelijke wenken, ter waardering van de wetgevingen zoo van lykurgus als solon, (de laatste onderwierp niet, als lykurgus, de Zedelijkheid aan de Staatkunde, maar de Staatkunde aan de Zedelijkheid, bl. 149.) maar ook een aaneengeschakeld verslag, zoo als wij nog nergens in die beknoptheid gevonden hebben, van de Grieksche Volkplantingen, een zoo gewigtig en toch zoo ingewikkeld deel van Griekenlands Geschiedenis. Zoowel de Koloniën ten Oosten, als die ten Westen van het Schiereiland, worden, in 28 bladzijden, wel niet alle opgenoemd, (dit was ondoenlijk, daar alleen Miletus 300 Volkplantingen moet hebben gesticht) maar toch wordt van alle, die eenigen naam hadden, de staatsregeling en meerdere of mindere welvaart aangewezen. Het gewigtigste tijdvak der Grieksche Geschiedenis (van de Perzische oorlogen tot
alexander) wordt kortelijk afgedaan; hoewel ook niet zonder aanwijzing, onder anderen, der trapswijze toeneming van de eerst vrijwillige, daarna gedwongene heerschappij der Atheners over de Bondgenooten, het gezag der Veldheeren, en het Atheensche finantiewezen. Dergelijke onderzoekingen kwamen omtrent de Macedonische Rijken min-
{==297==} {>>pagina-aanduiding<<}
der te pas, alwaar de Koningen volstrekte Alleenheerschers waren; alleen in Egypte werden door de oude Godsdiensten Staatsinrigting zekere wijzigingen aan het gezag der ptolemeën gegeven, die hier, zoowel als de gewigtige wereldhandel van Alexandrië, met behoorlijke duidelijkheid worden uiteengezet, (bl. 277-282.) - Voor Rome toont heeren geenszins die vooringenomenheid, welke aan zoo vele andere Schrijvers eigen is, die hetzelve tot een model aller deugden verhieven, (waartoe zelfs de paradoxe rousseau behoort.) Maar de staatkunde van den Raad, vooral na den tweeden Punischen oorlog, om de volken door den schijn van vrijheid aan zich te verbinden, tegen de Vorsten op te zetten, deze zelve onderling te verdeelen, de zwakkere door hoop op voordeel tot zich te lokken, wezenlijk de gemaakte veroveringen schijnbaar aan deze te schenken, totdat de tijd gekomen was, om zonder vrees of schaamte alles in te zwelgen, - deze staatkunde wordt hier in zulk een licht geplaatst, en met zulke bewoordingen en waarschuwingen tegen eene veroverende Republiek gekenschetst, dat men bijna onwillekeurig aan de Conventie, het Directoire Exécutif, den eersten Consul en Exkeizer dier wijlen Fransche Republiek denkt, welke zoo gaarne de rol van Rome had willen spelen, en
misschien gespeeld zou hebben, indien er thans dat zelfde gebrek aan zamenhang en gemeenschap der onderdrukten bestaan had, als in die tijden, toen ieder Volk bijkans geïsoleerd streed, en Geniën als hannibal en mithridates noch begrepen, noch ondersteund werden. Het finantiewezen onder de Romeinsche Keizers wordt ook kort en duidelijk ontwikkeld; doch het verwondert ons, dat wij zoo weinig van den gewigtigen handel der Romeinen naar Indië door de Z.W. en N.O. Moussons lezen.
3. De naauwkeurigheid, waarmede de Schrijver, in een zoo kort bestek, niet alleen van de Hoofdlanden en Hoofdrijken, maar zelfs van de kleinere Staten, vooral dezulke, die uit het verval der Macedonische Monarchij ontstonden, alle Regenten met hunnen naam, het begin hunner Regering, en hunne voornaamste verrigtingen, opnoemt, is inderdaad verwonderlijk. Zoo vinden wij hier alle, ook de laatste Koningen van Syrië, wier Regering zoo ineenloopt, behoorlijk onderscheiden; ook die van Bithynië, Paphlegonië, Pontus, Kappadocië; al de Parthische en Baktrische Monarchen. Slechts

{==298==} {>>pagina-aanduiding<<}
die van Armenië worden, als van te weinig belang, behalve tigranes, voorbijgegaan. Reeds boven zagen wij, hoe naauwkeurig heeren ook de Grieksche Volkplantingen opgeeft. De oude Egyptische Koningen worden, in twee gelijkloopende tafelen, volgens herodotus en diodorus opgenoemd, en daarbij de veroveringen van sesostris niet voorbijgezien, of, gelijk door velen geschied is, als geheel fabelachtig verworpen. Van al de latere Romeinsche Keizers wordt iets gezegd, en zelfs de tijd der inlijving van de onderscheidene wingewesten des Rijks bij elk derzelve aangeteekend.
Wanneer wij nu den vorm des boeks in overweging nemen, zoo is dezelve wel voor het mondeling onderwijs en de ontwikkeling der daarin vervatte zaken zeer geschikt, doch minder aangenaam in eene doorgaande lezing. Somtijds wordt de Lezer zelfs in de onzekerheid gelaten; b.v. door het bloote gezegde, (bl. 40.) Oorzaken, welke de natie bewogen, om eenen Koning te eischen, waarop niets meer volgt. Ook zou het onbillijk wezen, van Geschied-onderzoekers, gelijk heeren is, die bevalligheid of nadruk van stijl te willen vergen, die men van eenen eigenlijken Geschied-schrijver eischen mag. Het is een Handboek der oude Geschiedenis, en als zoodanig beantwoordt het volkomen aan het oogmerk des Schrijvers. Doch ook in zulk een geschrift verlangt men met regt, dat de Auteur hier en daar zijn oordeel over de springveren en gevolgen der daden, en over de handelende personen, aan den Lezer doe kennen; en dit heeft ook heeren gedaan. Met enkele dier beoordeelingen kunnen wij ons echter niet vereenigen. Reeds in de Bijdragen tot de Godgeleerde Wetenschappen heeft men met reden eenige uitdrukkingen ten nadeele van samuel gegispt, wien een plan wordt toegeschreven, om de regterlijke waardigheid in zijn geslacht erselijk te maken, waarvan de gewijde oorkonde niets weet. Zoo het dweepzucht was, die judas maccabeus en zijne partij aanzette, om voor Godsdienst en Vaderland de wapenen te voeren, (bl. 346) dan is elke tegenstand tegen de schreeuwendste verdrukking van de regten der menschheid dweepzucht, en de Volken, die geene dweepers willen heeten, mogen hun testament wel maken ten voordeele der dwingelanden en der Inquisiteurs! Sylla wordt, dunkt ons, in een minder afzigtig licht geplaatst, dan zijne gruwelen, nog
erger dan die

{==299==} {>>pagina-aanduiding<<}
van marius, verdienden. De man, die in koelen bloede 6000 menschen kan laten vermoorden, onder hun noodgeschrei eene Redevoering tot den Senaat houdt, en de ijzing van dezen met de woorden bestraft: Ik laat maar eenige misdadigers kastijden, mag toch wel degelijk van ondoelmatige wreedheid beschuldigd worden. Omtrent caesar, daarentegen, denkt heeren minder gunstig; heerschzucht schijnt hem het éénige doel van dien grooten man geweest te zijn, en hij geeft blijkbaar aan alexander de voorkeur boven hem; als mensch, zegt hij, mant in zijnen besten tijd, dien caesar nooit had, de Macedoniër uit; en van de groote staatkundige denkbeelden, die zich bij alexander ontwikkelden, kennen wij er geene bij caesar. Het zij ons vergund, hierop aan te merken, dat de man, die aan al zijne vijanden vergaf, en slechts dáárom viel, omdat hij geen dwingeland zijn wilde, als sylla, ook als mensch boven den moorder zijner beste vrienden, van klitus, parmenio en philotas, en van den vriend zijns onderwijzers, kallisthenes, uitmunt. En wat de staatkunde betreft, alexander mogt daaromtrent later groote denkbeelden koesteren, zijn heen en weder trekken om slechts te veroveren, zijn togt naar Indië zonder kennis van het land, enz. zijn juist geene blijken van een geregeld plan. Caesar, daarentegen, zocht waarschijnlijk Gallië te veroveren, om meester te Rome te worden; en het zou, onzes
inziens, voor die stad, welke als Gemeenebest volstrekt niet meer bestaan kon, sedert dat haar gebied zich van de Noordzee tot den Euphraat uitstrekte, zeer gelukkig geweest zijn, wanneer de zachte, gematigde caesar aldaar eene constitutionele Monarchij had ingevoerd, die zijn meer listige en beschroomde opvolger niet durfde vestigen, en daardoor de grenzen der magt van den Vorst en den Senaat zoo onbepaald liet, dat daaruit de vreesselijkste dwingelandij eenen schijnbaar wettigen vorm kon aannemen. Dit, gelooven wij, zouden caesar's inrigtingen hebben belet: de dolk van brutus was in de gevolgen slechts voor tiberius en nero geslepen.
Nog moeten wij aanmerken, dat van den invloed des Christendoms op het Romeinsche Rijk, ook wat de staatkunde betreft, te weinig melding gemaakt wordt. Voor het overige dienen deze aanmerkingen slechts, om, bij den welverdienden grooten roem van dit werk, (die door de Hollandsche

{==300==} {>>pagina-aanduiding<<}
vertaling niet verminderen zal) de oplettendheid van Onderwijzers en Lezers op sommige uitdrukkingen te vestigen, die aanleiding tot misvattingen zouden kunnen geven omtrent belangrijke onderwerpen. Wij wenschen hartelijk, dat het doelmatig gebruik van dit boek de pragmatische beoefening der Geschiedenis onder ons bevestigen moge!


De onzigtbare Kerk, een Tafereel van de kracht des inwendigen levens op het uitwendige. Door Carl Baumgarten Crusius. Uit het Hoogduitsch. Te Groningen, bij W. Zuidema. 1819. In gr. 8vo. VIII en 208 Bl. f 1-16-:

Wat is toch Godsdienst, en wat is deszelfs oogmerk bij den mensch? Is het dit, dat hij door systhemen van zijnen natuurgenoot zij afgescheiden, om systhemen met hem twiste, en de eene partij zoo doende even ver verwijderd blijve van den geest der waarheid als de andere, en van de deugd, de liefde, die alleen de vrucht en het kenteeken der waarheid is? Is de mensch geschapen tot letterziften, of tot redelijk gevoelen? tot veroordeelen, of tot beminnen? Is de zaligheid slechts in ééne sekte, en binnen de grenzen van deze alleen de wederzijdsche bewerking van elkander tot deugd bepaald; of heeft de mensch een punt van aanraking met al wie menschelijk gevoelt, en omdat hij menschelijk gevoelt? - Al naar dat het antwoord op deze vragen redematiger zal gegeven worden in eenig hart, zal ook dat hart bereidvaardiger zijn om te schatten, en geschikter om te verstaan, de toenadering, door den Heiland der wereld beoogd, tusschen menschen en menschen, door liefde, zoo betamelijk tusschen kinderen van éénen Vader in den hemel, ontsproten uit één bloed op aarde, en onder welke geen is, of het heeft van zijnen broeder zoo veel inschikkelijkheid voor zwakheid, zoo veel verdraagzaamheid van wege dwaling, zoo veel vergeeflijkheid voor gepleegd onregt van noode. Dit eenmaal zoo zijnde, komt de mensch met zulk een hart zijnen natuurgenoot ook dán met liefde tegen, wanneer rang of goederen hem boven dezen mogten verheven hebben. Hij gevoelt de waarde van den mensch, en schat menschelijke toegenegenheid op hoogen prijs. De weg tot aanraking zelfs

{==301==} {>>pagina-aanduiding<<}
met den boozen is tot bekeering van dezen geopend; en de Godsdienst bereikt een doel, dat bij de vele muren van afzondering tusschen menschen en menschen wel onbereikt bleve.
Hiervan levert ons het hier aangekondigde werk, in form van Roman, een schoon tafereel. De schoone gezindheden der meeste personen vertegenwoordigen ons het inwendige leven, dat zich boven alle banden des geestes verheft, en juist daardoor de bron wordt van de zuiverste deugd, die over de, zelfs schijnbaar natuurlijkste en meest gewettigde, aandoeningen des harten waakt, ook de minste ontheiliging streng bestraft door wroeging, en den slechten alzoo weet te boeijen, dat ook hij tot betere gezindheden komt. Het is niet onbekend, hoe gemakkelijk zoogenaamd hooger leven in dweeperij ontaardt, en overslaat tot zinnelijkheid; daarom is het in dit stuk zoo veel te meer te prijzen, dat elke verkeerdheid hare teregtwijzing vindt. Herman Waldau, een der vier boezemvrienden, die, niettegenstaande verschil van rang en uiterlijke geloofsbelijdenis, onafscheidbaar aan elkander zijn verbonden, mag geene liefde belijden, die, hoe heilig in zich zelve, door des ouden Burgau's gezetheid op adel en belijdenis, de vervulling gemist had, en, door verbindtenis des geliefden voorwerps met eenen anderen, ongeoorloofd was geworden, of Maria zelve bestraft hem liefderijk, maar ernstig, in bewoordingen, die het eigen geweten volkomen beaamt. Mengt zich menigmaal trotschheid onder de hoogere aandoeningen, het is zeer doelmatig, dat de Egcist Arthur Brighton met al zijne weldadigheid de rust niet vinden kan, voor en aleer hij tot menschelijker gevoel is overgegaan. De Fransche jongen, door hem in den krijg van den ondergang gered en sinds aan hem verbonden, maar aan Waldau overgegeven, verstrekt, benevens de anders koude en trotsche Engelschman zelf, ten beeld van verwantschap tusschen menschen van allerlei landaard, wanneer slechts een goede geest in hen ontwaakt is; terwijl de door Waldau met de zijnen van het schromelijkst verderf behouden speler Panikow aanwijst, hoe menschelijkheid zelfs op den diepgezonkenen kan werken, zoo lang er slechts nog een vonkje des hoogeren levens, schoon
smeulende, in hem overgebleven is. Ten laatste zijn Waldau en Maria de voorbeelden van wezens, door de Godheid bestemd, om, tijdig voor hooger le-
{==302==} {>>pagina-aanduiding<<}
ven veredeld, dit aardsche bestaan vol beproeving te verlaten. Rec. kan niet nalaten, een paar plaatsen uit derzelver laatste brieven, die als zwanezangen klinken, ter proeve over te nemen.
‘Mijne ziele - schrijft Maria van Willberg, toen zij haar einde voelt naderen, aan Herman Waldau - verlangt onuitsprekelijk naar het Vaderland, en dat roept en trekt mij weg van de aarde, op welke ik zoo veel goeds genoten heb, aan welke zulke zoete banden mij nog binden, en ik moet die hoogere stem volgen. Daarom dan ook geloof ik, en geloof gij het ook getroost - want de stemme des harten liegt niet, en het zal u rust geven dit te gelooven; - daarom werden onze betrekkingen zoo geordend, dat wij op aarde nooit dat verbond zouden kunnen sluiten, waaraan het aardsche geluk verbonden is. Wat baat het u, tegen de Goddelijke verordening aan te druischen? hoe wilt gij verbinden, wanneer gij met dezelfde wreede hand de heiligste banden verscheurt? Laat mij mijnen weg gaan, welken ik mij zelve niet gekozen heb, maar welken ik met vreugde ging, nadat dezelve mij was aangewezen. Spoedig loopt die ten einde; en ik dank Hem, die daarover gebiedt, dat Hij mij dit voorgevoel in het harte gegeven, en tijd geschonken heeft, om mij met de mijnen daarop voor te bereiden. Met bedaardheid zie ik den oogenblik tegen, die aan de korte reize een einde maakt, om mij naar het doel te leiden; den oogenblik, die, na korte smart, tot eeuwige vreugde voert,’ - Herman antwoordt haar onder anderen: ‘Het is geen ijdele waan, geene misleiding, hetgene ik van den verborgenen trek der zielen geloofde. Of zij vroeger, voordat zij met deze ligchamen bekleed werden, elkander reeds nabij waren, dan of de groote Ééne in allen den geheimen band knoopt, dan of onzigtbare geesten werkzaam zijn voor datgene, hetwelk eenmaal in hun gezelschap tot volkomenheid en tot het regte genot komt, - dat zullen wij stervelingen nimmer doorgronden. Wat in de toekomst voor elkander bestemd is, dat vindt zich hier, al hebben de oogen zich ook nooit gezien, de wegen zich nimmer ontmoet. Dat zijn de tranen, welke wij weenen bij de woorden van hen, die eeuwen vóór ons
leefden, of door wereldzeeën van ons gescheiden waren; dat zijn de vuurvonken van woord en van daad, welke in onbekende, en evenwel eeuwig verwante, harten vallen; dat is de gelijk-
{==303==} {>>pagina-aanduiding<<}
heid van gedachte en gevoel, bij de grootste uitwendige verscheidenheid.’ En aan zijnen vader schrijft hij: ‘Hoe vermoeijen en kwellen zich de menschen met hunne levensontwerpen, en de begeerlijkheden hunner eerzucht, ijdelheid en hebzucht, of ook zelfs met de edeler wenschen van hun lievend harte! Nimmer komt het zoo, als zij het zich voorgesteld, zelfs wel vermetel van de hand der Voorzienigheid gevorderd hebben; en wèl hun, wanneer zij spoedig inzien, dat dit hun nut was, en wanneer de stoornissen en hinderpalen, welke hun wil menigmaal zoo smartelijk ontmoette, als heilzame opvoedingsmiddelen van den besten Meester, het doel bereikten, om de zelfzucht te onder te brengen, en eene gewillige en ootmoedige onderworpenheid aan Hem in een kinderlijk gemoed op te wekken!’





De Ilias van Homerus, door Mr. J. van 's Gravenweert. IIIde Deel. Te Amsterdam, bij J. van der Hey. 1819. In gr. 8vo. 242 Bl. f 4-10-:

Eindelijk vatten wij de afgebrokene taak weder op, en bepalen ons, uit dit derde Deel, bij het achttiende Boek. Wij zullen tot lof van den Hollandschen Dichter niets meer zeggen, dan dat hij ons in het algemeen meer en meer voldoet, indien hij echter zich dit gezegde tot lof rekent.
Bl. 213. r. 6.

Ach mij! waarom toch neemt ons leger weêr de vlugt? 
Waarom toch wijkt men weêr voor onverduurbre schokken? - 


Indien die schokken, door de Trojanen gegeven, zoo onverduurbaar waren, konde Achilles zich over de vlugt der zijnen minder beklagen, verwonderen, of vertoornd maken. Zoodanig epitheton schijnt hier in den mond van Achilles min gepast.
Homerus schildert de aandoening van Achilles, op het vernemen van den dood zijns vriends Patroklus, met levendige en sterke kleuren: ‘Een zwarte nevel van droefheid bedekte hem. Hij greep met beide handen morsig stof, en strooide het langs zijn hoofd, en ontsierde zijn schoon

{==304==} {>>pagina-aanduiding<<}
aangezigt. Zwarte asch zat om zijn Goddelijk schoon kleed. Hij wierp zich, zoo lang hij was, op den vuilen grond, en misvormde zijn haar, door het met beide handen uit te scheuren.’ - De Heer van 's gravenweert heeft dit dus uitgedrukt, bl. 214. r. 8 env.

- Achilles trilt; de rouw verdooft zijn stem 
En 't wee bestelpt zijn hart; hij voelt zijn' boezem branden, 
En stort een' mist van aard' met radelooze handen 
Op hoofd en ligchaam neêr, en krabt zich in 't gelaat, 
En 't neêrgeworpen stof bevlekt zijn blank gewaad. 
Hij rolt zich op den grond, en scheurt de blonde haren 
Met beî zijn vuisten los. 


Hoe fraai deze verzen op zich zelve ook zijn, komen ze niet bij het oorspronkelijke. Daarenboven gelooven wij niet, dat ᾔσχυνε πρόσαπον beteekent: hij krabde zich in 't gelaat. De Grieksche mannen bestrooiden, in groote droefheid, ook hun aangezigt met stof. Dat is der Latijnsche Dichters deturpant, deformant. Het krabben is eigen aan de vrouwen; en wij twijfelen, of homerus dit ergens mannen laat doen.
Bl. 215. r. 10.

Uit Nereus bloed gestamd en koningsteelt der baren. 


Koningsteelt der baren schijnt ons eene te gekunstelde uitdrukking toe, gelijk ook die bl. 219. v. 16. Koningsslot der baren. Vervolgens laat 's gravenweert de meeste namen der Zeenimfen achter. Dit behoorde bij de tafereelen der oude Dichters, om hunne voorstellen, als ware het, meer te verwezenlijken.
Bl. 215. r. 15.

Ach mij! onzaalge vrouw! zoo vruchtbaar tot mijn' val. 


Wij herinneren ons niet, dat Thetis meer dan één kind had. Zij was wel vruchtbaar tot haar ongeluk geweest, maar niet zoo vruchtbaar, zeer vruchtbaar. Als Hekuba b.v. bij ovidius zegt: Et Grajis foecunda fui, dan zoude die vertaling beter passen.

{==305==} {>>pagina-aanduiding<<}

Bl. 218. r. 1. Een' dorren klomp gelijk.
Beter: een' lomen of loggen klomp. Men denke slechts aan den zamenhang, en der Latijnen pondus inutile, iners, terrae.

Bl. 218. r. 5.

Zoo moog' geschil en twist bij menschen en bij Goôn, 
Gelijk een rook, vergaan: zoo blijv' de spijt in boeijen, 
Die 't braafst en wijst gemoed van razernij doet gloeijen, 
En zoet als honig vloeit door 't opgezwollen hart. 


Het beeld bij homerus is schooner. Hij zegt, dat de gramschap zich in de borst der menschen verheft als een rook, al grooter en grooter opstijgt.

Bl. 218. r. 13. En zink gerust in 't graf.
Niet Homerisch.

Bl. 221. r. 8.

Ontwaak dus uit uw rust, of sluijer u 't gelaat, 
Wanneer ge 't lijk uws vriends niet veiligt voor den smaad. 


Homerus zegt: schaam u. Wij zijn van meening, dat het sluijer u 't gelaat hier, van Achilles gezegd, aanleiding geven kan tot een verkeerd denkbeeld, indien wij het echter wèl opvatten, dat de meening van 's gravenweert is: bedek uw gelaat uit schaamte.

Bl. 225. r. 6. Zoo lang geregte wrok.

Het komt ons voor, dat het minder past in den mond van een' Trojaan, om in dit geval te oordeelen over de billijkheid of onbillijkheid van Achilles' gramschap. Als men de epitheta aan den Dichter ontneemt, ontneemt men hem een zeer groot deel van den ornatus poëticus. Maar deze ornatus brengt dán alleen sieraad aan, als het epitheton geheel in den geest van het onderwerp is. De zelfstandigheid moet er bij winnen. De Rhetorici zeggen met grond: Additum cum virtute. Men heeft homerus wel eens verweten, dat hij eenige epitheta verkeerd plaatst. Die dat gedaan hebben, willen homerus te modern maken. Hij plaatst dezelve, waar ieder groot Dichter in dien tijd ze zoude geplaatst heb-
{==306==} {>>pagina-aanduiding<<}
ben. Waarlijk eene schoone stof tot eene Dissertatie voor eenen jongeling, die naar den graad van Doctor in de Letteren staat!

Bl. 241. r. 4.

Terwijl de herders zelv' nog onbelemmerd blijven, 


Homerus zegt: De herders joegen de honden er vruchte loos op aan. De vertaling is niet gelukkig.

Bl. 241. r. 14.

De schoonste maagdenbloem, der jongelingen stoet 
Gaat hand aan hand ten feest en rept den vluggen voet. 
Doorschijnend lijnwaad siert de maagdelijke schareh, 
En 't keurigste gebloemte omstrengelt haar de haren: 
Een krijgsgewaad omkleedt der jongelingen rij, 
Van balsem glinstrend, met een gouden zwaard op zij, 
Door zilvren koorden aan het ranke lijf gesloten. 
Veelvuldig is de smaak der jonge speelgenooten. 
Dan houden zij met kracht de handen zaamgevat, 
En draaijen, vliegend als een pottenbakkersrad; 
Dan weêr uiteengesneld, doorhupplen zij de reijen. 


Pausanias maakt ergens gewag van eenen dansrei in steen gebeiteld, welke gemaakt is naar deze Homerische verzen. De oude kunstenaars deden dat zeer dikwijls, hetwelk van de voortreffelijkheid dier poëzij getuigt. De overbrenging van 's gravenweert is uitmuntend. Echter gelooven wij niet, dat het kleed dier jongelingen wezenlijk van balsem glinsterde, maar dat homerus den glans van het kleed vergelijkt bij den glans van olie.


Onpartijdige Beschouwing van den toestand des Koophandels binnen de Vereenigde Nederlanden. In Brieven. VIII. Te Amsterdam, bij M. Schooneveld en Zoon. 1820. In gr. 8vo. 32 Bl. f :-8-:


Kunnen dan de Inkomsten der Schatkist niet verzekerd worden, zonder den Nederlandschen Handel te bederven? Door den Schrijver van een gedeelte der (boven vermelde) Onpartijdige

{==307==} {>>pagina-aanduiding<<}
Beschouwing. Te Amsterdam, bij M. Schooneveld en Zoon. 1820. In gr. 8vo. 78 Bl. f 1-2-:


Bedenkingen omtrent de mogelijkheid eener regelmatige invordering van sommige Belastingen, bij wijze van Hoofdgeld; briefswijze medegedeeld aan den Schrijver van het (boven vermelde) Antwoord. Te Amsterdam, bij Beijerinck en Willemsz. 1820. In gr. 8vo. 28 Bl. f :-8-:


Welke Belastingen zouden toch wel de beste zijn? Door den Schrijver van de Gevolgen der Omwenteling beschouwd. Een Vervolg op hetzelve. Te Amsterdam, bij P. den Hengst en Zoon. 1820. In gr. 8vo. 116 Bl. f 1-:-:

Wij hebben gepoogd, de stukjes, die van tijd tot tijd over den aard onzer tegenwoordige belastingen in het licht verschenen, met oogmerk om derzelver nadeelige strekking voor den handel aan te wijzen, zoo veel mogelijk spoedig te doen kennen. Doorgaans mogten wij daarbij het genoegen hebben, met lof van inhoud en geest dier geschriftjes te gewagen; op eenen toon van bedaardheid en grondige redenering gestemd zijnde, welke bij zulk een onderwerp niet zoo ligt te wachten was. Neen, men zegge wat men wille, waar het de uitzigten op een onbekrompen bestaan voor zich zelven en zijne kinderen, bij een zeer groot, aanzienlijk en belangrijk deel der natie, geldt, daar is geene stille berusting, noch zelfs louter bedachtzame en onderwerpelijke tegenspraak, te vooronderstellen: en het ware niet bevreemdend geweest, zoo een aantal onbevoegden, hetzij door eigene drift verblind, hetzij om anderen te vleijen en daarbij eene goede beurs te maken, met allerlei winderig geschreeuw en wilde, onbekookte plans ter verbetering waren voor den dag gekomen. Maar de Hollanders zijn waarlijk van eene hechtheid in hunne denkwijze, die hoogen lof verdient. En loopt de publieke nieuwsgierigheid ook somtijds weg met openbare en bijzondere schand- en schimpkronijkjes; ten aanzien van het genoemde, hoogstbelangrijke onderwerp hebben, onzes wetens, geene prullaria naam en opgang gemaakt.
De schrijver van No. 1 en 2 staat hier bovenaan. Een paar brieven, op spotachtigen toon gestemd, mogen eenige erger-
{==308==} {>>pagina-aanduiding<<}
nis hebben kunnen geven, doorgaans streed hij niet dan met waarheid en gezond verstand voor zijne zaak. Bij elk nieuw stukje klom de belangstelling, de overtuiging van 's mans helder in en volledig overzigt. Wij althans konden onze bewondering dikwijls niet weêrhouden, en hebben meestal te vergeefs naar tegenredenen gezocht, die zijn gestelde vermogten omver of voor het hoofd te stooten. Ook deze achtste brief, een onmiddellijk vervolg op den vorigen, spreekt weêr met daadzaken, daar hij doet zien, dat de fabrijken in Noord Braband, wel verre van geleden te hebben bij het laatstvoorgaande stelsel, in tegendeel in 1814 en 1815 beter, althans niet minder hebben gebloeid, dan bij deszelfs vereeniging met het Fransche rijk. Over het geheel schijnt de zaak, welke hij hier bepleit, die van den vrijen handel namelijk, als voordeelig voor den geheelen lande en de fabrijken zelve, meer en meer te zegepralen, daar wij onlangs een stuk van Engelsche belanghebbenden mogten lezen, deze leer niet min predikende, dan hunne beste schrijvers over het onderwerp sedert lang deden, en daar dat rijk, zoo dikwijls door andersdenkenden als een voorbeeld aangevoerd, zulke blijkbare bewijzen van slapheid, neringloosheid en armoede onder zijne onderdanen vertoont.
Eene andere zaak echter is het, bestaande wetten te berispen; eene andere, iets beters aan de hand te geven. Het laatste is de bedoeling van No. 2. En ziedaar! dezelfde vaste gang kenmerkt den man, bij deze, moeijelijke ja, maar vooral verleidelijke taak, om zich aan allerlei eigene bespiegelingen over te geven. Hij stelt ons geene nieuwe wetgeving voor, maar wil eenvoudiglijk die hebben teruggebragt, welke, te ontijdig ter zijde gesteld, hare voortreffelijkheid, door de latere proeven ter verbetering, slechts te meer bevestigd heeft gezien. Wij hebben hier het bewijs voor oogen, dat zij aan den eisch der schatkist voldeed, veel minder kostbaar was, en minder belemmering en ongenoegen veroorzaakte. Het schijnt derhalve, dat de vooroordeelen der Zuidelijke Nederlanders het éénige struikelblok moeten zijn, waarom deze inrigting, op den duur, buiten werking zou blijven: en te regt beweert de schrijver, dat, ingevalle eener volstrekte onmogelijkheid, om partijen te beduiden, dat derzelver belangen op dat punt wel kunnen zamengaan, eene

{==309==} {>>pagina-aanduiding<<}
linie van afscheiding het noodzakelijke en uitvoerbare middel is, dat overschiet.
No. 3 voegt inzonderheid nog eenige verbeteringen bij die, welke de andere reeds op het bewuste stelsel van den heer gogel had voorgeslagen, en doet tevens eenige daadzaken kennen, die geenszins onbelangrijk zijn. Het stukje kan eenigermate beschouwd worden als een overgang tot
No. 4, welks schrijver wij ook reeds kennen, en wel als een waarlijk zachtzinnig en geenszins bijsterzinnig man, die wèl redeneert, en zich noch tegen menschen, noch tegen stelsels ligt erg boos maakt. Hij wil, nu het er toch is, het tegenwoordige maar behouden, doch met de halve vermindering der gevorderde opbrengst, en met zoo veel meerdere vrijheid en gemakkelijkheid voor den koopman en fabrikeur, dat de voornaamste klagten van zelve vervallen; vertrouwende, dat de zedelijkheid en billijke eerzucht in dit geval meer zullen afdoen voor de rigtige betaling, dan, bij onvergenoegdheid enz., een geheel leger van kostbare beambten. Het overschietende deficit wenscht hij meest bij eene hoofdelijke belasting te zien gevonden, waartoe hij een plan en tarif opgeeft; meest, zeggen wij, want er komen ook eenige andere, nieuwe of vroeger gebezigde, direkte belastingen bij hem voor, in welke de drie heeren elkander somtijds ontmoeten. - Daar deze laatste het meest van alle redeneert, zijn natuurlijk ook de meeste aanmerkingen op zijn geschrijf te maken. Het komt ons, met anderen, voor, dat hij al te ongunstig over onzen grond spreekt. En gewis is zijn vertrouwen op de liberaliteit der handelaren, indien zij zelve slechts liberaal behandeld worden, niet zoo zeker, als de ondervinding, welke de andere voor zijn begunstigd stelsel aanvoert.
Wij hopen regt hartelijk, dat het een en ander zal strekken, om de algemeene denkwijze, zoo hier als elders, te verlichten en meer en meer te bezadigen; opdat de vorderingen en verwachtingen nergens te groot of te eenzijdig blijven. De Koning heeft nu, ten minste, een doorslaand blijk gegeven, dat Hij enkel het goede zoekt. Deze maatregel doet ons, om vele redenen, het grootste vermaak. Moge dezelve even gezegend in de uitkomst, als loffelijk in de bedoeling zijn!






{==310==} {>>pagina-aanduiding<<}

Verspreide Lettervruchten van Mr. Jan van 's Gravenweert. Te Amsterdam, bij J. van der Hey. 1819. In gr. 8vo. 214 Bl. f 4-10-:

Wij schrikten bij het Voorberigt! Van 's mans Regulus, berigt ons de Dichter, was een niet noemenswaardig getal exemplaren meer aanwezig. Hoe! waartoe heeft men dan de oplage gebezigd? Het werk van eenen man, die, sedert zijne eerste jeugd, (hij was, gelijk hij zelf ons zediglijk berigt, naauwelijks veertien jaren oud, toen hij het eerste der vijf Treurspelen navolgde, welke te Amsterdam de eer der vertooning genoten hebben) al zijne snipperuren aan de beoefening der Letterkunde en onze Dichtkunst meer bijzonder heeft toegewijd, en gerustelijk kan zeggen, de helft van zijn leven met deze beide steunsels van het beschaafd maatschappelijk bestaan te hebben doorgebragt; die de Ilias van homerus met zoo veel toejuiching nagevolgd heeft; en die zoo kiesch is omtrent hetgene hij het Publiek aanbiedt, dat hij niet alleen tallooze bruilofts-, verjaar- en lijkverzen terughoudt, maar ook (welk een heldenstuk!) een Treurspel, op zijn zeventiende jaar vervaardigd, ten vure heeft gedoemd, - zou men het werk van zulk eenen man door het vuur, of op eene nog minder betamende wijze, uit de wereld hebben geholpen! en dat wel zijnen Regulus, welken ook wij, Letteroefenaars, (het wordt ons hier zoo vriendelijk herinnerd) zoo veel lofs gaven, dat de groote man zich dien naauwelijks durft toeëigenen! Maar, verder lezende, bekwamen wij van onze verontwaardiging en schrik; want de Natie deed den Dichter regt; zijn Regulus is nog wel aanwezig, maar - was uitverkocht.
Bij dezen Regulus wordt nu ook het vers: Aan den Koning en het Vaderland gevoegd, aan Koning lodewijk namelijk. Voorts: Bij het graf van p.j. uylenbroek; Alexander en sisygambis, na den dood van darius; Hulde aan onzen Koning, uitgesproken door wattier-ziesenis; De schim van Keizer karel den V, bij de hereeniging der Nederlanden, onder Koning willem den I; Het Verbond der Edelen, in 1815; Vaderlandsche Uitboezeming, bij de roemvolle zege op napoleon; Afscheidsgroet aan wattier-
{==311==} {>>pagina-aanduiding<<}
ziesenis; en eindelijk: Het Verbond der Edelen, Treurspel; welk laatste stuk naar den prijs voor het meest voldoend oorspronkelijk Nederlandsch Treurspel dong, en hetwelk nu door den Dichter, (dien wij tegenover den titel van deze zijne verspreide Lettervruchten, naar het leven, en met den bril, door welken hij de voorwerpen beschouwt, op den neus, zien afgebeeld) ‘ook na de uitspraak der Klasse en de lezing der verdienstelijke werken zijner mededingers,’ bescheidenlijk verdedigd wordt, als een ‘goed Treurspel’ niet alleen, maar als het éénige, hetwelk een geheel Nationaal onderwerp naar den Hollandschen aard en denkwijze behandeld heeft, en als zoodanig misschien (waarom slechts misschien?) op meerdere onderscheiding of hoogere rangschikking aanspraak had mogen maken. (Met uw verlof,
Mijnheer van 's gravenweert! hier waait ons zulk een liefelijke geur van eigen' lof tegen, dat wij verpligt zijn, uw werk eenige oogenblikken ter zijde te leggen en een snuifje te nemen.)
Het schijnt, dat de Dichter meent, dat de uitgave, nu nogmaals, van het vers: Aan den Koning (lodewijk) en het Vaderland eenig opzien baren kan, en min of meer contrasteert met sommige andere; althans hij geeft daarvoor zekere soort van verdediging, betuigende, dat, schoon onder verschillende omstandigheden, het eene zoowel als het andere dezer stukken bewijs is van zijne grenzenlooze liefde voor zijn Vaderland en deszelfs onafhankelijkheid(!), welke hem altijd zullen blijven bezielen, hoe groot eene vlek men ook op zijne staatkundige handelwijze heeft trachten te werpen; hij verontschuldigt zulks met zijne jeugd, en roemt op zijne dankbaarheid jegens eenen anderen vreemdeling, aan welken alleen (let wel!) ik mijne openbare ambtsbetrekkingen te danken heb; (o grenzenlooze vaderlandsliefde!) verzekerende ons alverder, dat, onder de omstandigheden, welke Europa tot in de ingewanden geschokt hebben, twee derden van deszelfs denkende bevolking gewis meermalen van denkwijze en uitdrukking over dezelfde onderwerpen veranderd zijn. Reeds de titel doet voorts zien, en de inhoud bevestigt het, dat alles, wat wij hier ontvangen, al vroeger het licht zag, en slechts nu is bijeengevoegd, om dit elders verspreide, met het uitverkochte dichtstuk, der vergetelheid te ontrukken; weshalve wij niet behoeven te beoordeelen, maar met de aanmelding dezer vernieuwde uitgave volstaan kunnen.

{==312==} {>>pagina-aanduiding<<}

Voor het overige schijnt de Dichter te kennen te geven, dat hij ‘door geboorte of toeval in die betrekkingen geplaatst is, dat hij het Vaderland wezenlijk nuttig zou kunnen worden, en dus verpligt is, meer voor dat Vaderland, waarvoor wij zijn en moeten leven, te doen, dan deszelfs Letterkunde te beoefenen.’ (De man heeft, zoo wij meenen, eenen post bij de Registratie!) Ook is nu zijne openbare dichterlijke portefeuille geheel geledigd; en bij zijne kieschheid welligt, om niets dan meesterstukken te geven, gelooven wij niet, dat het Publiek genoegzamen grond heeft, om op eenen volgenden bundel te hopen; ten zij misschien de Dichter het oogenblik nog beleven mogt, hetwelk hij zegt, dat hij zou zegenen, waarop hij dat Vaderland het tweede meesterstuk van homerus, zijne Odysséa, en alzoo, op het spoor van pope en voss, - doorluchtige namen, naast welke hij zich naauwelijks (ei! waarom niet?) durft rangschikken, - dien geheelen Dichter zou kunnen aanbieden; waartoe intusschen de bij uitstek gunstige ontvangst en beoordeeling, in de Zuidelijke Provinciën vooral, zijner navolging der Ilias hem nog al eenigermate schijnt uit te lokken, en waartoe ook wij hem welmeenend aansporen, mits hij ons maar verschoone van zijne ingebeelde en belagchelijke Voorredenen.


Agatha, of het Grafgewelf; naar het Hoogduitsch van August Lafontaine. II Deelen. Met Platen. Te Leyden, bij A. en J. Honkoop. In gr. 8vo. Te zamen 720 Bl. f 6-10-:

Die eenen regt onderhoudenden Roman lezen wil, in eenen goeden smaak geschreven, vol belangrijke en ingewikkelde gebeurtenissen, gedurende het hopen, verlangen en wenschen, en eindelijk genieten, bij den handel der liefde, en daarop gelukkige, vrolijke ontknooping, bij welke slechts één enkele schelm voorkomt, die zijn loon krijgt, neme vrijelijk dit verhaal in handen, hetwelk hem in kennis brengt met de tot de meestmogelijke hoogte in liefde en vriendschap opgewondene harten, en hij zal zijn uur van uitspanning met vermaak doorbrengen, en meer dan eens zijne geestdrift voor het goede voelen opgewekt. Als voortbrengsel der kunst kan men

{==313==} {>>pagina-aanduiding<<}
mede tevreden zijn over de verdichting; en bij al het dikwijls herhaalde: ‘hoe het toch zoo komen, zoo in de war komen, en toch eindelijk nog te regt komen kan?’ moet men echter toestaan: volstrekt onmogelijk is het niet; en dit is toch wel het éénige, dat men te dezen aanzien in de romanwereld eischen kan. Agatha, de heldin des verhaals, is de éénige schoone en gelukkige beminde niet; hare vriendinnen hebben niets minder bekoorlijks en geen minder geluk. Maar de minnaars zijn ook zelve evenzeer belangrijk; en de ouders van allen zijn regt edele, voor elkander onderling berekende, lang vervreemde, en eindelijk zich wedervindende en gelukkige menschen. In één woord, om met den Schrijver zelven aan het slot, daar alles zoo heerlijk afliep, te spreken: ‘de roman levert den ganschen Tooneeltoestel van alle natiën, verlorene en wedergevondene kinders, verzoende vrienden, de Duivel zelf was er ook in gemengd, en een Engel.’
Wij wenschen der wereld vele zoo voortreffelijke menschen, en even braven gelieven even gelukkige uitkomsten. Heeft de Lezer smaak in lafontaine's verhalen, en is hij er nog niet verzadigd van, zoo durven wij het hem ook bij dit Grafgewelf beloven, en het zal een onschuldig vermaak zijn.






Redevoering ter nagedachtenis van N.W. Rauwenhoff, in leven Med. Doctor, enz. enz. Uitgesproken in het Genootschap Doctrina et Amicitia, den 18 Maart 1818, door H. Haakman, Med. Doct. Te Amsterdam, bij P. den Hengst en Zoon. In gr. 8vo. 58 Bl. f 1-12-:

Deze hulde aan een allezins achtingwaardig, hoogstverdienstelijk man, bewijs van wezenlijke vriendschap en opregte waardering, uitgesproken in eenen talrijken vriendenkring, en welke hulde inderdaad, ook als Redevoering, grooten lof verdient, durven wij gerust ter lezing aanprijzen, al is dan ook hier en daar de vurige Redenaar voor ons gevoel een weinig te weelderig en zwellend in zijnen stijl. Aan al de vrienden van rauwenhoff is voorzeker deze waardige viering van zijn aandenken welkom. Wie, voor het overige, werkelijke en werkzame verdiensten met dankbare hoogachting gevoelen kan,

{==314==} {>>pagina-aanduiding<<}
smaakt bij de lezing wezenlijk genoegen; en het voorbeeld van den waardigen overledenen kan niet anders dan tot navolging opwekken.





Verhandeling over een nieuwen Controleur of Lucht-thermometer, door Jan Cantzlaar, Koopman te Rotterdam, enz. aan wien het Zeeuwsch Genootschap de Zilveren Medalje heeft aangeboden. Te Middelburg, bij S. van Benthem. In gr. 8vo. 17 Bl. f :-11-:

Even voorzigtig als het geleerde Genootschap, willen wij geenszins verstaan worden, al de in deze Verhandeling vervatte stellingen volkomen toe te stemmen en als de onze aan te nemen. Het werktuig is, volgens den uitvinder zelven, niet tot scheikundige proefnemingen, maar alleenlijk voor dagelijksche waarnemingen van de temperatuur des dampkrings bestemd. De dampkringslucht is voor den thermometer de meest verkieslijke vloeistof; de Lucht-thermometer van c. drebbel, die niet slechts door de warmte, maar ook door de drukking des dampkrings wordt aangedaan, kon niet als thermometer dienen, en is daarom ook in onbruik geraakt; de uitvinding bestaat in eene kleine toevoeging aan den Controleur barometer, door namelijk boven aan de controleurpijp een' glazen cilinder of bol te doen blazen. De wijze der vervaardiging van het werktuig wordt aangewezen, en een paar bedenkingen opgelost; eene afteekening maakt alles duidelijk. De voordeelen van dezen Thermometer zijn: 1) de meerdere grootte der graden; 2) de meerdere gevoeligheid; 3) grootere gemakkelijkheid van waarneming; en 4) de mindere invloed van de terugkaatsing der stralen door muren of schuttingen.


Lektuur voor Vrouwen in den beschaafden Stand. Te 's Gravenhage, bij de Wed. J. Allart en Comp. 1820. In 18mo. 240 Bl. f 3-15-:

Zietdaar eene proeve, die jaarlijks met twee soortgelijke stukjes zat worden voortgezet, bijaldien maar eene voldoen-
{==315==} {>>pagina-aanduiding<<}
de inteekening den goeden aftrek waarborgt. Bij het eerste stukje wordt dan telkens, gelijk bij het tegenwoordige, een Almanak voor dat jaar gevoegd. Wij durven der schoone Sekse wel aanraden, dit eerste stukje met aandacht in te zien; en het zou ons zeer bevreemden, zoo een aantal waardige Vrouwen en lieve Meisjes met werd opgewekt om deze onderneming aan te moedigen. Behalve het bevallige titelvignet, is dit eerste stukje versierd met eene fraaije en net bewerkte afbeelding van hillegond wenssen, Echtgenoote van Mr. rombout hogerbeets, vervaardigd naar de oorspronkelijke schilderij bij Mr. j. scheltema; soortgelijk plaatje wordt bij ieder volgend deeltje beloofd, en de uitvoering van het werkje, op best velin papier, met eene nieuwe brevier letter, doet eer aan de drukpers. Maar, dit moge uitlokken, met reden zullen onze Lezeressen naar den inhoud meer nieuwsgierig zijn. Een loffelijke naijver, ten betooge, dat, ten aanzien van smaak en uitvoering bij zoodanige kleine lektuur, de Hollander voor geene andere Natie behoeft onder te doen, zette de Uitgevers aan; zij vonden meer dan éénen beoefenaar der fraaije letteren, die hen ter hand ging; en daar zij hope hebben van meerdere hulp, ook van andere bekwame en bevoegde vaderlandsche Vernuften, gelijk zij die allen uitnoodigen, en in het bijzonder ook de steller der Inleiding dit aanzoek aan onze vaderlandsche Vrouwen herhaalt, zoo vertrouwen zij, in het vervolg met dan oorspronkelijke stukjes te zullen geven, daar zij nu nog zich ook van eenige verdienstelijke overnemingen bediend hebben. Deze overnemingen meenen wij vooral onder de dichtstukjes herkend te hebben. Eene aangename, bevallige, onderhoudende en leerzame lektuur, voor verstand en hart, aan onze Vrouwen en Meisjes te geven, is het lofwaardig doel.
Alles wordt in vijf rubrieken gerangschikt: I. Vrouwelijke Aangelegenheden, Betrekkingen, Pligten en Genoegens. Hiervan ontvangen wij thans: 1) Beschaving der Vrouw. (Zoo is het opschrift, en zoo wordt dit stukje ook boven iedere bladzijde aangewezen, tot bl. 25 toe, waar men in het meervoud vrouwen leest; en dit bovenschrift laat men alzoo dan ook bij de twee nog volgende stukjes, tot I behoorende, voortloopen: dit is eene kleine vergissing; echter, daar men bij deze soort van werkjes, ook wat het uiterlijke betreft, zeer keurig moet zijn, wilden wij dezelve aanwijzen.) 2) Het oorspronkelijke en verbasterde vrouwelijk Karakter. 3) De Vrouw beheerscht den Man. Deze opstellen zijn alle zeer lezenswaardig, en waarlijk, zonder laffe vleijerij, uitlokkend voor de Sekse. II. Natuurkundige Onderwerpen. Eene kleine, maar fraaije verhandeling over het Licht. III. Levensschetsen van voorname Nederlandsche Vrouwen. Hier nu eeniglijk die der waardige matrone, welker beeldtenis het boekje versiert. (Het Latijnsche grafschrift van grotius is juist niet voor vrouwen en meisjes; maar broeder- of manlief mag

{==316==} {>>pagina-aanduiding<<}
het werkje ook wel eens inzien, en de vertaling van brandt is er bijgevoegd.) IV. Dichtstukjes en Gezangen. Nog al een aantal, van ongelijke, maar echter alle van meer dan middelmatige waarde. V. Kleine Romans en Verhalen. 1) De Miskenning. Nog al uitvoerig, en van zoodanig eenen inhoud, dat wij allen elkander miskennenden echtgenooten zoodanig eenen vaderlijken vriend, als hier alles te regt brengt, toewenschen. 2) Het eerste Nachtviooltje, of de keuze eener Vriendin. Een kort, maar lief en leerzaam verhaal.
Onze Schoonen mogen zelve proeven; zij ontvangen hier noch ongezond noch wansmakelijk voedsel. Het werkje vindt, des twijfelen wij niet, voorzeker zijn Publiek, en alzoo de Uitgevers voldoende aanmoediging.





Fabelen van Fenelon, uit het Fransch vertaald en met Aanteekeningen vermeerderd, door H.J. Meerman van der Horst, Schoolonderwijzer te Tongeren. Te Deventer, bij J.W. Robijns. In kl. 8vo. 152 Bl. f :-8-:

De vertaler dezer Fabelen van den beroemden fenelon heeft zich door dezen zijnen arbeid bij de Nederlandsche jeugd zeer verdienstelijk gemaakt. Dezelve toch zijn, gelijk men ook van eenen fenelon niet anders verwachten konde, aangenaam en zedelijk onderhoudend. Maar inzonderheid zijn de, meest mythologische, aanteekeningen van den vertaler, achter het boekje, voor kinderen van veel belang; want in de mythologie behoort men niet geheel onkundig te zijn, wil men niet dikwijls stuiten; en de metamorphosen van ovidius zouden wij in een boekje voor kinderen niet hebben aangehaald, en zulks om redenen, die wel te bevroeden zijn, en om welke wij dus liever zien, dat de kinderen mythologie uit aanteekeningen achter hunne boekjes leeren, dan uit ovidius. Ook is, in zulke geschriftjes, de uiterste naauwkeurigheid, bij de opgaaf der namen van Schrijvers, noodig; en shakspere, in plaats van shakespeare, ook niet onder de drukfouten genoteerd, hinderde ons. Philips II hadden wij gaarne wat puntiger ten aanzien van ons vaderland voorgesteld gezien. Dat het niet wel te gelooven is, dat een Sater tegen den H. hieronymus zoude hebben gesproken, staat er wat zonderling (bl. 121); en dat de Joodsche fabel, aldaar vermeld, bezijden de waarheid is, sprak, dacht ons, van zelf. - Deze vlekken zijn intusschen, in vergelijking der waardij van het overige, van geen belang; daarentegen is, b.v., de uitweiding, bl. 117, over het verband tusschen mythologie en bijbelsche overlevering, zeer geschikt, om kinderen van deze, zoo gewigtige, zaak een algemeen denkbeeld te geven.







{==317==} {>>pagina-aanduiding<<}

Boekbeschouwing.

Geschiedenis der Nederlandsche Hervormde Kerk; door A. IJpeij, Doctor en Hoogleeraar der Godgeleerdheid te Groningen, en I.J. Dermout, Secretaris van de Algemeene Synode der Nederlandsche Hervormde Kerk en Predikant te 's Gravenhage. Iste Deel. Te Breda, bij W. van Bergen en Comp. 1819. In gr. 8vo. LX, 554, en de Aanteekeningen 268 Bl. f 8-10-:

In het Mengelwerk der Vaderlandsche Letteroefeningen van 1817, bl. 649 en 650, verklaarde Recensent te verwachten, dat, in het hier aangekondigde werk van de Heeren ijpeij en dermout, onpartijdigheid de pen zou voeren. Met het hoogste genoegen betuigt hij thans, zijne verwachting welgegrond bevonden te hebben. Als hij slechts het noodige aftrekt van de, naar zijn oordeel, te hooge verdienste, welke hier, gelijk in andere geschriften van den Hoogleeraar ijpeij, aan Nederland en eenige Nederlandsche mannen, wegens het geheele werk der Hervorming, wordt toegekend, als ware deze daaruit en daarvan eeniglijk hervoortgekomen, moet hij erkennen, dat alles, naar zijn inzien, met de grootste onzijdigheid is geschreven. Hij geeft deswege te eer aan dit werk den hoogsten lof, omdat de geachte Schrijvers, met eene verwonderenswaardige nederigheid, denzelven, in hun Voorberigt, hebben afgewezen, op grond van overtuiging, dat zij hier en daar nog wel zouden hebben misgezien, en er leemten in hun werk zouden zijn overgebleven. Gematigdheid en onzijdigheid toch, schoon tot het zien en erkennen van waarheid gereedst leidende en onontbeerlijk, waarborgen echter geene onfeilbaarheid. En is dwaling, gelijk zij is, van alle menschelijk werk onafscheidelijk, zij eischt altijd verschooning, wanneer blijkt,

{==318==} {>>pagina-aanduiding<<}
dat men opregt waarheid gezocht, en genoegzame vlijt heeft aangewend, om ze te vinden. Alleen dán, wanneer verwaandheid, onkunde en verwaarloosd onderzoek tot valschheid leiden, verdient zij bestraffing, en verbeurt zij allen lof, dien men zich anders zou hebben mogen verwerven. Dit is, zooveel wij zien kunnen, hier nergens het geval. Bescheidenheid, grondige kennis, en oplettende, hier en daar misschien wat al te omslagtige, overweging van zaken, heerschen allerwegen, en het gansche werk bevat een' schat van kerkelijke geleerdheid, waarover men zich verbaast. Nu en dan schijnt alleen eenige vooringenomenheid en het feilen van het oordeel eenigen misslag te veroorzaken: en wie is daar vrij van? Wij herhalen dan: het werk, dat bovendien zoo vele misslagen van anderen verbeterd, en zoo veel, dat tot hier toe duister was, in het licht gezet heeft, verdient, te dezen aanzien, allen lof. Dan, ter boven aangehaalde plaatse uit de Letteroefeningen, wenschte Recensent ook, dat de geeerde Schrijvers zich met dit werk langzaam mogten haasten; en dat aan dezen wensch, even als aan zijne voorgemelde verwachting, voldaan zou zijn, kan hij, als hij opregt zijn gevoelen zal zeggen, niet verzekeren. In tegendeel dunkt het hem, ginds en elders, blijken te dragen van met te grooten spoed vervaardigd te zijn. Hij vreesde reeds, dat hij dat bevinden zou, toen hij in het Voorberigt las, dat het werk in Slagtmaand van 1819 al meer dan twee jaren was op de pers geweest, en hij daaruit scheen te moeten opmaken, dat het deels gelijktijdig geschreven en gedrukt werd. Het geheele ontwerp schijnt hem niet met gewenscht overleg gemaakt, noch eene laatste schaaf (zoo als men zegt) daarover gegaan te zijn. Althans daaraan schrijft hij de vele herhalingen toe, welke in het werk voorkomen, en in het vervolg nog wel noodzakelijk zullen moeten voorkomen; daaraan, dat het verhaal hier en daar omstandiger dan elders, en ten
aanzien van de orde dikwijls gebrekkig is; daaraan, dat men niet bepaald

{==319==} {>>pagina-aanduiding<<}
zeggen kan, hoe ver het ga, en waar het vervolg zal moeten aanvangen, - van den aanvang, namelijk, of van het einde, van leycester's bewind. Schier de helft van het geheele werk, bevattende de inrigtingen in de Nederlandsche Hervormde Kerk, met al wat daartoe behoort, hadden wij hier niet gewacht; van oordeel zijnde, dat dit eerst had moeten komen, als het geschiedkundig deel, in zijn geheel, gegeven was, wanneer zeker eene menigte der, altijd verdrietige, herhalingen afgesneden geweest zou zijn. - Doch het wordt tijd, dat wij het werk, door eene, zoo naauwkeurig mogelijke, opgaaf van deszelfs inhoud, waartusschen wij (opdat onze Lezers meer in staat mogen zijn het geheel te beoordeelen) onze aanmerkingen vlechten zullen, nader kennen leeren.
Na eene Lijst van vele honderden van Inteekenaren, en eene Opdragt aan Zijne Excellentie den Heer Baron van pallandt, Directeur-generaal voor de zaken van den Hervormden en andere Eerdiensten, uitgezonderd den Roomschkatholijken, enz. enz. volgt een Voorberigt, en daarna het werk zelf, welks eerste Afdeeling, van bladz. 1 tot 47, behelst voorloopige Aanmerkingen, betrekkelijk de Geschiedenis van de Hervorming der Christelijke Kerk. - Deze aanmerkingen moeten voornamelijk dienen ten bewijze van hetgene de Heer ijpeij elders beweerd heeft, dat het licht, waarvan de Hervorming der Kerk het gevolg geweest is, alleen is uitgegaan uit Nederland, en aan Nederlanders te danken was. Wat nu hier, ten aanzien van laurens koster en zijne uitvinding der Boekdrukkunst, gezegd wordt, beamen wij volkomen; maar wat vooral wegens onze zeker hoogstverdienstelijke landgenooten geert groete en erasmus (aan welke iets van den lof, die hun regtmatig toekomt, te ontnemen, wij voor heiligschennis houden) hier op nieuws beweerd wordt, dat namelijk de eerste de éénige verbeteraar van het hooge en lage schoolwezen, en de laatste de éénige hersteller der wetenschappen en letteren, en

{==320==} {>>pagina-aanduiding<<}
de eerste en grootste Hervormer zou geweest zijn, - dit houden wij voor overdreven. Wij wederspraken dit voorheen, in deze Letteroefeningen voor 1817, Iste Stuk, bl. 631 env., en voor 1818, Iste Stuk, bl. 719 env. Men tracht het hier (naar ons oordeel ter ongeschikte plaatse, althans met eene geheel ongepaste uitvoerigheid) te wederleggen. Het is wonderlijk. Wij dachten, het was onwederleggelijk. En dat denken wij nog, schoon hier (wie weet hoe dikwijls) herhaald wordt, dat het nu wel uitgemaakt zal zijn, dat wij ongelijk hadden, en dat alle onbevooroordeelden dit nu wel zullen toestemmen. Doch wij laten ons daarover nu niet verder uit, ons voorbehoudende, om dit, bij eene andere gelegenheid, te doen.
De tweede Afdeeling behelst de Geschiedenis van de Hervorming der Christelijke Kerk in de Nederlanden, van bl. 47 tot 161, en loopt tot op den afstand van karel V van de regering.
De derde verhaalt de Geschiedenis van de stichting der Hervormde Christelijke Kerk in dezelfde landen, van bl. 161-294, en gaat tot op den dood van willem I. - Van dit geschiedverhaal laat zich geen doorgaand verslag geven. Op deszelfs vorm zou niet weinig zijn aan te merken; doch ons bestek gedoogt niet, dat wij in bijzonderheden treden. De bewerking is niet gelijkmatig. Hier weidt het verhaal uit, daar is het zeer te zamen getrokken, ook wanneer het wel wat breeder gaan mogt. Het volgt de orde des tijds, maar springt dikwijls in denzelven (somtijds tot in onze eeuw) vooruit, en verzaakt nu en dan het geheele karakter van geleidelijke geschiedenis. Zoo doet het vooral van bl. 265 tot 293, inzonderheid in datgene, waar uitvoerig gehandeld wordt over kloosterlijke, geestelijke en kerkelijke goederen. Dit alles, dunkt ons, behoorde hier niet, en had, of onder eene volgende, of onder eene afzonderlijke rubriek, gebragt dienen te worden. Dit alles neemt niet weg, dat hier zeer veel voorkomt, waarop onze hiervoor gegevene lof, in den uitgebreidsten zin,

{==321==} {>>pagina-aanduiding<<}
van toepassing is. Daartoe behoort vooral het berigt wegens de Doopsgezinden, (schoon wij denken, dat het, zonder iets wezenlijks te verliezen, beknopter had kunnen zijn) - dat wegens de gevoelens en de onderlinge verdraagzaamheid der eerste Hervormden, - dat wegens de oproerigheden der Gentenaars onder hembyze, en derzelver gevolgen voor de Hervorming, enz.
Het verhaal van de stichting der Waalsche Kerk in Nederland, onder de vierde Afdeeling, van bl. 294-307, behaagt ons om zijne meerdere kortheid; doch het loopt mede het hoofdverhaal vooruit, en vermeldt niet slechts hare stichting, maar ook hare uitbreiding, tot op de herroeping van het Edict van Nantes. - Op bl. 300, in den laatsten regel, zoude de invoeging van het woord Roomschgezinde, vóór dat van Walen, de duidelijkheid bevorderen.
De vijfde Afdeeling geeft ons Historische Merkwaardigheden, tot nadere opheldering van de stichting der Nederlandsche Hervormde Kerk, van bl. 307 tot 337: Hiervan den geheelen inhoud opgeven, kunnen wij niet. Er wordt voornamelijk breeder uit elkander gezet, hoe Luterschen en Wederdoopers, die in Nederland de eerste Hervormden waren, waarbij zich vervolgens Zwinglianen, en later Kalvinisten, voegden, in den beginne broederlijk vereenigd waren; hoe de eenigheid met de Wederdoopers verbroken werd, toen vele hunner (waaronder echter ook slechte Luteranen en Zwinglianen hunne rol speelden) oproerig werden; hoe de Luterschen, eerst den grootsten, daarna den kleineren hoop uitmakende, als de gematigdste, bij de Wethouders der steden, die meest Zwinglisch- en Melanchthons-gezind waren, in het meeste aanzien stonden; hoe de Zwinglianen en Kalvinisten daarom gaarne onder den naam van Luteranen schuilden, en omtrent de leer van het H. Avondmaal zeer veel aan hen toegaven, hetgene willem I en de verbondene Edelen te vergeefs rie den, dat men algemeen doen zou; hoe de scheuring in Duitschland ook hier hare kwade gevolgen had, en al

{==322==} {>>pagina-aanduiding<<}
de niet Luterschen zich daarop vereenigden met de Walen, en de belijdenis van guido de bres aannamen, waarbij zich de Melanchthonianen voegden, hetgene het getal der Luterschen zeer deed afnemen; hoe de Nederlandsche Hervormden, bij en na alva's komst, verstrooid werden, zich daarna weder verzamelden, en willem I zich bij hen voegde; hoe zich vervolgens ook de Luterschen hier vestigden, waarbij inzonderheid wegens hunne gemeenten van Woerden en Kuilenburg; eindelijk, hoe ook de Doopsgezinden, die velen tegen zich hadden, door willem I beschermd, en door 's lands Staten gehandhaafd werden, schoon zij hier en daar veel leeds hadden te verduren.
In de Historische Aanmerkingen over de Kerkeördening, onder de Nederlandsche Hervormden ingevoerd, komt, in de zesde Afdeeling, bl. 337-361, voor, het berigt wegens de onderscheidene ontwerpen, daarvan van tijd tot tijd gemaakt, - de verschillende beginselen, waarvan de geestelijkheid en de regering daarbij uitgingen,- de aanhoudende onaangenaamheden daarover, en de verwarringen, daaruit in Vlaanderen, en daarna in Holland enz., onder leycester, ontstaan, - schandelijk gedrag der Hervormde Kerkelijken van dien tijd, vooral in Vriesland, - en wat er alverder over de Kerkeördening is voorgevallen, en hoe het, sedert, tot de tegenwoordige inrigting, in de verschillende gewesten, gekomen is; waarbij wij opmerken, dat, op bl. 353, reg. 12, het woord Utrecht, gelijk uit het vervolg duidelijk blijkt, bij misslag is uit de pen gevloeid. Nog merken wij aan, dat, hetgene van bl. 348-352 voorkomt, ons dunkt, hier, in het berigt wegens de Kerkeörde, kwalijk geplaatst te zijn, en, als vervolg der geschiedenis, met de noodige verandering had dienen ingevlochten te worden in het vorig verhaal, op bl. 258 of daaromtrent.
In de nu volgende zevende Afdeeling, bl. 361-427, worden Historische Aanmerkingen gemaakt, over het bestuur der Nederlandsche Hervormde Kerk. Daar zich

{==323==} {>>pagina-aanduiding<<}
dit bestuur naar de Kerkeördeningen regelt, volgt van zelf, dat hier weder niet weinig herhaling voorkomt. Wij achten het noodeloos, het beloop dezer aanmerkingen bijzonder op te geven, en melden alleen, dat de Heeren Schrijvers van dit werk de overdrevene gevoelens van kalvijn en voetius, over de oppermagt der Kerkelijken ten aanzien de Kerk, wraken, en zich voor het gematigder begrip, waarnaar de Regering zich steeds rigtte, verklaren. - Voorts wordt hier ook gehandeld over de opleiding tot en de beroeping van Leeraren, over het onderscheid tusschen Predikanten en Profeten, over Proponenten, hunne examina, bevestiging van Predikanten, hunne beroeping, (men ziet, dat de orde niet zeer geregeld is) over het jus patronatus, vooral in Vriesland (verbazend omslagtig) enz. In hoe verre dit alles hier te zijner plaatse sta, laten wij daar; maar, zoo ja, dan hadden, dunkt ons, de bijzonderheden van bl. 265 hier behoord.
De Godsdienstleer der Nederlandsche Hervormde Kerk is het gewigtig onderwerp der Historische Aanmerkingen, in de achtste Afdeeling, van bl. 427-479. Derzelver beloop is dus: In de eerste dertig jaren van de Hervorming der Nederlandsche Kerk was de Godsdienstleer der Protestanten onvast en wankel. In de hoofdzaak was men het eens; omtrent min belangrijke stukken verschilde men, gelijk erasmus, luther, zwingli en vervolgens kalvijn verschilden. De Walen waren eerst Lutersch-, na 1532 Kalvijnsch-gezind. - Over de vroegste godsdienstige geschriften, waarnaar zich de gevoelens in de Noordelijke gewesten rigteden. - De Katechismus van kalvijn, bij de Walen al spoedig na de uitgaaf aangenomen, niet zoo ras bij de Nederlandsch-Duitschen, die tot het midden der zestiende eeuw Zwinglisch waren, en eerst den Katechismus van alasco, den kleineren van micron, en des laatsten Korte Ondersoekinge des Geloofs, waarin de leer des H. Avondmaals begrepen was, (alles in den geest van zwingli) gebruikten. Tot

{==324==} {>>pagina-aanduiding<<}
1619 toe was de leer der Nederlandsche Hervormde Kerk, ten aanzien van het Avondmaal, ongelijk aan zich zelve, ja zij was het nog lang daarna, en zij is het nog heden, daar haar formulier, om die plegtigheid te houden, verschilt met de Nederlandsche Geloofsbelijdenis en den Heidelbergschen Katechismus. Zelfs ten aanzien van de Voorverordening en Voldoening zoowel, als van het H. Avondmaal, was de leer der Nederlandsche Hervormde Kerk, op ruim de helft der zestiende eeuw, Zwinglisch. Daarna vereenigden zich de Nederduitschen al meer en meer met de Kalvinische Walen, verdragende elkander niet alleen, maar zich tot ééne Kerkgemeenschap verbroederende. - Volgens de Symbolische Leerboeken, later Formulieren van Eenigheid genoemd, (zijnde de Nederlandsche Geloofsbelijdenis en Heidelbergsche Katechismus, welke in en na 1566 werden aangenomen) waren de Nederlandsche Hervormden Kalvinisten; maar, volgens de Liturgische Kerkschriften waren zij Zwinglianen, en zoo zijn zij dus nog, als deels Kalvinisten, deels Zwinglianen, aan te merken, hoezeer zij elkander, vooral in het voorst der zeventiende eeuw, bestreden hebben. - Berigt wegens de Nederlandsche Geloofsbelijdenis en den Heidelbergschen Katechismus. Hoe, door wien, en waartoe zij werden opgesteld. Niet, om een regel des geloofs te zijn. Zelfs een formulier van eenigheid was de Nederlandsche Geloofsbelijdenis niet van den beginne aan. Zij werd het eerst in 1566; maar daarom nog geen geloofsregel. Dit te zijn, had zij nooit bedoeld, en zij werd het eerst later, niet openlijk, maar heimelijk, naar de averegtsche denkbeelden van sommige heetgebakerde
geestelijken, alleen door de verbittering der gemoederen tegen anders gevoelenden. Ook het doel harer onderteekening was niet, dat men zou verklaren, wat men geloofde, maar wat men zou leeren. - Hoe men op de Leycestersche Synode, in 1586, schoon het den Staten niet geviel, de vaststelling verkreeg, dat zij onderteekend moest worden, op bedreiging van af-
{==325==} {>>pagina-aanduiding<<}
zetting, zonder echter, vóór 1619, zijn oogmerk daarmede te bereiken. - Overeenstemming der Nederlandsche Geloofsbelijdenis met de Fransche. - Berigt wegens deze. - De Heidelbergsche Katechismus. - Hoe die, in de Nederlanden, allengs tot dat aanzien is gekomen, dat hij algemeen is aangenomen, schoon niet algemeen onderteekend vóór 1619. - Formulieren van onderteekening, toen ontworpen. - De Waalsche Leeraars onderteekenen den Katechismus niet, maar de Geloofsbelijdenis, de Dordsche Kanons, en, sedert 1686, zekere bepalingen omtrent de leer der voorverordening en de verdorvenheid der menschelijke natuur. - De leer der Nederlandsch-Duitsche Hervormde Kerk was dan, in den beginne, Lutersch-Erasmiaansch, wat later Erasmiaansch-Zwinglisch-Melanchthoniaansch, en is daarna Zwinglisch-Kalvinistisch geworden, ‘zonder dat het volk en vele leeraars het wisten, terwijl sommigen het niet, en anderen het wel weten wilden, waaruit verdeeldheden ontstaan zijn, die op scheuring zijn uitgeloopen.’ De Nationale Synode van 1619 heeft het echt Kalvinische met het te weinig verstane Zwinglische zoeken te vereenigen, en daarom de Liturgische schriften, die in den geest van zwingli gesteld zijn, niet naar de Geneefsche gevoelens veranderd. ‘Hadden, vóór dien tijd, van den
beginne af aan, de Kalvijnschgezinde leeraars zich zoo uitgedrukt als de Dordsche Synode leden, en hadden Zwinglischgezinden niet de oorspronkelijke gevoelens van hunnen aanhang te verre getrokken, zoo zouden welligt beide partijen het harnas niet tegen elkander aangetrokken, maar elkander wel verdragen hebben.’ Vele Hervormde Leeraars hebben ook na 1619 de betwiste leerpunten verder, dan de Dordsche Vaders, gedreven, en zich veroorloofd, bij het gebruik der Liturgische schriften, daarin willekeurige veranderingen te maken, en zich van sommige gebeden niet meer te bedienen. - De Waalsche Kerk is altijd Kalvinisch gebleven.

{==326==} {>>pagina-aanduiding<<}

Van bl. 479-521 wordt, in de negende Afdeeling, over den openbaren Godsdienst der Nederlandsche Hervormde Kerk, dat is over prediken, bedienen der Sacramenten, onderwijs uit den Katechismus, en gebeden, gehandeld. (Het gezang wordt wel mede, gelijk het tot den openbaren Godsdienst behoort, genoemd; doch daarvan komt hier niets voor. Men spreekt daarvan onder de volgende Afdeeling, die de Liturgische schriften ten onderwerp heeft, waar het, dunkt ons, niet behoorde.) Hier wordt de geheele inrigting van den openbaren eerdienst, onder de Nederlandsche Hervormden, in den vroegsten tijd, beschreven, van elk van deszelfs deelen afzonderlijk gesproken, welke veranderingen daarin van tijd tot tijd gemaakt werden gemeld, enz. Ook van de Kerktucht, en het sluiten en ontsluiten van het Hemelrijk, - van het eerst in het geheel niet vieren, daarna plegtig vaststellen der viering van Kers-, Paasch- en Pinkster-feesten, zelfs gedurende twee dagen, en van het prediken op Nieuwjaars- en Hemelvaarts-dagen, wordt gehandeld. Zelfs van het bijzonder katechetisch onderwijs, dat bezwaarlijk tot den openbaren Godsdienst kan betrokken worden, - van het aannemen van ledematen, - van de eerst afgekeurde, daarna ingevoerde, orgelmuzijk in de kerken, en eindelijk van de afkondigingen van den predikstoel, na geëindigden Godsdienst, wordt verslag gedaan.
De laatste of tiende Afdeeling gaat, van bl. 521-554, over de Liturgische schriften. - Wat men er door te verstaan hebbe, van waar zij oorspronkelijk zijn, hoe zij zijn ingevoerd, enz. wordt gemeld. Op de Synode van Holland en Zeeland van 1574, waar de Zwinglianen den boventoon hadden, werd bepaald, geene andere te gebruiken, dan die achter den Katechismus gedrukt waren; doch men liet het, op de Nationale Synode van 1581, vrij, om zich, in de tweede vraag van het, in 1574 aangenomen, formulier des Kinderdoops, al dan niet aan de woorden, de leer, die hier geleerd wordt, te houden. Hierover wordt te regt de wijsheid der Sy-
{==327==} {>>pagina-aanduiding<<}
node geprezen, die de uitbarsting van geschillen tusschen Kalvinisten en Zwinglianen voorkomen wilde, en daarbij herinnerd het deswege, in 1613, gebeurde met uitenbogaard en episcopius, te Amsterdam, waar de Leeraars plancius en van der heiden niet zoo wijs en gematigd waren als de Synode. - Volkomen gezag verkregen deze geschriften eerst in 1619, toen orde gesteld werd op derzelver revisie. Zij werden doorgaans slordig gedrukt, en, zelfs als daartoe besloten was, voor het vervolg niet genoegzaam gezuiverd. - Derzelver lof. - Nog wordt gehandeld van de Evangelieboeken, op de scholen gebruikt, - van Bijbelvertalingen, (waarvan reeds breed gesproken was op bl. 110-113, hetgene hier gedeeltelijk herhaald wordt) - inzonderheid van utenhoven's vertaald Nieuw Testament, dat regtmatigen lof erlangt, - en eindelijk van het Psalmgezang, vooral van de armzalige en kreupele berijming van datheen, die, zeker niet naar verdienste, alle andere verdrong, - van marot's en
beza's psalmen, bij de Waalsche gemeenten aangenomen, - van den voormaligen afkeer van andere kerkliederen, en van de vergeefsche pogingen, om die in te voeren.
Nu hebben wij nog te spreken van de Aanteekeningen, welke, in grooten getale, bij dit werk gevoegd, doch niet onder den tekst geplaatst, maar, hetgene wij zeer goedkeuren, in een afzonderlijk boekdeel van wel 268 bladzijden, met eene kleinere letter gedrukt, verzameld zijn, zoodat men ze, onder het lezen, naast zich hebbende, gemakkelijk kan raadplegen. Behalve de aanwijzing der Schrijveren, waarvan men zich in het opstellen van dit werk heeft bediend, bevatten zij alles, wat men, tot opheldering, bevestiging, uitbreiding enz., noodig geacht heeft bij het geschrevene te voegen, en hier en daar zelfs vrij breede berigten wegens zulke bijzonderheden, als men in den tekst zelven gemeend heeft niet te kunnen opnemen. Men vindt ook daarin veel keurigs, en alles in denzelfden geest

{==328==} {>>pagina-aanduiding<<}
als het werk gesteld. Zij zijn een voortreffelijk gedenkstuk van der Schrijveren vlijt en uitgebreide belezenheid, in het vak, dat zij bearbeid hebben.
Wij sluiten dit verslag met te zeggen, dat wij, onder het lezen van andere werken van den Heer ijpeij, zoowel als van het tegenwoordige, (want zijn Ed. alleen schijnt hier de pen gevoerd te hebben) meermalen gedacht hebben aan de overeenkomst, welke zijn Hoogeerw. heeft met den door hem zoo hooggeschatten erasmus, daarin, dat hij, zoowel als deze, schielijk schrijft, en het geschrevene onverwijld uitgeeft. Erasmus zelf erkende dit als een gebrek. Fateor (schrijft hij, Opp. T. IX. p. 556.) me mea omnia praecipitare verius, quam edere. Sic est ingenium, et agnosco culpam; en p. 879. Quidquid edo, abortus verius est, quam partus. Hoc vitium mihi penitus insitum est. Non fero recognoscendi taedium, non premondi moram, non elimandi, quod deformatum est, diligentiam. Doch wij herinneren ons hierbij, wat beatus rhenanus, in Vita erasmi, apud batesium, p. 206, van hen zeide, die den grooten man deswege bitter verwijt deden, hetgene ten aanzien van den Hoogleeraar ijpeij van vrij wat toepassing is: Proferant nobis in medium tot tamque utilia scripta, tam sancta, tam cordata, quot ab Erasmo Christianus orbis accepit. Wie zich, door veelvuldig nuttig schrijven, eenigzins, als erasmus, verdienstelijk maakt, mag ook wel eenig deel hebben aan de verschooning van een gebrek, dat hij met hem gemeen heeft, en dat men hem gaarne vergaf. Mogt er zich echter niemand, in hooger graad, aan schuldig maken, dan erasmus!





Leerredenen, door Herman Muntinohe. Te Groningen, bij J. Oomkens. In gr. 8vo. 304 Bl. f 2-10-:

Tien Leerredenen, welker inhoud als een zachte dauw

{==329==} {>>pagina-aanduiding<<}
in het gemoed van den lezer afdaalt. In de eerste treden wij met den keurigen, eenvoudigen spreker, met den grondigen Oosterling tot de beschouwing van de Natuur, naar aanleiding van het heerlijk natuurdichtstuk, den CIVden Psalm. Daar toont hij ons, den leidraad des gewijden Dichters volgende, Gods onbeperkte almagt, allesomvattende wetenschap, onnavorschbare wijsheid, alles vaderlijk verzorgende liefde, alles vervullende overaltegenwoordigheid, door ons het oog te doen opslaan naar den hemel, ons te doen herdenken de eerste vorming der aarde, en opmerken hare tegenwoordige inrigting, benevens die van alle schepselen, die haar bewonen, en dat deze alle ieder oogenblik van God afhankelijk zijn. Zoo vinden gereeden ingang de gezindheden, die de spreker, op grond van deze beschouwing, van ons eischt, en worden wij zachtelijk bestuurd, om op te volgen zijne raadgevingen ter verwerving van deze gezindheden. - In de tweede worden wij gestemd tot dat gevoel van Gods alwetendheid en alomtegenwoordigheid, hetwelk den Dichter van den CXXXIXsten Psalm bezielde, toen hij, waarschijnlijk in een tijdstip, dat hij door zijne vijanden bij Saul werd aangeklaagd, alsof hij hem naar kroon en leven stond, door dezen werd vervolgd, in woestijnen zijn heil moest zoeken, en, misschien in eene bergspelonk, door de duisternis overvallen, inzonderheid de 18 eerste verzen van dien Psalm zamenstelde. - In de derde, over Spr. XXX:1-6, vinden wij de belangrijke aanmerking, dat de woorden: tot Ithiel, tot Ithiel en Uchal, met eene kleine verandering der Hebreeuwsche klankstippen, dus kunnen vertaald worden: Ik bezwijk, o God! ja ik bezwijk, o God! en heb mij stomp gedacht; ingevolge welke vertaling dan de zaken, die in den tekst liggen, deze zijn: 1. Welke moeite de mensch ook aanwende om na te denken over God, deszelfs natuur blijft voor hem steeds onbegrijpelijk. 2. Hoe onbegrijpelijk God
voor ons zij, zijn woord leert ons echter zoo veel van Hem, als genoegzaam is, om op Hem,

{==330==} {>>pagina-aanduiding<<}
in al onze nooden en voor al onze behoeften, een onfeilbaar vertrouwen te vestigen; en zoo veel van Hem te weten, is noodig en toereikend tot onze gelukzaligheid. 3. Dieper in de kennis der Goddelijke natuur te willen dringen, kan zelfs tot strafbare dwalingen verleiden. - De vierde (uitgesproken in den winter) behelst, uit Jez. XLV:15, de troostleer, dat God, schoon Hij zich al eens verborgen houde, toch altijd het karakter behoudt van verlosser en heilaanbrenger, en herinnert, zoo tot onzen troost als tot onze leering, hoe wij jegens God, vooral in eenen tijd, waarin Hij zich zoo diep verborgen houdt, moeten gezind zijn. - De vijfde, naar Matth. XIII. 31 en 32, (de gelijkenis van het mosterdzaad) handelt over de ontwikkeling van het Christendom, langzaam, uit een klein en onaanzienlijk begin, tot verbazende uitgebreidheid en grootheid. - De zesde, naar Matth. XIII:33, (de gelijkenis van het zuurdeesem) over de, wel krachtige, maar tegelijk dikwijls verborgene en stille, werking van het Evangelie tot veredeling en verbetering des menschdoms. - De zevende is over Matth. XXV:1-13. (de gelijkenis der vijf wijze en vijf dwaze maagden.) In deze vinden wij de, voor de uitlegging van zoo menige plaats in de Brieven der App. gewigtige, en den Neologen den pas afsnijdende, aanmerking, dat, indien al de App. Jezus wederkomst nog bij hun leven verwachtten, zulks hun niet alleen niet schaden, in tegendeel waakzamer maken kon. - De achtste Leerrede, over Matth. XXV:13, is toepassing op de vorige. - De negende heeft ten tekst Hand. IV:32a. De eensgezindheid der eerste Christenen bestond in eensgezindheid in de hoofdzaak des Evangelies - in genegenheden of begeerten - in beginselen en oogmerken - in karakter of geaardheid. Schoone schets der eenheid, die kan en moet plaats grijpen! - De tiende handelt over 2 Cor. III:1-3, en beschouwt eenige trekken van de voortreffelijkheid der werkingen van
den H. Geest, zoo als die door Jezus Christus ons geschonken wordt, op het hart der menschen.







{==331==} {>>pagina-aanduiding<<}

Kerkelijke Redevoeringen en Aanspraken bij de opening en sluiting van de eerste Vergadering der Evangelisch-Luthersche Synode in het Koningrijk der Nederlanden, zoo door Z. Excell. den Heere Staatsraad, Directeur-generaal voor de zaken der Hervormde Kerk enz., als door G.H. Lagers en J. Schultz; met een Voorberigt van den laatstgenoemden. Te Amsterdam, bij B. Kramer en Zoon. 1819. In gr. 8vo. 144 Bl. f 1-10-:

Het belangrijk voorberigt geeft den dankbaren lof aan Z.M. voor Hoogstdeszelfs vaderlijke zorg, ook voor het Kerkgenootschap, van hetwelk hier sprake is, en toont de noodzakelijkheid der nu ingevoerde organizatie, ter naauwere vereeniging der Evang. Lutersche Gemeenten in dit Rijk, onder één gemeenschappelijk Kerkelijk bestuur; terwijl het tevens de geschiedenis van dezelve, en van de nu het eerst gehoudene Synode, opgeeft. De Aanspraken zijn, zoo als men die van zoo voortreffelijke mannen bij zoodanig eene gelegenheid verwachten mogt. De Redevoeringen, zoo ter opening der Synode door den Weleerw. lagers, als ter sluiting door den Weleerw. schultz, over Ephez. IV:15, 16. en vs. 3-6, prijzen zich allezins aan, door eenvoudige welsprekendheid en overredende kracht; zoodat deze bundel niet alleen een aangenaam en blijvend aandenken is voor de Lutersche Gemeenten in ons vaderland, maar tevens hartelijke vreugde over den Christelijken geest, dien dezelve ademt, aan iederen weldenkenden zal geven, en deze geest zich bij iederen lezer krachtig zal voelen opgewekt en versterkt.






{==332==} {>>pagina-aanduiding<<}

Handleiding omtrent de Leerredenen over de Lijdensgeschiedenis des Heilands, jaarlijks te houden in de Hervormde Christelijke Gemeente, bijzonder ten platten lande. Door Alexander de Koning, Predikant te Sliedrecht. Te Dordrecht, bij J. de Vos en Comp. In kl. 8vo. XII en 96 Bl. f :-12-:

De Heer de koning heeft door de uitgaaf van deze Handleiding eenen wezenlijken dienst bewezen. Het is, namelijk, gelijk de Schrijver zegt, moeijelijk, de geschiedenis van het lijden des Heeren op eene gepaste wijze ter behandeling op den kansel te verdeelen. Hij helpt den Leeraar, die alleen staat, zulks doen op onderscheidene wijzen, het getal der lijdensteksten tot het mogelijkst kleine en mogelijkst groote gebragt, en laat eene duidelijke aanwijzing aangaande het gebruik van dit boekje hetzelve voorafgaan. Het is niet alleen voor den Prediker, maar ook voor de Gemeente; en wij wenschen, om het belangrijke der Lijdensgeschiedenis onzes Heeren, dat van hetzelve zoo algemeen mogelijk worde gebruik gemaakt; aan de vervulling van welken wensch wij ook niet twijfelen.





Handleiding voor het onderwijs in den Christelijken Godsdienst. Door G. Benthem Reddingius, Th. Dr. en Predikant te Assen, enz. Te Groningen, bij W. Zuidema. In kl. 8vo. 34 Bl. f :-2-8

Dit boekje onderscheidt zich van de andere, ons bekende, daarin, dat het enkel teksten uit het N.V. ten bewijze aanvoert, en dezelve telkens achter ieder hoofdstuk eenvoudig opgeeft, opdat leeraar en leerling dezelve zouden naslaan, en het onderwijs alzoo tot het naslaan en het onderzoek van den Bijbel dringe. Het acht de bijbelsche geschiedenis reeds aan den leerling

{==333==} {>>pagina-aanduiding<<}
bekend, en, den Natuurlijken Godsdienst mede vooronderstellende, bepaalt het zich alleen tot den Geopenbaarden, en houdt geloofs- en zedeleer vereenigd. Voor het overige doet het den Godsdienst kennen, als hebbende den gezegendsten invloed, zoowel op het tegenwoordig als toekomend leven; en heeft ook deze Handleiding dat stelselmatig aanzien niet, hetwelk bij menig ander leerboek zoo weinig uitlokt. Wij gelooven gaarne, dat de steller zelf niet alleen, maar ook menig ander, naar dezen leidraad goed onderrigten kan. Evenwel, wij voor ons, die zoo menig leerboek beproefd hebben, stellen dit niet boven, maar nevens vele andere, reeds in gebruik, en meenen, dat ieder onderwijzer best doet, met zich niet aan een en hetzelfde boekje, en bij iederen leerling, te binden. De ondervinding leerde ons, dat men bij velen niet vooronderstellen kan, hetgene dit boekje vooronderstelt, en ook dáár, waar die vooronderstelling geldend is, doorgaans toch op het hier verzwegene terugwenken moet; hetgene vooral ten aanzien der Bijbelgeschiedenis, en om het eigen Bijbelonderzoek te bevorderen, zoowel als om het bevattelijke en bruikbare, wel eenige meerdere aanwijzing in het leerboekje zelf verlangen doet. Onder de nieuwere leerboekjes, die wij iederen leeraar verzoeken in te zien, en hetwelk, bij sommige leerlingen gebruikt, zeer goede diensten zal doen, tellen wij dit werkje voorzeker. Het heeft de volgende Hoofdstukken: 1.) Geopenbaarde Godsdienst in het gemeen; de Christelijke in het bijzonder. 2.) God. 3.) De Menschen. 4.) J.C., Gods Zoon, Mensch en onze Leeraar. 5.) Lotgevallen en hooge waardigheid van Jezus. 6.) De H. Geest. 7.) De Christelijke Godsdienstigheid in h t algemeen. 8.) De zedelijke verbetering. 9.) Een Christelijk deugdzaam leven. 10.)
Invloed van den Godsdienst op ons tijdelijk geluk. 11.) De Eeuwigheid. - Bij het opgeven der Hoofdstukken het boekje nog eens doorloopende, mogen wij het goede, dat wij van hetzelve zeiden, van heeler harte bevestigen.



{==334==} {>>pagina-aanduiding<<}

Kort Onderwijs tot Belijdenis en Beoefening van den Christelijken Godsdienst. Te Groningen, bij W. Zuidema. In kl. 8vo. 12 Bl. f :-1-8

Door twee Hervormde Predikanten vervaardigd, en opzettelijk voor meerbejaarden en gehuwden, die belet worden, door uitvoeriger onderwijs, zich te oefenen. Dit boekje geeft daarom dan ook alleen het allernoodzakelijkste, en laat den onderwijzer overvloedige ruimte tot verhalen en mondeling onderwijs. Hetgene van buiten geleerd wordt, is maar weinig. Een kundig Leeraar zal hier, in het bedoelde geval, eene genoegzame handleiding vinden.





Dissertatio physiologico-pathologica inauguralis de Foetu intra Foetum, quam &c. publico et solemni examini submittit Abrahamus Capadose. Lugd. Batav. apud Viduam M. Cyfveer, Joh. fil. 8vo. 106 pp.


D.i. Natuur-Ziektekundige Inwijdingsverhandeling, over Vruchten binnen Vruchten besloten, enz.

Deze verhandeling draagt de beslissendste blijken van de uitmuntende vorderingen des schrijvers in natuur- en geneeskundige kennis, waarvan hij reeds in zijne, door de geneeskundige faculteit te Leyden bekroonde, verhandeling zulke uitstekende blijken gegeven had. Het onderwerp wordt er voornamelijk geschiedkundig in behandeld, en alle eenigzins opmerkelijke gevallen van plant- of dier-vruchten, welke zelve bevrucht bevonden werden, vindt men hier opgezameld, het verhaal van dezelve moge voor het overige waarschijnlijk zijn of niet. De schrijver, echter, is verre van alles, wat dienaangaande verteld wordt, voor goede munt op te

{==335==} {>>pagina-aanduiding<<}
nemen, schoon hij elk der verhaalde gevallen niet opzettelijk met de fakkel der oordeelkunde toelicht. Van de best bewezene voorbeelden geeft hij zinrijke verklaringen, in het bijzonder van de bij den mensch voorkomende, welke hij niet zonder grond aan overbevruchting toeschrijft. De verhevene bespiegelingen, welke wij hier en daar vinden, over het alleven der Natuur, over ééne kracht en ééne stof in dezelve enz., desgelijks het geheele eerste hoofdstuk over de bevruchting der delfstoffen, beschouwen wij als het schuim, hetwelk zich boven een gistend vocht vertoone, en een bewijs is, dat hetzelve nog niet geheel is uitgegist. Dit bij hem geschied zijnde, zal hij met ons overtuigd wezen, dat naauwkeurige onderscheiding het éénige middel is ter verkrijging van ware wetenschap.





Duitschland en de Revolutie. Door J. Görres. Uit het Hoogduitsch vertaald. Te Amsterdam, bij J.C. van Kesteren. 1819. In gr. 8vo. 219 Bl. f 1-10-:

In langen tijd namen wij geen boek met zulk eene hooggespannene verwachting in handen, dan dit, hetwelk in geheel Duitschland zoo veel opgang gemaakt, de eer van het verbod genoten, en den Schrijver die der vervolging geschonken heeft. Wij verwachtten daarin eene klare, krachtige, met geestdrift en vuur, maar toch ook voor het Algemeen, dat is duidelijk geschrevene blootlegging van den tegenwoordigen staat der betrekkingen in Duitschland tusschen de Vorsten en Volken, en eene ontwikkeling der middelen, om die zoo veel mogelijk te vereffenen. De naam des Schrijvers benevelde die hoop wel een weinig, wanneer wij ons in hem den hoogvliegenden Idealist voor den geest bragten, die zich in meer dan ééne wetenschap niet ongelukkig geoefend heeft, maar de gaaf niet bezit, (die aan wel meer Duitschers onzer dagen ontbreekt) zijne denkbeel-
{==336==} {>>pagina-aanduiding<<}
den omtrent dezelve helder, en ook voor het gemeene menschenverstand bevattelijk, voor te dragen. Doch wanneer wij ons dan weder zijnen Rheinischen Merkur voor den geest bragten, dit blad, zoo geheel in den volkstoon geschreven, dat geheel Duitschland daarmede was ingenomen, en hetwelk den publieken geest en de regtmatige verlangens der Duitschers in 1815 zoo zeer in de hand werkte, - dan schepten wij weder moed, en hoopten, niet alleen iets zeer belangrijks, maar ook iets zeer verstaanbaars te lezen; te meer, daar wij niet konden denken, dat men een duister en in Hieroglyphen ingewikkeld boek zou hebben verboden. Dan, onze verwachting werd grootstendeels te leur gesteld. Er heerscht in dit werk een duistere, ingewikkelde stijl, vol beelden, niet zoo duidelijk als de meestgezwollene Oostersche, waarin de Schrijver zekerlijk zijne geleerdheid heeft willen ten toon spreiden, hetgene hem echter bij zeer vele Lezers weinig tot aanbeveling zal strekken. -
Zoo noemt hij b.v. het geld ‘eene algemeene wereldkracht, welke in een bestendig systool en dyastool uit het algemeen middelpunt naar den omtrek en weder naar het midden terugstreeft,’ - de nieuwere Volksvertegenwoordiging ‘eene antithesis tegen de thesis der beambtenwereld, in wier antagonismus de strijd zoo lang duurt, tot eindelijk de nuttige synthesis gevonden is;’ om nu niet meer, en nog wel ergere, staaltjes bij te brengen. - Daarenboven viel de geest van dit boek ons tegen. Wij herkenden daarin terstond den echten Schellingiaan, die schijnbaar zeer voor Godsdienst en Christendom ijvert, maar, wanneer men ten slotte vraagt, wat de Schrijver eigenlijk meent, ons op de zalige Middeleeuwen, het onafhankelijk bestaan der Roomsche Geestelijkheid, en den onbelemmerden invloed van den Paus wijst; die, terwijl hij den tegenwoordigen tijd uit den mond van het verledene om al deszelfs nietigheid en schijngrootheid wel zeer ernstig bestraft, (waarschijnlijk ook om ongodsdienstigheid) van eene ‘scheppende wereldkracht’ droomt, ‘die, toen

{==337==} {>>pagina-aanduiding<<}
zij in den Hermesbeker de elementen het eerst gemengd had, en de krachten nu bruisend, gistend, sissend en donderend door elkander vlogen, in vele mislukte scheppingen, die de bergen thans in zich besluiten, haar vermogen beproefd heeft, eer zij de regte maat in haar werk heeft kunnen treffen;’ (bl. 150) aldus het Christelijk denkbeeld van eene almagtige en vrije scheppende Godheid verzakende. (Men weet, dat schelling Pantheïsmus en het Roomsche geloof zeer goed weet te vereenigen.) De voorkeur, aan het Catholicismus gegeven, is op vele plaatsen zelfs zeer stootend. Sedert het eeuwfeest der hervorming (lezen wij bl. 76) ‘was de sedert lang aanwezig zijnde overmoed onder de Protestanten in Duitschland tot eenen onverdragelijken graad geklommen.’ Een paar bladzijden verder lezen wij van een verbond tegen den Paus, van zinspelingen (die de Schrijver afkeurt) op de Jezuiten, enz. De uitmuntende wessenberg, dien elk braaf en verlicht Roomschgezinde als ijveraar voor de regten der Duitsche Kerk, en tegenstander van ultramontaansche beginselen, eerbiedigt, wordt gezegd, ‘zich, tot het doordringen eener onzuivere zaak, achter de wereldlijke magt te verschuilen, en dus de Kerk te verraden.’ Bij deze ultra-katholijke gevoelens voegt zich natuurlijk eene teedere liefde voor de Middeleeuwen, en voor het leenstelsel: de zoogenaamde historische partij in Duitschland, tot welke de Schrijver erkent te behooren, wenscht de zalige tijden der eenheid in het Rijk terug, welke vooral door de Reformatie verbroken is: wij hooren hier voor het eerst, ‘dat de Middeleeuwen in geenerlei kunst of wetenschap door
geenen anderen tijd konden overtroffen worden, en door het Keizerdom eene wetgeving had den begonnen te vestigen, tot welke nog geen volk zich verheven had.’ (Bl. 141.) o Die heerlijke tijd van het vuistregt! o die heerlijke wetgeving van pijnbank, en radbraken, en verbeurdverklaren, en heksenprocessen! o die uitmuntende wetenschap, die aan den

{==338==} {>>pagina-aanduiding<<}
leiband van aristoteles liep, en die onvergelijkelijke scholastiek! - Doch spotten wij niet met de laatste. Zij was ‘eene levendige gymnastiek, waardoor de Natie eene scherpte, behendigheid en kracht bekwam, tot welke wij niet, dan op eenen afstand, kunnen naderen.’ Verwonderen wij ons hierover niet. De Duitsche school van Wijsgeeren, tot welke de Heer görres behoort, is in hare hooge vlugt tot de duisterheid en den onzin der Scholastieken (het gewest der wolken van aristophanes) genaderd. Het is daarom ook niet te verwonderen, dat, bij zoo verwarde begrippen, ook de stijl duister moet zijn; ‘waarom men (volgens den uitmuntenden borger) in de taal en de geschriften dier Mystieken geenen of slechts een' verwarden zamenhang, en eene ongewone, duistere manier van spreken aantreft.’ (*) Inderdaad is de orde in deze Verhandeling zeer moeijelijk te vinden: er wordt wel eerst over den staatkundigen, daarna over den (uitwendig) Godsdienstigen toestand van Duitschland, en dan over de gisting in het Rijk der Letteren gesproken; maar dit beslaat slechts ruim de helft des werks: de andere helft zijn aanmerkingen, waarin het verband (ook bij gebrek van eenige verdeeling in Hoofdstukken of doorloopend Register) zeer moeijelijk te vinden is. Bij het derde stuk, omtrent den geest der Studenten, wordt natuurlijk ook van den moord van kotzebue gesproken. Wij erkennen gaarne, dat de toon, waarop dit feit hier behandeld is, ons ergerde.
Het schijnt, dat hij kotzebue voor des doods waardig erkent, en de daad meer voor onregelmatig, dan voor misdadig houdt. Zelfs voert hij den dader sprekend in, om hem van misdadigen hoogmoed

{==339==} {>>pagina-aanduiding<<}
vrij te pleiten. En hier vooral schijnt de duistere, verwarde geest, die het hoofd van sand en anderen op hol bragt, ook in onzen Schrijver gevaren: het grootste gedeelte der Apologie van sand is zoo verward, als de denkbeelden, die den moordenaar aandreven, en kon, volgens den aard der zaak, ook niet wel anders zijn. Dat men sand om het reine der bedoeling (vrij van eigenbelang) verdedigen wil, gaat niet: men zou, op denzelfden grond, ravaillac, jacques clement, louvel, en misschien balthazar gerards, kunnen verontschuldigen.
Wij kunnen, na al het gezegde, onmogelijk begrijpen, hoe dit boek in Duitschland verboden is geworden, zoo niet dezelfde geest van vrees en wantrouwen, (uit de zelfbewustheid van schuld geboren) die ook het spelen van den willem tell heeft verboden, hier voor een spook van eigene verbeelding geschrikt heeft. Eensdeels toch is het boek te duister voor den grooten hoop, (op welken men toch, zoo eene Omwenteling moet worden daargesteld, voornamelijk werken moet, en waarop de Engelsche Radicalen dan ook wel hoofdzakelijk werken;) anderdeels (waarvoor men meest zou kunnen vreezen) heeft de Schrijver zelf gezorgd, dat althans verlichte Protestanten zijne grondbeginselen niet zullen aannemen. Waartoe dus het verbod, dan om den trek naar de verbodene vrucht op te wekken en te scherpen? Trouwens, dit moet altijd het gevolg eener gestrenge Censuur zijn. In Engeland heerscht sedert 1688 vrijheid van drukpers: er zijn sedert wel onlusten, maar geene omwenteling geweest. Deze vrijheid heerschte bijkans onbepaald, ook in Duitschland, vóór de Fransche Omwenteling; en daardoor bleef misschien dat Rijk voor die Omwenteling bevrijd. In Frankrijk, daarentegen, heerschte vóór 1789, gelijk in Spanje vóór 1820, de Censuur; en men weet de gevolgen.
Nogtans zou men ons zeer kwalijk verstaan, wanneer men dacht, dat wij alle nut aan dit boek ontzeiden.

{==340==} {>>pagina-aanduiding<<}
In tegendeel is het voor de betere kennis der partijen bij onze oostelijke naburen van veel belang. Men moet de thans in Duitschland naar eene vrije Staatsregeling verlangende Burgers niet alle onder ééne klasse rangschikken, noch vooral met de Fransche Revolutionnairen van 1792 verwarren. De laatste waren, of vijandig, of op zijn best onverschillig, omtrent den Godsdienst: de aanhangers van het oude, daarentegen, gaven eene sterke gehechtheid aan den van ouds heerschenden Roomschen Godsdienst voor. In het conflict dier twee partijen zien wij dus den strijd van het ongeloof, somtijds met vrome overtuiging, echter somtijds ook met bijgeloof, als een kenmerk van beide, heerschen. In Duitschland is het anders. De zoogenoemde historische partij, welker verdediging görres op zich neemt, wilde een groot gedeelte van het oude, van de Middeleeuwen, en de onafhankelijkheid der geestelijke goederen: de andere partij, of die der Vorsten, verzette zich (en doet het nog) tegen de eischen van het Hof van Rome, wil onbepaalde verdraagzaamheid, en heeft nog onlangs de Godgeleerde Faculteit van Munster ontbonden, omdat zij die stuiten wilde. De omwentelaars in Frankrijk streefden naar het allernieuwste, en zouden de Geschiedenis wel hebben willen verdelgen: de Ultra-Royalisten wilden le bon vieux tems, tot zijn leenstelsel en tienden en heerschenden (verdrukkenden) Godsdienst toe. Doch die historische partij in Duitschland, welke ‘eenen Keizer aan de spits van het Rijk plaatsen en erfelijk verklaren, daarnaast tot verdediging der vrijheid een' Duitschen Koning wilde benoemen,’ (dien van Pruissen??) ‘en dan de Hertogen, Graven, Prelaten enz.
rondom die beide Opperhoofden verzamelen wilde,’ die zelfde partij begeerde ook ‘voor het Volk eene tweede Kamer ter vertegenwoordiging in het Rijks-Parlement,’ (görres, bl. 10;) terwijl de Vorstenpartij, of de vijanden van het Deugdverbond, de Volksvertegenwoordiging als de pest schuwde, en met de oude spreuk schermde:

{==341==} {>>pagina-aanduiding<<}
Alles voor, maar niets door het Volk. Daarbij voegde zich dan ook de Adel, die onder napoleon uit deszelfs ootmoedige dienaars bestaan had, en haastte zich, terwijl het Volk in Frankrijk voor de herstelde troonen vocht, om de trappen van den troon te bezetten, en van het Volk te zeggen, ‘dat het slechts, gelijk onnutte dienstknechten, zijn' pligt omtrent de Majesteit gedaan had, en meer niet.’ Natuurlijk heeft dit nu wel die vele excentrieke hoofden, waarvan Duitschland vooral op de Hoogescholen zoo vol is, in de verbittering, tot onvoorzigtige en somtijds misdadige stappen verleid; de edele zucht naar vrijheid is door Schellingiaansch-mystieke droomen ontluisterd geworden, (bij welke, daar hun de gronden der zedelijkheid mangelen, de middelen tot bereiking van het doel onverschillig moeten zijn;) maar tevens hebben zeer vele waarachtige, edele vrienden van hun Vaderland en deszelfs wettige Regenten de noodlottige verblinding der Vorsten betreurd, die, om niets van hun aloud gezag te verliezen, hunne beste vrienden, die hun bloed voor hen gestort hebben, van zich verwijderen, en het oor leenen aan die vleijende saletjonkers, welke in het uur der beslissing gerust te huis bleven, terwijl een arndt, een jahn, en andere Braven, met pen en kling den overweldiger bestookten. Hoe men de Volken nu op deze wijze misleid heeft, zelfs dáár, waar zij reeds vrije staatsregelingen bezitten, dit toont ons görres in verscheidene staaltjes ongemeen treffend, en, naar het schijnt, volkomen naar waarheid, aan. De hoogte, waarop thans de belastingen in de Pruissische Rijn-provinciën staan, moet schrikbarend zijn. Behalve het drukkende tol-tarif, heeft men van den brandewijn drie vierde gedeelten
van den prijs geëischt, door de daarop volgende sluiting der stokerijen velen menschen gebrek doen lijden, en door den eisch van een' vijfvoudigen grondlast den verarmden wijnbouwer tot de bedreiging genoodzaakt, om, wanneer men daarop bleef aandringen, de wijnstokken omverre te houwen; van

{==342==} {>>pagina-aanduiding<<}
al de liberaliteit der vorige jaren is slechts eene krijgswet overgebleven, welke, onder het voorwendsel van hooge verpligtingen, de geheele bevolking, zonder uitzondering, tot den krijgsdienst verbindt. (Bl. 75.) Men moet in het werk zelf lezen, hoe de traagheid van sommige, de verkeerde woelingen van andere Staatsmannen (uit de school van napoleon) de verwachtingen van geheel Duitschland te leur gesteld hebben, zoowel in Pruissen en Hessen, aan welke men staatsregelingen onthield, als zelfs in Beijeren, Baden, Saksen en Nassau, welke die bekwamen. Het verrigte in Hanover en Wurtemberg, vooral het laatste, wordt geprezen: dit heeft zijne staatsregeling ‘langs constitutionele wegen en in eene vredelievende overeenkomst met de Regering zelve toebereid, en dezelve nu op eenen inderdaad onwrikbaren grondslag bevestigd.’ Elders werden de stappen der Gemeenten, om b.v. het alverslindende Oorlogsdepartement te besnoeijen, zeer kwalijk opgenomen, en in Baden de vergaderingen der Kamer zelfs geschorst.
Doch, behalve deze belangrijke berigten, is in dit boek vooral het slot opmerkelijk. Wij hebben hier het klaarste bewijs, dat helderheid van denkbeelden ook duidelijkheid van stijl met zich brengt. Zeer lezenswaardig zijn 's mans voorslagen omtrent de inrigting der Volksvertegenwoordiging. Hij wil geenszins den Adel afschaffen, maar dien ook volstrekt geen' onbepaalden of uitsluitenden invloed overlaten. Het gezond verstand zegepraalt hier bij hem over den geest der Middeleeuwen. Hij toont de nadeelen aan van het systema der twee Kamers, waarin de Adel (met de Geestelijkheid) altijd de belangen van den troon tegen den derden stand zal handhaven, en dezen dus in alles te leur stellen; terwijl de gemeenschap tusschen de standen is afgesneden, en de Kamer der Pairs of nutteloos, of impopulair is. (bl. 194, 195.) Daarentegen wil hij ééne Kamer van Vertegenwoordiging, maar in drie Curiën: 1.) De Gemeenten, of den Beroepsstand, weder in de

{==343==} {>>pagina-aanduiding<<}
banken van stedelingen en landbewoners, en deze op nieuws, wat te kunstig, naar de bezittingen, elk in twee banken verdeeld. 2.) Den Adel, of Weerstand, ook in twee banken; den ouden Adel, en den Adel door verdienste. 3.) De Geestelijkheid, of Leerstand, in eene tweede bank met Afgevaardigden der Universiteiten vereenigd. Men zou, naar mate der onderwerpen, bij curiën of banken kunnen stemmen. Vooral dringt hij aan op eene innige vereeniging, tot welzijn des geheels, van den ouden Adel en dien door verdienste. Hij voorspelt uit deze toegevendheid omtrent de wenschen des Volks de heilzaamste uitwerkingen, dringt echter voornamelijk aan op verheffing van het godsdienstig gevoel, met eene verlichte denkwijze verbonden, (hier schijnt hem een betere geest aan te waaijen) en eindigt met zeer treffende aanspraken aan den derden stand, dien hij voor overdrevene nieuwigheidszucht en een verlangen naar omwenteling, - meesterlijk, overtuigend, zelfs welsprekend geschreven, - aan den Adel, dien hij tot inschikken en tijdige aflegging van ijdelen hoogmoed, - aan de Geestelijkheid, die hij tot prediking van orde en rust aan het Volk, maar ook aan de Vorsten van regt en billijkheid, en nakoming hunner beloften, vermaant. Het doet ons waarlijk leed, dat wij deze schoone aanspraken niet grootstendeels kunnen mededeelen; maar één staaltje zijn wij toch, na al de gedane berisping, als een blijk van onzijdigheid, aan onze Lezers verschuldigd.
‘Wat zullen wettige vorsten, doorgaans goedhartig en welmeenend als de onzen zijn, met de schaduwen eener magt uitvoeren, welke slechts een tiran werkelijk bezitten en handhaven mag, en die voor hen slechts het hemd van den Nessus is, hetwelk in het bloed van den Centaurus gedoopt, hen tot een doodelijk verderf zoude verstrekken. De regenten-geslachten, die met het volk uit de diepte der eeuwen zijn opgekomen, met hetzelve eensgezind denken en daarmede verbonden zijn, moeten niet, als Impera-
{==344==} {>>pagina-aanduiding<<}
tors, door middel van bajonetten, doode letters, banformulieren en kabinets-orders heerschen, maar als vaders in den kring hunner huisgezinnen, door den eerbied aan den ouderdom verschuldigd, door de liefde der bloedverwantschap, door het vertrouwen, hetwelk dikwijls beproefde wijsheid en geregtigheid grondt, door de achting, die overal de zedelijke waarde gebiedt, en door de neiging, welke de harten onderling vereenigt, het gezag voeren.’ - Amen!
Ware het geheele boek zóó gedacht en zóó geschreven, wij zouden hetzelve ruimschoots moeten goed. keuren. Maar nu is slechts het einde en niet alles goed.
De Vertaling heeft misschien wel een gedeelte onzer aanmerkingen omtrent den stijl te haren laste. Wij hebben het Oorspronkelijke niet gelezen; maar hier en daar blijkt duidelijk, dat de Vertaler den Schrijver niet verstaat, en slechts Hoogduitsche woorden taliter qualiter door Hollandsche doet vervangen, zonder den zin te begrijpen. Ook stuiten de tallooze bastaardwoorden en kunsttermen ons nog meer dan de Duitschers, en moesten dus, ten deele althans, een weinig omschreven, of zelfs wel weggelaten zijn. Aan zulke hoogvliegers moest geen Vertaler van den gewonen stempel zich wagen.





Perikles van Athene. Door Mr. C.J. van Assen. In 's Gravenhage, bij de Wed. J. Allart en Comp. 1819. In gr. 8vo. 95 Bl. f 1-:-:

De geleerde en keurige Schrijver levert ons, onder dezen titel, twee Voorlezingen in de Maatschappij van Nederlandsche Letterkunde te Leyden. In de eene wordt perikles als mensch beschouwd en geprezen; in de andere wordt hij voorgesteld, als zich zelven verdedigende en zediglijk verheffende, in de hoedanigheid van staatsman. Beide zijn met zeer veel kennis van Grieksche zeden en Grieksche, inzonderheid Atheensche zaken geschreven. In de eerste vinden wij, als ter inleiding, een bevallig tafereel van jeugdigen bloei en kracht eens staats, in de gansche geschiedenis van Hellas te aanschouwen, maar vooral in het schoonste tijd-
{==345==} {>>pagina-aanduiding<<}
perk van Athene. Dit was de eeuw van perikles. Zijn stand, zijne afkomst, zijne opvoeding en onderwijs worden geschetst; waarbij wij en de Grieksche verdeeling der belangrijkste wetenschappen en de uitmuntende leermeesters leeren kennen, die hem in dezelve onderwezen. Al spoedig bragt hij het verworvene in beoefening, inzonderheid door eene welsprekendheid, die zoo eenvoudig als krachtig schijnt geweest te zijn Na hem als den man van talent en smaak te hebben geschetst, gaat hij over, om zijn karakter te doen kennen. Regtvaardigheid, mannenmoed, of grootheid van ziel, en ingetogenheid zijn, in den geest der Ouden, hier voorgesteld als de hoofddeugden, welke hij met vele stalen bewezen wordt uitnemend betracht te hebben. Veel belangrijks komt hierbij, natuurlijk, voor, ter opheldering der geschiedenis, vooral op die punten, welke niet zonder duisternis en onzekerheid zijn omtrent het behandelde onderwerp. En niemand zal het ligtelijk zonder vermaak lezen, wat ter vereering van een groot man en ter zuivering van den naam eener voorbeeldige vrouwe, met oordeel en kunde, wordt in het midden gebragt. Fraai is het slot, gelijk zoo menige plaats, waar de behandeling eene vrijere vlugt toelaat, bovenal; en hoe
kan dit ook anders, daar de welsprekendheid der Ouden hier met die van onzen landgenoot zoodanig ineensmelt, dat het moeijelijk is, elk het zijne, naar billijkheid, toe te wijzen?
Het andere stuk vorderde meer kunst. Niet van assen, maar perikles wordt daar geacht te spreken. Dit zet, evenwel, een eigenaardig belang aan het vertoog bij, dat anders ligt iets eentoonigs zou hebben verkregen. Ook kunnen wij in hetzelve over geene stijve onnatuurlijkheid klagen, al is het ook, dat de geest van den vorigen spreker het stuk nog duidelijker als het zijne, dan de veelvuldig gebezigde uitdrukkingen van perikles als dat van dezen kenmerken. Het doel is, den man, als hoofd van den Atheenschen staat, te doen kennen in volle waarde, en derhalve ook datgene in een goed en loffelijk licht te plaatsen, wat somtijds anders plagt beschouwd te worden. Het komt ons voor, dat zulks den Schrijver zeer wel gelukt is. s Mans volksgezindheid in het bijzonder wordt uit de edelste beginselen, uit de verstandigste begrippen afgeleid. Zijne vredelievendheid kenmerkt zich als de verhevenste deugd. En zelfs zijne zucht tot pracht wordt (als door hem) niet slechts verde-
{==346==} {>>pagina-aanduiding<<}
digd op eene wijze, die voor Atheners volstrekt onweêrstaanbaar was, maar ook in zulk een waarlijk schoon licht geplaatst, dat den vitlust zelven de moed ontzinken zal. Hoe dit echter uitvallen moge, perikles was een groot man. Dank zijnen Lofredenaar, die ons hem zoo wèl leerde kennen! is gewis de betuiging van menig een'. En wij hebben niet meer te doen, dan nog een staal uit te zoeken, om van assen's stijl te doen kennen. Wij nemen het uit de eerste Redevoering, in het begin.
‘Nooit was bij eenig volk der oude of nieuwe wereld de opeenvolging der meest beslissende gebeurtenissen zoo snel, of de gelukkige ommekeer in zijne staten zoo groot en treffend, als hier (te Athene.)
De zegeteekenen van miltiades praalden wel op de velden van Marathon, maar xerxes rukte aan om ze uit te roeijen, en overstroomde geheel Griekenland met zijne tallooze heerschanen. Leonidas lag verslagen: Thebe en Thessalië bragten demoedig het slaafsche offer van water en aarde. De Athener liet tempelen en Goden aan het wrekend zwaard des verbolgen' vijands, en vlugtte, niet wetende waar zich henen te keeren. Maar hij was nog onbewust, dat hij den redder zijns vaderlands in zijne schepen met zich voerde; hij kende nog de grootheid niet van zijnen medeburger themistocles, wien de heilige liefde voor het vaderland en de edele zucht naar den roem van miltiades geene ruste gaven, en niet eerder de afgematte oogen lieten sluiten, voordat Griekenland was bevrijd, en de zegeteekenen van Salamis die van Marathon hadden overschaduwd.
Heerlijk was inzonderheid het loon van Athene voor dit moedig tarten der grootste gevaren.
Het verwoeste Athene herrijst uit zijne puinen. De muren, aan wier einde zich de wijde haven opent voor den rijken handel ter zee, heffen zich weder op. Volkplantingen trekken uit naar de verschillende streken der wereld. De zoon van miltiades vervolgt de vlugtende Perzen ter zee en te land, en versiert Athene met Aziatischen buit. Ziet de tinne van den tempel van Minerva op marmeren zuilen rijzen,’ enz.





De Moederliefde, in vier Zangen, door J. Immerzeel, Jun. Te Rotterdam, bij J. Immerzeel, Jun. 1819. In gr. 8vo. Behalve Opdragt en Voorberigt, 93 Bl. f 1-16-:

Zoo rijk onze Nederlandsche Dichterenschool is in onder-
{==347==} {>>pagina-aanduiding<<}
scheidene voortbrengselen van goeden smaak, even zoo beveelt zich het alhier aangekondigde Leerdicht, over het geheel genomen, door zijnen rijkdom van gedachten, voorstellingen en versieringen. Het is eene vrije navolging van het Fransche Gedicht: l' Amour maternel, par Mme B *****, te Parijs in 1811 uitgegeven. De Dichter vond daarin zoo veel schoons, dat hij het der navolginge waardig achtte; en de Opdragt aan zijne eigene Wederhelft, op den dag harer zevende bevalling, bewijst, door den eenvoudigen, doch bezielden toon, zijne hooge vooringenomenheid omtrent deszelfs inhoud. Het kon alzoo naauwelijks missen, of de navolging moest, in zulke handen, gelukkig slagen.
Zeer eigenaardig is de schildering, in den eersten Zang, van het ongenoegzame eens kinderloozen echts, van de verrukking bij het eerste uitzigt op den huwelijkszegen, en van het eerste oogenblik van de bevalling der echtvriendin.
Dit tafereel gaat voort, in den tweeden Zang, met de schets van het moederlijk gevoel bij het zogen van haar wicht, door haar als hooge pligt beschouwd.
De derde Zang meldt de kinderlijke en maagdelijke ontwikkeling der welopgevoede dochter, tot op het tijdstip, dat deze, op den leeftijd van vijftien jaren, door eene godsdienstige belijdenis, openlijke hulde aan haren Schepper bewijst.
De vierde Zang, eindelijk, maalt de dochter, in haar jeugdig leven, betooverende door hare schoonheid, door hare moeder naar de stad vergezeld, doch aldaar op het ziekhed ter neder geworpen, met alle moederlijke zorg opgepast en aan het leven hergeven, tot daar zij zich in de min van een edelaardig jongeling verheugt, met hem zich door den echt verbindt, en de moeder zelve, als aan hare bestemming voldaan hebbende, zachtkens in den dood ontslaapt.
Uit deze korte schets blijkt, dat eene welgekozene eenheid het gansche Gedicht verbindt. Het spreekt van zelf, dat hier en daar door den Dichter episoden gebezigd zijn tot afwisseling, contrast of bevestiging. Dus vinden wij, reeds in den eersten Zang, het voorbeeld der Joodsche Hanna, die Jehova om eene telg smeekt, en, in den derden, den brand in de danszaal te Parijs, bij Napoleon's huwelijk met Maria Louiza, in 1810, alwaar de Prinses Pauline van Schwartzenberg, uit angstige moederliefde, haar leven opoffert. Ook mangelt het geenszins aan dichterlijke versieringen, die zoo zeer tot de levendige en bezielde poëzij behooren. Dus le-
{==348==} {>>pagina-aanduiding<<}
zen wij, in den eersten Zang, bij de beschrijving der ontdekking van Frosines zwangerschap:

Frosines heil luikt op in al haar wezenstrekken. 
Zoo zien wij Zefirs aâm de regendroppen lekken 
Van 't veldviooltje, door de stortvlaag overstroomd; 
Zoo rijst weêr Febus op, die 't stormgeweld betoomt, 
En vaagt den hemel rein van damp en neevlig duister, 
En dost het vochtig veld in diamanten luister. 


En vervolgens:

Nu kan ze in 't drok gewoel van 't onverschillig leven 
Zich niet aan 't zoet besef der echtvreugde overgeven; 
't Moet alles stemmen in haar zwijmelhoog genot, 
En beeldspraak zijn van min en hoop op 't zaligst lot. 
Ze ontwijkt dan met haar gâ de luide stadsvermaken, 
Om op 't onschuldig land bedaarder vreugd te smaken. 
De jeugdige natuur spreidt hier haar groeijend schoon, 
Naauw half ontwikkeld nog, reeds heerlijk hen ten toon, 
En spelt uit bot en knop, gezet, gereed te ontsluiten, 
De schatten van den oogst, die uit haar' schoot ontspruiten. 
Zij zien er 't prille loof de takjes zamen slaan, 
Die onder 't groen verdek der digtgetroste blaân 
Een schuilplaats welven doen voor 't schroeijend zonnebranden, 
Het zilvren beekje rolt langs geurge klaverlanden 
De zachte kreukjes voort, en slingert keer op keer. 
Frosine vindt hier 't beeld van 's aardrijks lente weêr: 
Hier kiemt, hier groeit, hier knopt, al wat haar valt in de oogen, 
En schetst de zaligheid, die haar houdt opgetogen; 
Daar zingt de nachtegaal in 't boschje, blij te moê, 
Zijn gaaike in 't eenzaam nestje een minneliedje toe, 
En door dit tijdverdrijf doet hij haar 't borstje blaken, 
Om over 't jong gezin met moederzorg te waken; 
Ginds breidt de tortelduif, bij klaaglijk mingeluid, 
De vlerkjes over 't bed der teedre jongen uit, 
En tart, hoe zwak ze ook zij, bestoken haar gevaren, 
Den hagel van de jagt, den klaauw der adelaren. 


Dan, hoe schoon enkele schilderingen ook zijn mogen, en hoe zeer de vloeijende maat en toon, over het geheel genomen, voldoen, zijn ons echter nog aanmerkelijke feilen voorgekomen, welke wij de vrijheid nemen alhier mede te deelen. Het gansche stuk wordt door den Dichter als eene navolging opgegeven. Het verschijnt als zoodanig in Neder-
{==349==} {>>pagina-aanduiding<<}
landsch gewaad. Doch ook dan zien wij geene reden, waarom de Fransche namen behouden, en waarom bovenal die jammerlijke Parijsche ramp gemeld zij, die, door het noemen van bijkans in vergetelheid bedolvene personen, niet kan nalaten, de aandacht van het tafereel zelf af te wenden; terwijl toch de schildering van eenen brand voor den Nederlandschen Dichter, even goed als voor de Fransche Dichteres, stof in overvloed oplevert, om de aandoeningen op te wekken. Zoo ook, hoezeer wij geenszins de keuze van het Roomsche kerkfeest wraken voor Lises godsdienstige belijdenis, komt het ons echter voor, dat en de jeugdige leeftijd van vijftien jaren hier veel te jong gemaald wordt om dien heiligen indruk te kunnen ontvangen, en dat de eigenlijke bepeinzingen van het maagdelijk gemoed bij zulk eene gelegenheid niet naar hare waarde ontvouwen worden. De onschuldige maagd toch, die plegtige belijdenis van den Christelijken Godsdienst doen zal, treedt ook alsdan te voorschijn juist in dat edele besef, om aan al de verpligtingen te voldoen, welke de Schepper voor haar, in verband met een toekomstig leven, op deze aarde bestemd heeft. Welk een uitnemend veld van bespiegeling, waarvan wij hier geen erkel woord ontmoeten! - Ook vatten wij geheel niet, hoe, na die schildering, tot slot van den derden Zang, te pas kome de banbliksem aan den verwaten' wijsgeer, die, door gloriezucht, waanwils onverstand en andere voorstellingen meer,

't geluk durft ondermijnen, 
Dat zich de reine deugd ten zegekrans belooft, 
En zelfs de toorts der hoop voor 't schuldloos lijden dooft. 


Eindelijk ontmoeten wij eenige ongepaste, wanluidende, ongebruikelijke, en daardoor welligt onverstaanbare woorden, die hier en daar het vers en den zin ontsieren, en, meestal, zeer gemakkelijk hadden kunnen veranderd worden. Dus lezen wij, in den aanvang van den eersten Zang:

o Moederliefde, die het schoonst zijt uitgekomen 
Van al wat ik me op aard' van zaligheid mogt droomen! 
Gij, die mijn ziel vervult! ei, schiet er stralen uit, 
Die sonklen, zacht en rein, door 't hartlijk liergeluid! 



{==350==} {>>pagina-aanduiding<<}

Bl. 4.	Het ligtste flodderkleed belemmerde haar gang.
- 48.	De tijd jaag' hooger op de golfdrift van uw jaren!
- 51.	Zoo lang haar (der beek) kreukjes met zijn boezenwanden trouwen;
- 56.	Zij (de belijdenis doende Maagd) schouwt zijn (des Verlossers) wonden aan; - verlangt,
	Dat zij met al haar bloed zijn lijden mogt vergelden.
- 58.	En is die tol betaald, naar 't heilig kerkgebod,
	Gaat dan in vrede heên, ontvangt dan uwen God!

Deze en dergelijke stootende uitdrukkingen mishagen ons in dit Gedicht, waarin anders een aantal schoonheden pralen. Hartelijk wenschen wij, dat eerlang gelegenheid zijn zal tot eene tweede uitgave, waarin de Nederlandsche Dichter, die voor deze taak zeer wel berekend is, zijn stuk geheel in een Nederlandsch gewaad kleedt en deze fouten vermijden zal.
Ten slotte voegen wij hierbij de volgende zinsnede, alwaar de Dichter, die, het zij te zijner eere gezegd! het gansche tafereel met eene ongemeene kieschheid behandeld heeft, de beschrijving van Lises naderend bruiloftsfeest aanvangt:

De feestdag breekt nu aan met ongewonen glans. 
Natuur voert, dartelziek, valei en woud ten dans, 
En 't lustig pluimgediert' looft met den schapenhoeder 
Uit keel en veldschalmei hun algemeene moeder. 
Reeds heeft Frosine, aleer 't nog iemand merken mogt, 
Het bloemschakeersel in haar' (den) lusthof zaamgezocht, 
Om 't blanke voorhoofd van haar dochter op te tooijen; 
Zij plaatst, zij schikt het door de breede sluijerplooijen 
Van 't fijne dundoek heen, dat tot den gordel daalt, 
Om 't prachtig feestgewaad met hechtgoud digtgehaald. 
Verlegen, trillend en met de oogen neêrgeslagen, 
Durft Lise nog geen' blik in haar toekomend (duistre toekomst) wagen; 
Het wonderlijkst gevoel bestrijdt (doorwoelt) de jonge bruid; 
Een zucht glipt hare borst, een traan hare oogen uit; 
Zij werpt, beklemd van hart, zich voor haar moeder neder 
En smeekt: ‘ô Zegen mij!’... en onafschetsbaar teeder 
Hervat Frosine: ‘Ontvang mijn zegen, dierbaar kind!’ 
En daar nu beider tong geen woord, geen' klank meer vindt, 
Omhelzen zij elkaâr in stomme zielvervoering. 








{==351==} {>>pagina-aanduiding<<}

Gezangen in den Kerker. Ten voordeele van den Dichter uitgegeven door W. Goede, Christenleeraar te Rotterdam. Aldaar, bij C.D. van den Dries. 1819. In gr. 8vo. XIV, 98 Bl. f 1-4-:

Het bijzonder oogmerk der uitgave van dezen dichtbundel is waarlijk te edel, dan dat wij niet bij iedereen den aankoop van het boekje zouden wenschen te bevorderen. De Eerw goede, die zijnen naam schijnt te willen beleven en zijnen Meester navolgen, goed doende aan allen, heeft ook de uitgave van dit werkje bezorgd, ten beste van een ongelukkig jong mensch, die, bijkans, de helft zijns leeftijds tot hier toe in den kerker hebbende doorgebragt, thans in vijf- of zesendertigjarigen ouderdom, zich geen ander middel van bestaan ziet overgelaten, dan .... de hulp van brave menschen en eenige weinige letterkundige bekwaamheden. Van het laatste vinden wij hier een aangenaam blijk, zoowel als van de goede gezindheden, die den eenmaal verdoolden jongeling thans bezielen; gezindheden, welke de uitgever verzekert op de proef echt bevonden te zijn, in een gedrag, dat boven alle berisping verheven is.
Dat de gezangen niet slecht zijn, daarvan verzekert eenen ieder gewis de medewerking van niemand minder dan tollens, om inteekenaars op het werkje en begunstigers van den schrijver op te sporen. Zij hebben, inderdaad, op vele plaatsen, iets van den trant dezes hoofddichters, in zijne kleine stukjes. Een enkel, de gevallen jongeling, is zelfs een blijkbare tegenhanger en navolging van dat bekende juweeltje, hetwelk geene nadere aanduiding noodig heeft. Ziedaar eene nieuwe aanprijzing van deze gedichten! Waarlijk, zij zijn in eenen lieven, zachten smaak, op verre na niet zonder verdienste, voor iedereen verstaanbaar en belangrijk, dikwijls treffende om den inhoud en deszelfs vergelijking met de treurige lotgevallen van den maker, ja oneindig beter, dan men, met eenigen grond, van iemand zou kunnen verwachten, die, eerst in den kerker gevormd, bij al zijnen arbeid niet dan treurige, akelige, eenzelvige beelden en voorwerpen voor oogen had, van de geheele schoone natuur niets dan maan en sterren door enge traliën aanschouwde. Voor het

{==352==} {>>pagina-aanduiding<<}
overige zijn de stukken, hoewel meestal bespiegelend en tot hem zelven betrekkelijk, van gemengden aard, ten deele ook naar Duitsche stukjes gevolgd. Alles van prijsselijken inhoud; schoon wij, met eenen anderen beoordeelaar, om 's jongmans eigen' wil, ja, wel zouden wenschen, dat meer stellig Christelijk geloof, als de zekerste grond van liefde en hoop, in een en ander dichtstuk doorstraalde. Dit, echter, benadeele den man vooral bij niemand! En om zulks voor te komen, en hem en zijn werk wijders zoo veel mogelijk aan te prijzen, volge hier het gansche eerste stukje:

	Nachtbespiegeling in den kerker.
o Stille nacht! 
Wat grootsche pracht 
Verspreidt gij langs den hemel! 
Wat majesteit 
En heerlijkheid 
Blinkt in het stargewemel! 
 
Waar is de mensch, 
Die hier de grens 
Van 't ruim heelal kan meten? 
De rede suft, 
En 't grootst vernuft 
Belijdt zulks niet te weten. 
 
God zij mijn lof! 
Geknield in 't stof, 
Doe ik mijn danklied rijzen: 
Al, wat hij schiep, 
In 't leven riep, 
Moet zijn bestaan bewijzen. 
 
De zilvren maan 
Lacht reeds mij aan; 
Geen wolk doet haar verdwijnen: 
't Streelt mijn gezigt, 
Wanneer haar licht 
Komt door mijn tralies schijnen. 
 
Kwelt ongeneugt 
Mijn-lentejeugd, 
En moet ik jaren lijden, 
De liefde Gods 
Is nog mijn rots, 
De bron van mijn verblijden. 
 
Die liefde - ze is 
't Getuigenis 
Van Gods barmhartigheden: 
Zijn hand kan mij, 
Word ik weêr vrij, 
Op rozenpaân doen treden. 
 
Dan zal de nacht 
Geen droeve klagt 
Van mijne lippen hooren: 
Geen kerkersmart 
Zal in mijn hart 
De zoetste wenschen smoren. 
 
Dan zal natuur 
Mij menig uur 
Geleden ramp beloonen, 
En, in den nacht, 
Der starren pracht 
In ruimer omtrek toonen 
 
Als dan de maan 
Is opgegaan, 
Zal zich mijn ziel verheffen, 
En Gods bestuur 
In 't avonduur 
Met stillen dank beseffen. 

{==353==} {>>pagina-aanduiding<<}

Ach, groote God! 
Schenk mij 't genot 
Van mijn verloren vrijheid! 
Opdat mijn hart, 
Na zoo veel smart, 
U tegenklopp' met blijheid. 
 
Verstoot mij niet, 
In mijn verdriet, 
o God! mijn heilbewerker! 
Ach, ik verwacht, 
Van uwe magt, 
Mijn redding uit den kerker. 
 
Na zoo veel noods 
Zal 't uur des doods 
Mij niet van schrik doen beven; 
Schep moed, mijn ziel! 
Hoe diep ik viel, 
Gij zult onsterflijk leven. 







Euripidis Medea ed. Joan. Lenting. Zutph. apud H.C.A. Thieme. 1819. 8vo.

De Heer lenting, Rector der Latijnsche scholen te Zutphen, heeft door deze Medea eene uitstekende proeve gegeven van zijnen smaak en bekwaamheid in het behandelen der Grieksche Tragici; eene proeve, welke ons zeer begeerig doet uitzien naar 's mans aanmerkingen over al de Treurspelen van euripides, door het Provinciaal Utrechtsch Genootschap onlangs met goud bekroond. Hij heeft zich de manier van den grooten valckenaer voorgesteld. En beter voorbeeld konde hij in dit vak niet vinden. Alwat hij ter verklaring en verbetering van het aangekondigde Treurspel, door vlijt, oordeel en geleerdheid, mogt bijeenbrengen, is bijeengebragt. De Christus patiens, eenige Handschriften, eustathius en de Scholiasten zijn met vrucht geraadpleegd. Het werk is voorzien van zes bladwijzers, en beveelt zich ook door een behagelijk uiterlijk zeer aan. Deze hartelijk gemeende betuiging ware misschien genoeg, om den Heer lenting aan te moedigen, dat hij op den door hem ingeslagenen weg moedig voortga, en op de wijze der voorvaderen blijve studeren; maar hij weet niet, of onze aanmoediging geloof verdiene. Daarom willen wij eenige aanmerkingen geven, welke ons, dit stuk doorlezende, voor den geest kwamen.
vs. 14. ἥπερ μεγίστη. Dit is hetzelfde als ὅπερ. De plaats wordt verdedigd door herman. ad Viger. T. II. p. 708, en schijnt ons zeer goed te strooken met het verband. Lenting leest ἦπου.

{==354==} {>>pagina-aanduiding<<}

vs. 87. ἐι τούσδε. Het komt ons voor, dat er gelezen moet worden ἧ. Gelijk nu de vader zijne kinderen haat om dat huwelijk. Het is, uit hoofde van het Jotacismus, bekend, hoe ἐι en ᾗ honderdmaal verward zijn.
vs. 151. τᾶς ἀπλάστου - ϰοίτας ἔρος. Lenting leest ἀπλάτου. Maar of ἀπλάστου bij ϰοίτας staat, heeft het echter dezelfde kracht alsof het bij ἔρος stond. Medea konde het niet vergeten, dat zij van haren man (het huwelijk met hem) verstooten werd. Hare begeerte naar denzelven was onverzadelijk. Daaruit leidt ook Jason overal den grootsten haat van Medea tegen hem af. Zie vs. 570. 1338. 1367.
vs. 157. ϰείνῳ τόδε μὴ χαράσσου. De een leest zoo, de ander dus. Het komt ons voor, dat de Schol. den weg ter verbetering aanwijst. Hij zegt: ἐι δὲ ὁ σὸς ἀνὴρ ἠθέτησε τοὺς ὁρϰοὺς, ἐϰείνῳ γενέτθαι λίσσου τόδε, d.i. Indien uw man de eeden niet geacht heeft, laat dat voor zijne rekening zijn; smeek, dat dat op zijn hoofd moge nederkomen. (Gelijk tibull. Capiti sint precor illa meo.) Nu bevat een Griek eene zware verwensching in de woorden: Dat zij hem niet tot vreugde. Misschien heeft euripides geschreven: ϰείνῳ τόδε μὴ χαρ᾽ ἔστω. Hoc illi non sit gaudio.
vs. 230. γιγνώσϰεις ϰαλῶς. De uitmuntende herstelling dezer plaats is men verschuldigd, niet aan musgrave, maar aan canter. Var. Lect. IV. 11.
vs. 286. ξυμβάλλεται δὲ πολλὰ τοῦδε δείματος. De Grieken gebruiken dat woord even als συλλαμβάνεσθαι. Zie abresch. ad Aristaen. p. 40. Aristaenetus schreef: Συνεβάλετο σοι τοῦ γάμου. In eurip. Med. vs. 810. zouden wij lezen - βρότοις νομῶν συλλαμβάνουσα.
vs. 452. μὴ παύσει ποτὲ sq. De zin is, naar onze meening: Dat gaat mij niet aan. Vaar maar voort met te zeggen: ‘Jason is de slechtste man.’
vs. 654. ἐξ ἑτέρων - μύθων. Uit de woorden van anderen. Schol. ἐξ ἀϰοῆς. Daaruit is niet af te leiden, dat er ἑτέρου moet gelezen worden. Propert. I. XIV. 13. Haec ego non rumore malo, non augure doctus. - Vidi ego.
vs. 703. ξυγγνωστὰ μὲν γὰρ ἦν. Nu verwonder ik mij niet, dat uw gelaat zoo vervallen is (vs. 698). Want het is u wel te vergeven, dat gij u zoo kwelt door droefheid.
vs. 732. ἔχοιμ᾽ ἂν. Beter is misschien ἔχοι μ᾽ ἂν. Gelijk

{==355==} {>>pagina-aanduiding<<}
vs. 756. waarin wij niets veranderen zouden. Het is bekend bij de Tragici μ᾽ voor μοι.
vs. 948.	De orde is: πέμψω πᾶιδας ϕέροντας δῶρα ἀυτῆ
vs. 964.	ϰείνης ὁ δαίμων, ϰεῖνα νῦν ἄυξει θεός.
	νέα τυραννεῖ.
Misschien:	ϰείνης ὁ δαίμων. ϰαινὰ νῦν ἄυξει θεός
	νέᾳ τύραννῳ.

Het geluk is nu op hare zijde. God (het geluk) zal de jonge Koningin met nieuwe weldaden zegenen. Δαίμων is het lot; geluk of ongeluk, naar mate het in den zin te pas komt. Ἐστὶν ἐϰείνης, gelijk de Lat. Dei mei, tui enz. Νέα τύραννος, gelijk vs. 1062. νύμϕη τύραννος, 1225. ϰόρη τύραννος.





Zedekundige Mengelingen, vooral voor Lieden uit de meer beschaafde Standen. Door W.G. Reddingius, Predikant te Eppenhuizen. Te Groningen, bij J. Oomkens. In gr. 8vo. 255 Bl. f 1-16-:

Zeer veel is en wordt er geschreven voor den zoogenoemden gemeenen man. De Schrijver dezer Mengelingen vreest, dat de meer beschaafde standen inmiddels te zeer vergeten worden; en in zoo verre hij den middelstand, zoodanige lieden, die zich niet gaarne tot den gemeenen man zien gerekend, en die daarom de schriften van de Maatschappij Tot Nut van 't Algemeen, en wat in dien zelfden geest is, als niet voor hen geschreven rekenen, bedoelt, mag zijne vrees wel niet geheel ongegrond zijn. Hij begint daarom in deze behoefte te voorzien; en deze Mengelingen, of korte zedekundige Vertoogen, verdienen allezins druk gelezen, en de daarin gegevene lessen beoefend te worden. Wij hebben dezelve stuk voor stuk met genoegen doorloopen, vonden ze doorgaans niet alleen nuttig en leerzaam, maar ook onderhoudend, en twijfelen niet, of zij zullen goeden aftrek vinden, indien zij maar door de zoodanigen, die bij burgerhuisgezinnen invloed en vertrouwen bezitten, worden bekend gemaakt en aangeprezen. Ziet hier den inhoud: 1. Het geven van een goed Voorbeeld. (Het gewigt daarvan, de invloed, en onze verpligting, wordt aangewezen, en dit vertoog, gelijk doorgaans ieder ander, door voorbeelden verlevendigd: bijzonder ook

{==356==} {>>pagina-aanduiding<<}
wenschen wij, dat het volgende worde behartigd: ‘Vooral moeten wij in de tegenwoordigheid van kinderen voorbeeldig leven, spreken en handelen, enz. Zulke volwassenen, welke zich er in het geheel niet over bekreunen, of datgene, wat zij doen en spreken, van de kleinen al of niet gezien en gehoord wordt, en of dit voor derzelver zedelijkheid voordeelig of schadelijk worden kan, maken zich aan eene groote mate van ligtzinnigheid schuldig; en diegene, welke het er niet opzet op toeleggen, om kinderen door hun voorbeeld te bederven, moeten tot een' afschuwelijken graad van slechtheid vervallen zijn. Wanneer wij niet gaarne met kinderen wilden verkeeren, omdat wij verpligt zijn in hunne tegenwoordigheid omzigtig te handelen, opdat wij aan hen niet een kwaad voorbeeld geven, zou dit tot een slecht teeken strekken, dat wij ons nog niet ernstig beijverden, om ons te allen tijde betamelijk te gedragen. Maar zoo het er ons waarlijk om te doen is, dat wij steeds onberispelijk mogen leven en wandelen, moeten wij gaarne kinderen om ons henen willen hebben, die getuigen zijn van al onze woorden en daden, dewijl dit dan niet weinig kan dienen, om ons behoedzaam te maken, dat wij geenerlei fouten mogen begaan,’ enz.) 2. Dankbaarheid en Ondankbaarheid. (Jegens menschen; hoe dezelve moet uitgeoefend worden; voordeel hiervan. Oorzaken van ondankbaarheid, en alzoo behoedmiddelen tegen dezelve; klagten over ondankbaarheid dikwijls ongegrond; hoe men het moet aanleggen, om ondankbaarheid te voorkomen.) 3. Tegen de verachting van geringe Lieden. (Dit vertoog beviel ons boven andere, vooral omdat het het vele edele en goede, dat men bij bijzondere personen in dezen stand dikwerf aantreft, overtuigend doet opmerken.) 4. De Modezucht ten aanzien der Kleeding. (Een waar woord, vooral voor onze vrouwen en meisjes.) 5. De Vriendschap. (Keuze van vrienden; de vriendschap dienstbaar maken aan
elkanders verbetering en veredeling; het bestendig maken der vriendschap; wanneer en waarom men vriendschap afbreken moet.) 6. Wat moeten wij in acht nemen omtrent onze Dienstboden? (Hier geeft eene moeder harer dochter wijzen en goeden raad; waarbij wij echter nog een woord verlangen zouden tot aandrang der verpligting tot medelijdende hulp in ziekte enz., daar onze dienstboden alsdan van hunne bloed-
{==357==} {>>pagina-aanduiding<<}
verwanten verwijderd zijn, en menschelijkheid de heeren en vrouwen nopen moet, hun dit gemis voor het minst eenigermate te vergoeden.) 7. De begeerte naar Rijkdom. (Wanneer al of niet te laken, en door welke middelen men al en niet aan dezelve mag trachten te voldoen.) 8. Het lezen van Boeken. (Goede opwekkingen en waarschuwende wenken.) 9. Ware en valsche Schaamte. (Men schame zich met regt over onkunde omtrent God en Godsdienst, omtrent zich zelven, in zijn beroep, en over algemeen bekende dingen, die men onoplettend voorbijliep; maar nog meer over hetgene zedelijk verkeerd is, en eindelijk ook over zelf veroorzaakt ongeluk. Valsche schaamte wordt in eenige voorbeelden aangewezen, en het verkeerde daarvan.) 10. Tegen den Nijd. (Eene leelijke ondeugd, waartegen ernstige waarschuwing, helaas! maar al te noodig is.) 11. De verkrijging en het gebruik van Magt en Heerschappij. (De wensch en poging daartoe, onder bepaling, geoorloofd; nuttige lessen en wenken voor dezulke, die dezen wensch verkrijgen.) 12. Dienstvaardigheid. (Hoe beminnelijk deze deugd zij, en hoe dezelve moet worden beoefend.) 13. Bescheidenheid. (Zich niet te veel aanmatigen, en verschuldigde achting aan anderen bewijzen.) 14. De wensch naar een lang Leven. (Deze wensch is, met eenige weinige uitzonderingen, algemeen, en worde behoorlijk gewijzigd en gematigd.) - Het is ons
bijzonder tot genoegen, dat wij dit werkje zoo ruimschoots kunnen aanprijzen.


Vivian, of de Man zonder Karakter. Naar het Engelsch van Mistress Edgeworth. II Deelen. Te Leeuwarden, bij Steenbergen van Goor. In gr. 8vo. 410 Bl. f 4-10-:

Deze Roman is leerzaam; het jonge mensch, wiens geschiedenis en vroege dood hier verhaald wordt, heeft goeden aanleg, wezenlijke studie, groote talenten en innerlijke braafheid; maar hij is een jong mensch, zoo als er, helaas! velen zijn; het hapert hem aan zelfstandigheid en eenen vasten geest; zijne karakterloosheid maakt hem nutteloos, het werktuig van anderen tegen eer en geweten, ontrouw aan minnares en vriend, arm en diep ongelukkig. ‘Door eene vrouw, die hij niet beminde, die hij niet kon achten, liet hij zich

{==358==} {>>pagina-aanduiding<<}
overreden om haar te schaken, haar naar het vaste land over te brengen, en dat wel op een tijdstip, dat hij een ander meisje beminde en wezenlijk hoogachtte.’ En dit was noch zijne eenige, noch zijne laatste dwaasheid. Geheel de geschiedenis is leerzaam, de ontwikkeling van het karakter menschkundig, en de loop der gebeurtenissen zeer mogelijk, ja nagenoeg vooraf te berekenen. Wij hopen, dat zich velen aan dezen vivian zullen spiegelen, en dat ook de lessen voor den opvoeder, hier zoo overtuigend en tastbaar gegeven, niet zullen verloren gaan. Omdat wij de lezing, met een opregt proficiat, velen jongen lieden aanprijzen, geven wij van het onderhoudend geschrijf geen overzigt of uittreksel; te minder, daar een ander Tijdschrift ons te dezen aanzien ditmaal vooruit was, zoowel als in den verdienden lof: maar met de volgende ware opmerkingen, die inderdaad zoo vele nuttige lessen zijn, willen wij onze Letteroefeningen versieren en den gegevenen lof bevestigen:

‘Menschen van meer dan gewone geestvermogens zijn doorgaans degene, die, wanneer hunne hartstogten eenmaal ontvlamd zijn, de eene ongerijmdheid op de andere stapelen, en alle hulpmiddelen, zonder onderscheid, te bate nemen, om bewijsgronden voor hunne dwaze stellingen te vinden. Zij vergenoegen zich niet met, even als de domme hoop, eenvoudig te zeggen: ik wil het zoo! maar zij pogen van hetgene zij willen de redenen aan te voeren, en hunne gevolgtrekkingen zijn, aan het gezond verstand getoetst, niet zelden geheel valsch en ten eenemale onbestaanbaar.’

‘De onvernuftigste dieren, van het insekt tot het viervoetig dier, betoonen, bij hunne gewigtigste aangelegenheden, eene schranderheid, die, met hun gewoon gebrek aan inzigt en bevatting vergeleken, inderdaad verwondering baart.’ (Hier moeten wij de toepassing bijvoegen: Onmogelijk kon vivian zich verbeelden, ooit de speelbal te zullen worden van eene vrouw, die hij daartoe zoo volstrekt onbekwaam achtte. Tegenover eene vrouw van verstand en vernuft zou hij, buiten kijf, behoedzamer zijn geweest. In een enkel oogenblik, en met eene zeer geringe inspanning van zijne krachten, meende hij zich te kunnen losrukken, wanneer zij het al wagen durfde, hem netten te spannen. Hiervan, zijns oordeels, genoegzaam overtuigd, verzuimde hij zelfs die ge-
{==359==} {>>pagina-aanduiding<<}
ringe inspanning van krachten aan te wenden, en verlengde daardoor eigenwillig van uur tot uur zijne gevangenschap.)

‘Had de moeder zich thans bedwongen, en het overige geheel aan het gezond verstand van haren zoon ter toetsing overgelaten, dan zou alles, buiten kijf, eenen gewenschten keer hebben genomen. Doch zij draafde door, en in haren ijver, om te bewijzen, dat zij gelijk had, vergat zij, dat men de menschen onhandelbaar en wreed maakt, wanneer men hun al te duidelijk poogt te bewijzen, dat zij volstrekt ongelijk hebben.’

‘Wie het hart eener vrouw van eenig verstand bezit, die is in staat, om hare geestvermogens binnen een enkel jaar meer te volmaken, dan alle leermeesters, boeken en leerwijzen gezamenlijk kunnen doen.’





Bijbelsch Handboekje voor bejaarde en oude Lieden. Door G. Benthem Reddingius, Th. Doctor en Predikant te Assen. Te Groningen, bij W. Zuidema. In gr. 8vo. 123 Bl. f :-18-:

Oude lieden ontvangen hier, naar aanleiding telkens van eenen schriftuurtekst, waarin de ouderdom voorkomt, of die daarop toepasselijk is, zeer nuttige lessen, troost en opwekking, met eene groote letter gedrukt, ten behoeve van hun zwak gezigt; en al deze vertoogjes zijn kort, omdat oude lieden niet gaarne lang aaneen lezen of hooren lezen. Ziet hier een proefje, opdat men zie, wat men hier wachten kan; wij kiezen iets voor onze oude vrouwtjes:
Tit. II:3. De oude vrouwen insgelijks, dat zij in hare dragt zijn gelijk den heiligen betaamt, dat ze geene lasteressen zijn, zich niet tot veel wijns begevende.
‘Hier geeft Paulus aan de oude vrouwen dezelfde vermaning, die hij in het voorgaande vers aan de oude mannen gegeven had, zoo als wij gezien hebben, om zich op eene zedige wijze, overeenkomstig hare jaren, te kleeden, en in hare dragt te zijn gelijk den heiligen, dat is den Christenen, betaamt. Daar ik de drangredenen daartoe in het algemeen voor alle oude menschen heb opgegeven, behoeven wij daarover niet weder uit te weiden. - Maar vervolgens gebiedt

{==360==} {>>pagina-aanduiding<<}
Paulus ook de oude vrouwen, dat zij geene lasteressen zijn. Het lasteren en eerrooven is eene schandelijke zonde, die elken mensch verachtelijk maakt, omdat zij tegen de Christelijke liefde zoo regtstreeks inloopt. Vooral is het onverantwoordelijk voor oude menschen, dat zij nog aan zulk eene verfoeijelijke zonde verslaafd zijn, en zoo weinig liefde tot hunne naasten hebben. Intusschen hellen oude vrouwen daartoe wel eens over; zij worden dikwijls niet zoo gezocht, zoo geëerd en gediend, als de jongere; zij kunnen zulk een' grooten invloed niet maken, als deze; zij kunnen zoo veel schoonheid niet meer ten toon spreiden, als die kunnen doen; zij hebben meer ledigen tijd dan te voren, en dus meer aanleiding tot snapachtigheid, die ligt ontaardt; zij verbeelden zich, dat nu alles veel slechter toegaat, dan toen zij jong waren, omdat zij in hare jeugd niet zoo veel vernamen van hetgene er omging als nu. Dit alles verleidt haar ligt tot lasteren en kwaadspreken. Ondertusschen is zulks te allen tijde zeer liefdeloos en dus strafwaardig. Die zich daaraan schuldig maakt, heeft ook eene ongunstige beoordeeling van anderen te wachten; want met die mate, met welke men anderen meet, zal men ook weder gemeten worden. Zulk lasteren en kwaadspreken toont ook, dat het hart van zulke vrouwen nog zeer verkleefd is aan ijdelheid en wereld; terwijl zij intusschen, vooral ook om hare jaren, bedenken moesten, niet de dingen, die op aarde zijn, maar die boven zijn. Bejaarde vrouwen! wacht u dan, dat gij u daaraan niet schuldig maakt. Bemoeit u niet met de zaken van anderen, maar behartigt uw eigen en vooral uw eeuwig welzijn. Staat af van de wereld, die gij welhaast verlaten moet. Houdt u steeds met iets nuttigs bezig, opdat uwe gedachten niet vervuld worden met ijdelheid. Vergeet nimmer, wanneer gij jonge menschen beoordeelt, dat zij nog jong zijn, en dat gij ook eens jong geweest zijt. Herinnert u gedurig, dat de laster niet verbetert, maar dat gij
behoort diegene zelve te vermanen, die zich naar uw oordeel te buiten gaan, en dat gij eenmaal van elk woord, door u gesproken, rekenschap zult moeten geven in den dag des oordeels. - Voegt Paulus er bij: zich niet tot veel wijns begevende, wij hebben in het voorgaande reeds gezegd, hoe schandelijk en onverantwoordelijk het is, dat oude lieden tot den drank vervallen. Vooral is het verfoeijelijk, wanneer oude vrouwen daartoe geraken. Zulks verkort in het middellijke het leven, en maakt voor allerlei bezigheden, zoowel voor dit leven als voor de eeuwigheid, ongeschikt.’
Het spreekt van zelf, dat de Bijbel in teksten, die van oude lieden gewagen, in dit kleine werkje niet is uitgeput; en heeft de Theologiae Doctor gezondheid, tijd en lust, en vindt zijn boekje goeden aftrek, dan gissen wij, dat er nog wel een vervolg van komen kan; wij hebben zulks evenwel tot dusverre niet ontvangen, waardoor onze vermelding van dit boeksken zoo laat geschiedt. Welligt ontbrak het alzoo aan debiet. Te veel hoofdbrekens zal het den Schrijver toch wel niet gekost hebben?!






{==361==} {>>pagina-aanduiding<<}

Boekbeschouwing.

Twee Verhandelingen, over den waren aard van het onderwijs des Bijbels, als een, niet bespiegelend, maar louter praktikaal onderwijs, naar onze vatbaarheid ingerigt; en over de noodzakelijkheid van de verlichting en het onderwijs des H. Geestes, tot regt en onfeilbaar verstand van den waren zin der Bijbelschriften; beide ter bevordering eener gegronde vereeniging der Christenen aangewend, door J.J. le Roy, Predikant te Oude-Tonge. Te Dordrecht, bij Blussé en van Braam. 1819. In gr. 8vo. XII en 185 Bl. f 1-16-:

Innig heeft het ons gespeten, dat wij van deze Verhandelingen niet eer konden verslag geven; want zij verdienen zoo zeer gekend te worden om hare uitstekende belangrijkheid, en zij verdienden juist daarom spoedig gekend te worden. De loop der denkbeelden, in de eerste, is de volgende:
De Bijbel bevat Goddelijke openbaring, die niets onredelijks of willekeurigs kan behelzen; maar onze rede is nog niet genoeg ontwikkeld, om reine (objective) waarheid te bevatten; en daarom juist hebben wij eene openbaring noodig, die trapswijze werkt; maar ook daarom wordt eenvoudig en ootmoedig geloof gevorderd, zelfs omtrent datgene, wat wij nu nog niet verstaan. Men is echter van dezen weg afgegaan, en vandaar al het onheil. In onze dagen begint de rede hare grenzen te erkennen, en kant leert ons onderscheiden tusschen bespiegelende en werkdadige of zedelijke rede, en wijst elk haar werk aan, hetgene de laatste het meeste heeft, naar mate de eerste tot kennis van bovenzinnelijke waarheden ten eenemale ongeschikt is. (Zoo ver de Inleiding.)

{==362==} {>>pagina-aanduiding<<}

Bij alle goedwilligheid, om den Bijbel te eerbiedigen, verschilt men omtrent deszelfs waren zin; vanhier de verdeeldheid onder, zelfs waarheidlievende, Christenen, die, elke partij, eene regelmaat des geloofs hadden vastgesteld, naar welke hunne uitlegging des Bijbels luisteren moest. Men stelt zich, namelijk, den Bijbel voor als een boek, waarin zekere vastbepaalde waarheid, of zeker stelsel van waarheden, allerwegen juist en naauwkeurig, volgens de ware gesteldheid der zaken, zoo als zij door beschouwing gekend worden, is voorgesteld. Men behoort, in tegendeel, den Bijbel als een boek aan te merken, dat louter tot een praktikaal en geenszins tot een bespiegelend gebruik is geschreven; als een boek, derhalve, (opmerkelijke woorden!) waarin geenszins zulk een juist afgemeten stelsel van waarheid is te vinden, waaruit wij geenszins de ware gesteldheid van zaken, zoo als ons bespiegelend verstand wel zou verlangen, kunnen leeren kennen, en waarin de waarheid zelve niet anders dan onder zulke bekleedselen is voorgesteld, welke dezelve voor onze kindsche vatbaarheid, aan deze zijde van het graf, geschikt maken. In den Bijbel is veel, ja misschien alles, wat tot God, tot zijne eigenschappen, zijne handelingen en bedoelingen met ons en met de wereld in het gemeen betrekking heeft, onder bekleedselen, en misschien niets naar de zuivere waarheid, zoo als God alleen ze kent, en, ten minste tot nog toe, alleen kennen kan, voorgesteld; en hiermede moeten wij ons tevreden houden, zonder die bekleedselen te willen wegnemen, hetwelk wij toch, zonder benadeeling van het, voor ons noodig, inzigt der waarheid, niet doen kunnen. De Bijbel bevat al de onderscheidene voorstellingen, met welke de goede Hemelsche Vader tot zijne kinderen, naar elks vatbaarheid, wel heeft willen afdalen. Welonderwezene Schriftgeleerden maken wederom van al die verschillende voorstellingen, naar de onderscheidene behoeften hunner onderwijzelingen, gebruik; maar dwaas is het, uit die

{==363==} {>>pagina-aanduiding<<}
voorstellingen stof tot twisten te ontleenen. (Dit wordt wijders door treffende gelijkenissen opgehelderd.) Wij moeten tot dat Goddelijk onderwijs kinderlijk naderen; niet om over Goddelijke zaken redekundig juist te denken, maar om praktikaal goed te leeren gevoelen en handelen.
Om misverstand voor te komen, merkt de Schrijver aan, dat hij het gezegde alleen verstaan wil hebben ten aanzien van het bijbelsch onderwijs omtrent Goddelijke, geestelijke en onzigtbare zaken, welke hier door ons niet zuiver kunnen begrepen worden, - dus niet ten aanzien van de geschiedenissen, in den Bijbel begrepen, schoon wij ook hier de wijze, hoe vele zaken geschied zijn, mogen onbepaald laten, - ook niet ten aanzien van de voorzeggingen aangaande het nog toekomende. Ten tweede, dat hij gelooft, dat, zelfs in de omkleedselen, de waarheid geenszins duister en onzeker is begrepen, in tegendeel zoo klaar, als voor onze tegenwoordige kindsche bevatting mogelijk is, en wij op de hoofdzaak volkomen aan kunnen; terwijl zelfs in de bekleedselen veel waarheid is. Ten derde wil de Schrijver dat, wat hij zegt, niet verward hebben met de figuurlijke of allegorische voordragt, in vele Bijbelboeken voorkomende; terwijl ook de bekleedselen te onderscheiden zijn van de gelijkenissen. Eindelijk wil hij niet zóó verstaan zijn, alsof hij alle vorderingen in Godsdienstige verlichting en voortgang tot erkentenis der zuivere waarheid loochende. Hij bewijst dezen voortgang door vergelijking tusschen de leeringen des O. en die des N.V.; beweert, dat de eene bijbelsche Schrijver dieper in de eigenlijke gesteldheid der geopenbaarde zaken zij ingedrongen dan de andere, en dat ieder Christen, die opregt de waarheid zoekt, onder bijzondere leiding des Geestes staat, die hem de waarheid zuiverder doet kennen, dan hij zelf in staat is, dezelve aan anderen in woorden mede te deelen.
Dat de Bijbel slechts bedoelde, ons een praktikaal onderwijs, ter onzer verbetering en vertroosting, en

{==364==} {>>pagina-aanduiding<<}
volkomen naar onze vatbaarheid geschikt, te geven, blijkt uit de geheele gesteldheid des Bijbels, waarin nergens eenig leerstelsel is voorgesteld of ontwikkeld, maar die, behalve de geschiedenissen, (die zelve, gelijk te voren getoond is, praktikaal zijn) louter praktikale schriften bevat, waarin wel van de beschouwelijke waarheden een praktikaal gebruik gemaakt wordt, maar die dezelve nergens op eene bespiegelende wijze, veelmin in een zamenstel vereenigd, voordragen. - Aangaande het O.V. is men er reeds over heen, een voorbereidend, alleen op de beoefening berekend, onderwijs in hetzelve vast te stellen. Maar in het N.V. maakt men hieromtrent zwarigheid, als onder hetwelk het menschdom tot een' volwassen' staat is gekomen, en de waarheid zonder bekleedselen konde verstaan. En, ja, het behoeft de bedekselen, die in het O.V. gebezigd worden, niet meer; maar wij zien toch, ook onder het N.V. nog, volgens uitdrukkelijke Apostolische verklaring, door een beschilderd glas in eene duistere rede. Ook zijn nu nog niet alle Christenen den kindschen staat des verstands te boven; terwijl vele voorstellingen des N.V. duidelijk het bewijs met zich voeren, van naar onze vatbaarheid te zijn ingerigt; b.v. die van Gods Zoon, Gods eeniggeboren Zoon - verlossing door zijn bloed; en het zou niet goed zijn, den Bijbel van alle Joodsche denkbeelden te willen zuiveren, omdat de Joodsche denkwijze in de zinnelijke natuur van den mensch is gegrond, en dus bij allen, die nog niet verder zijn, nagenoeg dezelfde behoeften voortbrengt. - Ook in het N.V. vinden wij eene trapswijze ontwikkeling van denkbeelden. Jezus droeg veel in gelijkenissen voor, hetgene in de brieven der Apostelen nader en duidelijker wordt voorgesteld; en ook deze brieven zelve bevatten onderwijzingen, naar onze bekrompene bevatting geschikt, en de meer gezuiverde waarheid wordt slechts in hier en daar
verspreide wenken voorgedragen.
Of er nu nog eene derde, volmaaktere openbaring, of ten minste opheldering der tegenwoordige openba-
{==365==} {>>pagina-aanduiding<<}
ring, te wachten zij, wil de Eerw. Schrijver hier niet onderzoeken: alleen dit wil hij er van zeggen, dat hem zulks niet onwaarschijnlijk voorkomt, in het laatste tijdperk der wereld te zullen gebeuren; waartoe veelligt de toebereidselen reeds gemaakt worden, en tot welk einde ook dat reikhalzend verlangen naar meerder licht, hetwelk in onze dagen gedurig toeneemt, misschien als voorbereiding dienen moet. Zoolang dit echter nog niet geschied is, moeten wij ons, behoudens de vrijheid des verderzienden, om, onder de leiding van den Geest der Waarheid, van zijn meer gescherpt vermogen gebruik te maken, aan de voorstellingen in het N.V. eenvoudig houden.
Wordt het nu eenmaal aangenomen, dat de Bijbel ons geene zuivere (onomkleede) waarheid, maar zulke voorstellingen van dezelve levert, als, in onzen zinnelijken staat, ter onzer verbetering en vertroosting kunnen dienen, dan zal alle twist, tusschen opregte vrienden der waarheid, geëindigd zijn, omdat verschil van begrippen een natuurlijk gevolg van deze inrigting des Bijbels zal geoordeeld worden. - Wijders zou de geheele verbetering, ook van den zedelijken staat des Christendoms, bij de algemeene omhelzing van gezegd denkbeeld winnen. Nu zoekt men in den Bijbel een leerstelsel, en blijft in de bespiegeling hangen, die alleen de oppervlakte der ziel raakt, maar het gemoed laat gelijk het is. Men stoot zich aan allen schijn van tegenstrijdigheid in den Bijbel, zoekt vereffening, en komt tot gedrongene uitleggingen. Nu komen de hartstogten mede in het spel, die in den Bijbel veel stootends meenen te vinden. Welnu, men is der eenvoudige opvattinge ontwend, roept eigene wijsheid te hulp, behoeft uit den Bijbel niet meer aan te nemen dan de hartstogten kunnen gedoogen; deze hebben alzoo gewonnen spel, en eigen zin en wil worden in het Christendom behouden. Ook verkiest men tot verbetering niet die middelen, welke de Bijbel aan de hand geeft; daarom blijven de welmeenendste pogingen zoo onvruchtbaar. Van dit

{==366==} {>>pagina-aanduiding<<}
alles zou het tegendeel plaats vinden, bij eenvoudige terugkeering tot den Bijbel als een praktikaal onderwijs, naar onze vatbaarheden geschikt.
Wij hebben hier nog iets bij te voegen, dat ook als eene uitstekende nuttigheid zou moeten aangemerkt worden. De Katholijke kerk beklaagt onze Protestantsche, omdat zij door haar geoordeeld wordt geene vastheid des geloofs te hebben, en in groot gevaar te staan van aan verderfelijke dwaling ter prooije te vallen; weswege zij haar welmeenend raadt, al ware het ook slechts om der zekerheids wille, zich aan haar gezag te onderwerpen. Wordt het denkbeeld van den Schrijver dezer Verhandeling aangenomen, dan antwoordt de Protestant: ‘Het zij zoo, dat wij de waarheid in het afgetrokkene niet erkennen; wij gelooven aan de grondwaarheid, die in het omkleedsel rust, en mogen van elkander in opvattingen verschillen, omdat de Bijbel zelf tot dit verschil aanleiding geeft, en, sprekende naar onderscheidene vatbaarheden, zulks toelaat; en wij zijn tevreden, wanneer wij zóó gelooven, dat wij daardoor betere en meer getrooste menschen worden. Zij het, dat wij dwalen, wij dwalen ter goeder trouwe in bijzaken, of in hetgene de Bijbel zelf ons niet duidelijker maken kan, - en dit zal ons niet verdoemen. Wij verdoemen immers ook u niet, Katholijke broeders! omdat gij den gewijden ouwel in Jezus ligchaam veranderd gelooft. Meent gij dit te moeten gelooven; wij, aan ons beginsel getrouw, zeggen: welaan! gelooft het, en zorgt slechts, dat uw geloof van invloed zij op uw hart; maar ook wij zijn gerust en tevreden in hetgene wij bezitten.’ Op deze wijze ware de toegang afgesneden aan al het, met den schijn van bezorgdheid voor ons heil, geuite gezucht en gesteen van openbare en heimelijke Jezuiten; welke laatste, in de Protestantsche kerk, - óf boos geworden, omdat hunne meeningen geen geloofsregel meer zijn, - óf, door onderscheidene oorzaken geestelijk uitgeteerd, gelijk de teringachtigen naar het ligchaam een' dikkeren

{==367==} {>>pagina-aanduiding<<}
dampkring heilzaam vinden, ook in ceremoniën meer voedsel voor hun hart (wij oordeelen voor hunne zinnelijkheid) vinden, dan in de reine leer, - óf, eindelijk, te vadzig, om zelve door te denken, het gezag eener magt van buiten zeer gemakkelijk vinden, - ons op Theodulus gastmalen en dergelijk tuig onthalen, om den eenvoudigen te verstrikken, voornamelijk door de uitsporigheden der Neologen op te geven als den geest der Protestantsche kerk in het algemeen.
Het kan evenwel niet ontkend worden, dat er eene zekere leiding en bepaling noodig is, om de stelling: ‘de Bijbel onderwijst ons slechts praktikaal,’ voor misbruik te beveiligen. Zeer gepast vinden wij het daarom, dat de Eerw. Schrijver, in eene tweede Verhandeling, aanwijst: de noodzakelijkheid van de verlichting en het onderwijs des H. Geestes, tot regt en onfeilbaar verstand van den waren zin der Bijbelschriften.
Hij wil, namelijk, in zijne eerste Verhandeling niet zoo verstaan zijn, alsof hij bedoeld had te beweren, dat elke Bijbelverklaring aan de ware meening der Schrijveren, zoo zij maar zedelijk nut bevorderde, even goed voldeed, en men in de opvatting niet konde mistasten, en dus het indifferentismus voorstond. Neen - zegt hij - de Bijbel heeft, gelijk elk ander boek, in al deszelfs bijzondere voorstellingen, eenen bepaalden zin, welke alleen als de ware, dat is, door de Schrijveren wezenlijk bedoelde, zin kan worden aangemerkt; schoon deze zin praktikaal en niet bespiegelend is, en dus de eene Bijbelplaats, ten opzigte van de andere, eenig verschil in denkbeelden toelaat, als bevattende elk gedeelte des Bijbels de waarheid, onder voor ons geschikte bekleedselen, welke niet altijd eene volkomene overeenkomst vergunnen; - elke bijzondere Bijbelplaats en bijbelsche voorstelling heeft echter eenen bepaalden zin, welke dáár alleen de ware meening des Schrijvers uitmaakt.
Wij hebben dus zekerheid noodig, dat wij niet mistasten. Maar hoe komen wij aan dezelve? Door eenen

{==368==} {>>pagina-aanduiding<<}
menschelijken, onfeilbaren uitlegger en regter? Maar wie zal ons van de onfeilbaarheid van dezen wederom onfeilbaar overtuigen? En vanwaar heeft die menschelijke uitlegger zijne onfeilbaarheid zoo, dat wij die dan niet eveneens konden verkrijgen? - Geleerdheid moge veel kunnen beslissen, ten opzigte van eenvoudige voorstelling van menschelijke zaken en lotgevallen in den Bijbel; ten aanzien van bovenzinnelijke leeringen is zij krachteloos, dewijl tot regt begrip van dezelve eene bijzondere geschiktheid en vatbaarheid van geest van noode is. Wij hebben dus, tot regt verstand van, en eene onfeilbare gewisheid omtrent den waren zin der Bijbelschriften, en elke bijzondere voorstelling in dezelve, de verlichting en het onderwijs des H. Geestes noodig.
Wat de H. Geest is, moet alleen zuiver uit den Bijbel worden afgeleid; dan, de Schrijver oordeelt, dat hier de vraag niet is van deszelfs innerlijke natuur, maar alleen van deszelfs werkingen. Ofschoon de bijzondere bestaanlijkheid van den H. Geest erkennende, houdt hij zich dus hier, om buiten allen twist te blijven, aan die verklaring der Nederlandsche Geloofsbelijdenis, waarin zeker alle Christenpartijen het eens zijn: de H. Geest is de eeuwige kracht en mogendheid der Godheid; welk denkbeeld ook overal in den Bijbel, waar van denzelven gesproken wordt, ten grondslag ligt. (De tegenwerpingen, die, van den kant der wijsbegeerte, tegen zulk eenen, zich in alles mengenden, invloed der Godheid konden gemaakt worden, lost de Eerw. le roy voldoende op.) Zoo komt hij dan ook voor, als, op eene bijzondere wijze, de grondoorzaak van 's menschen zedelijke en grondige verbetering; en juist daarom, dewijl hij als Goddelijk beginsel in den mensch werkt en hem boven elken zinnelijken beweeggrond verheft, is de mensch door deze inwerking vrij, hetgene hij als dienaar der zelfzucht nimmer is. (De Schrijver was, in de bepaling van de werkzaamheden des H. Geestes ter onzer grondige verbetering, in de noodzakelijkheid, om, ter bekoming van het hier vereischte oogpunt, eenig-
{==369==} {>>pagina-aanduiding<<}
zins breedvoerig te zijn; maar al, wat hij zegt, verdient ook lezing en overdenking.)
De spreekwijzen: verlichting en onderwijzing des H. Geestes, zijn wederom eenigzins zinnebeeldig, maar stellen ons de waarheid naar onze bevatting voor. Beide zijn noodig tot regt verstand der Bijbelschriften; de Bijbel zelf is vol van betuigingen hieromtrent. (De meeste der onderscheidene uitspraken des Bijbels worden aangehaald en voldoende in verband verklaard.)
De noodzakelijkheid van een alvermogend bestuur der Godheid, tot regt verstand der bijbelsche schriften, blijkt ook uit ons eigen gevoel van behoefte te dezen aanzien. Wij gevoelen, dat wij verzekering van noode hebben, dat de middelen, die wij tot regt verstand des Bijbels bezigden, de ware zijn. - De hindernissen, welke dat verstand in ons beletten, zijn te magtig, dan dat wij ze, zonder medewerkenden Goddelijken invloed, konden overwinnen. - Eindelijk, het bijbelsch onderwijs betreft bovenzinnelijke zaken, tot welker erkentenis gezegde invloed daarom juist niet kan gemist worden.
Maar, hoe kunnen wij nu verzekerd worden, dat wij door den H. Geest, bij ons onderzoek der bijbelsche Schriften, zijn bestuurd, en dus derzelver regten zin gevat hebben? - Vooreerst, door de klaarblijkelijkheid zelve, welke natuurlijk en noodzakelijk geboren wordt, zoodra, gelijk wij vooronderstellen, dat door des H. Geestes alvermogende en onfeilbare besturing geschiedt, bij het gebruik der beste middelen, waartoe hij zelf ons leidt, ons ernstig onderzoek en nasporing zoodanig geleid wordt, dat ons alles in het regte licht en in juiste orde en verband voorkomt. Daar echter ook de dwalende zich op klaarblijkelijkheid beroemt, zoo wordt de niet dwalende, ten tweede, gerustgesteld door de bewustheid, welke hij van zich zelven heeft, van, met eene opregte begeerte naar waarheid en met volkomene onderwerping van hartstogten en eigene wijsheid, de waarheid gezocht te hebben; waarmede zich paart het vast vertrouwen op de Goddelijke be-
{==370==} {>>pagina-aanduiding<<}
loften voor dit geval. Maar vooral wordt het gemoed vervuld met eene onverdelgbare zekerheid, door die duidelijke overeenstemming der in den Bijbel ons kenbaar wordende waarheid met ons waar zedelijk belang, waarvan wij, bij eene genoegzame ontwikkeling van het zedelijk beginsel in ons, ons onmiddellijk bewust zijn. - Hieruit blijkt, hoe die onfeilbare zekerheid geheel verschilt van alle geestdrijvende en dweepachtige verbeeldingen; maar ook, evenwel, dat elk haar slechts voor zich zelven hebben kan, zonder die ook aan anderen te kunnen mededeelen of voorwerpelijk bewijzen; schoon hij hun, die hooren willen, den weg kan aanwijzen, waarop ook zij die zekerheid verkrijgen kunnen. Voor zedelooze en met eigenwaan vervulde menschen, toch, blijft zij altijd onbegrijpelijk. Eindelijk volgt uit het ontvouwene, dat die Goddelijke verlichting, en daaruit voortvloeijende helderheid en gewisheid, bij allen niet even groot of sterk, voor aanwas en vermeerdering vatbaar, en naar elks bijzondere behoefte en vatbaarheid is ingerigt.
Vereeniging kan dan nu ook niet anders plaats vinden, dan tusschen opregte Christenen; dat is, de zoodanige, die met waren eerbied voor het woord van God vervuld zijn. Tot het onderhouden van den vrede moeten wij ons nimmer aan valsche inschikkelijkheid schuldig maken; maar omtrent zulke waarheden, die nader aan de bespiegeling grenzen en niet onmiddellijk de gronden der beoefening betreffen, mogen en moeten wij meer toegevendheid gebruiken. In de gronden van praktijk - dit, zegt de Schrijver, zij onze regel - eene ware overeenstemming; maar in alle andere leeringen eene liefderijke zamenvoeging, zelfs van verschillende en uiteenloopende begrippen. En hiertoe behoort men voornamelijk in zich te onderhouden eene ootmoedige erkentenis van de beperktheid zijner eigene inzigten, en van de volstrekte noodzakelijkheid eener hoogere Goddelijke verlichting; benevens eene hebbelijkheid,

{==371==} {>>pagina-aanduiding<<}
om, in ons Bijbelonderzoek, gedurig van dit geleide des H. Geestes af te hangen.
Wij hebben den inhoud dezer twee Verhandelingen wijdloopiger opgegeven, dan ons bestek eigenlijk gedoogt; maar een beoordeelend Tijdschrift moet zijnen pligt kennen, vooral omtrent werken, die epoque maken. En hieronder aarzelen wij niet, deze Verhandelingen te rangschikken. Want, schoon het waar zij, wat de Schrijver bl. 62 zegt, dat het denkbeeld, door hem in de eerste Verhandeling voorgesteld, niet geheel nieuw is, dat reeds meermalen wenken daartoe in het gemoed van opregte waarheidsvrienden opgekomen zijn, is het even zoo waar, wat hij verder zegt, dat het schijnt, men kon zich hetzelve nog zoo duidelijk niet ontwikkelen; men kon zich nog niet zoo geheel van alle zucht tot bespiegeling losmaken, om zoo alle stellige en bepaalde voorstelling der waarheid, alle leerstelsel in den Bijbel vaarwel te zeggen, en daarin enkel en alleen een door en door praktikaal onderwijs, naar onze vatbaarheid geschikt, ook der zooge noemde beschouwelijke waarheden, slechts tot praktikaal nut, troost en verbetering, aan te nemen. De Eerw. le roy heeft dus als levend woord laten te voorschijn treden, wat lang als gedachte in het verborgene sluimerde; terwijl de volledigheid, en de geheele wijze van voorstellen, bij hem, geschikt is, om elken onpartijdigen, al ware hij ook nog met eenig vooroordeel bezet, de oogen te openen, en te doen juichen in de ontdekking, hoe vele zwarigheden en tegenbedenkingen, door de omhelzing der in de onderhavige Verhandelingen voorgestelde idéën, wegvallen, die anders der vereeniginge onder Christenen in den weg stonden; terwijl tevens, met waren eerbied voor de openbaring des Bijbels, aan al het misbruik derzelve de pas is afgesneden. Wij hebben met ons verslag ook beoogd, aan het onderzoeklievend Publiek eenen voorsmaak van het werk te geven, opdat het des te gretiger moge gelezen en herlezen worden. Inzonderheid behoorde het gevonden te

{==372==} {>>pagina-aanduiding<<}
worden bij elken jongen Godgeleerde, ten einde hij tijdig het standpunt leere kennen, waaruit hij den Bijbel, en de, op deszelfs verschillende uitleggingen gegronde, verdeeldheden onder de Christenen, te beoordeelen hebbe.





De Christelijke Godgeleerdheid, of Handleiding voor Lidmaten, tot herinnering van hetgene zij eenmaal geleerd en beleden hebben, en voor mijne Leerlingen, tot opheldering van mijn Onderwijsboekje. Door G. Benthem Reddingius. Te Groningen, bij W. Zuidema. 1819. In gr. 8vo. VIII en 188 Bl. f 1-5-:

In de voorrede van dit werkje wordt eerst van deszelfs uitvoerigen titel reden gegeven, en dan wordt het door den Schrijver aan zijne geliefde leerlingen opgedragen, voor wie hij te voren eene korte handleiding bij het onderwijs in den Christelijken Godsdienst in klein 8vo had uitgegeven. Hij verontschuldigt zich eenigzins over de benaming van Christelijke Godgeleerdheid, en bekent, dat het misschien gepaster zou geweest zijn, wanneer hij eenen anderen, meer beperkten, titel gekozen had, daar men, welligt, hier een zoodanig zamenstel der Christelijke leer verwachten zou, als de Hoogleeraren aan de studerenden op de Hoogescholen behooren mede te deelen. En inderdaad, wij vinden dien titel ongepast, dewijl dezelve een geleerd stelsel aanduidt, en zouden dien van Christelijke Godsdienstleer verkiezen. - Doch, den titel daarlatende, vinden wij het werkje naar des Schrijvers oogmerk zeer wel geschikt. Het heeft elf Hoofdstukken: 1. Van den Geopenbaarden Godsdienst in het algemeen, en den Christelijken in het bijzonder. 2. Van God. 3. Van de Menschen. 4. Van Jezus Christus, Gods Zoon, Mensch, en onzen Leeraar. 5. Van Jezus lotgevallen

{==373==} {>>pagina-aanduiding<<}
en hooge waardigheid. 6. Van den Heiligen Geest. 7. Van de Christelijke Godsdienstigheid in het algemeen. 8. Van de zedelijke verbetering. 9. Van een Christelijk deugdzaam leven. 10. Van den invloed van den Godsdienst op ons tijdelijk geluk. 11. Van de Eeuwigheid. - Tot deze Hoofdstukken brengt de Schrijver, in eene zeer geregelde orde, alles, wat tot de Godsdienstleer voor een' Christen behoort, en heeft zich niet alleen bepaald tot hetgene men weten en gelooven moet, maar ook genoegzaam aangetoond, welken indruk die leer op den Christen moet maken, en wat hij, volgens dezelve, te doen en te betrachten hebbe. Alles wordt, zoo verre de verschillende onderwerpen het gedoogden, klaar, duidelijk, vatbaar en redelijk voorgesteld. Het is een nuttig, stichtelijk boek, zeer geschikt om achting en liefde voor den Godsdienst, zuivere denkbeelden van denzelven, en een' waren lust tot echte Christelijke deugd in te boezemen en aan te kweeken, hetwelk wij dus in handen van velen wenschen.





Psalmi quindecim Hammaäloth philologice et critice illustrati. Specimen exegeticum inaugurale, quod - pro gradu doctoratus - publico examini submittit Theodorus Adrianus Clarisse. Lugd. Bat. apud H.W. Hazenberg, Jun. 1819. 8vo. VIII et 163 pag. f 1-16-:

Het is den beminnaar der wetenschappen zeer aangenaam, wanneer hij ziet, dat Zoons van mannen, die in geleerdheid den eersten rang bekleeden, zich reeds in hunne jeugd beijveren, om, zoo veel in hun vermogen is, de loffelijke voetstappen van hunne Vaders te drukken, en aldus de gegrondste hoop geven, van ook eens als geleerden te zullen uitmunten. Wij twijfelen derhalve niet, of alle, die den beroemden

{==374==} {>>pagina-aanduiding<<}
Hoogleeraar clarisse eenigzins weten te waarderen, zullen zich van harte verblijden, dat zijn Zoon, die met regt de Doctorale waardigheid aan de Leydsche Hoogeschool verkregen heeft, door het bewerken van zijne inaugurele proeve uitnemend veel van zich doet beloven, en reeds getoond heeft, wat een jongeling, met de geschiktste geestvermogens begaafd, en door het luisterrijk voorbeeld zijns Vaders aangevuurd, door vlijt en naarstigheid verrigten kan. Deze verhandeling, inderdaad, over de vijftien liederen Hammaäloth, is meer dan eene proeve, zoo als zij op den titel benoemd wordt. Het is een, voor een' jongeling, doorwrocht stuk, waarin veel belezenheid en veel geleerdheid aan den dag wordt gelegd. Sommige zullen, mogelijk, vinden, dat verscheidene bloote opgaven van namen en eenige aanhalingen in allerhande talen beter hadden kunnen wegblijven, en dat het stuk dan wat minder kakelbont, in verscheidene opzigten, er zou uitgezien hebben. Dan, wij voor ons kunnen dat weelderig en eenigzins wild voorkomen van eene jeugdige bewerking zeer wel verdragen, en vertrouwen, dat rijper oordeel en een meer geoefende smaak eenen jongeling van zulk eenen schoonen aanleg, in het vervolg, bij het schrijven en uitgeven van het een of ander stuk, allen schijn van overtolligheid en onbevalligheid zullen leeren vermijden.
Het stuk heeft eenen zeer geregelden gang. In voorloopige aanmerkingen wordt gehandeld over de algemeene benaming dier vijftien Psalmen, en de voorkeur gegeven aan het gevoelen, volgens hetwelk het reisliederen zijn, - liederen, door de uit hunne ballingschap terugkeerende of teruggekeerde Joden op hunnen toestand toegepast; voorts over de makers dier liederen; dan over derzelver oogmerk, inhoud en uiterlijken vorm; eindelijk over de godsdienst- en zedeleer, in dezelve vervat, alsmede over derzelver dichterlijke waarde. Nu volgt eene schoone Latijnsche vertaling van al de liederen, en eindelijk uitvoerige aanmerkingen over

{==375==} {>>pagina-aanduiding<<}
ieder derzelve. Ons bestek laat niet toe, in bijzonderheden te treden. Wij vergenoegen ons in het algemeen te zeggen, dat wij, over het geheel genomen, de opvattingen van den jongen clarisse goedkeuren, en oordeelen, dat hij veel licht over deze belangrijke liederen verspreid heeft. Wij wenschen, dat de waardige Zoon van den zoo zeer geachten Hoogleeraar meer en meer vordere op het spoor van ware geleerdheid, en van tijd tot tijd daar blijken van moge geven; en dat de waardige Vader nog lang zich verheugen moge in eenen Zoon, bijzonder geschikt, om den roem van zijnen ouderlijken naam naar eisch te handhaven!





Sermon sur 1 Timoth. IV:14, 15, par J.H. Pareau, Professeur etc. en Langues Orientales à l'Université et Pasteur de l'Eglise Wallonne d'Utrecht. A Utrecht, chez J. Altheer. 1819. 8ve. 41 pag. f :-8-:

Deze Leerrede werd uitgesproken te Zutphen, ter opening van de Vergadering der Afgevaardigden van de Waalsche Kerken. Volgens oude gewoonte, benoemde de vorige Vergadering hiertoe den Redenaar, en bepaalde den tekst. En Professor pareau, wien dit werk werd opgedragen, kweet zich waardig van zijnen last. Wij lazen deze Redevoering met groot genoegen, en twijfelen niet, of zij werd, bij het uitspreken, algemeen toegejuicht. Wij willen er den inhoud van mededeelen, en er ons bijzonder oordeel over bijvoegen.
Na eene doelmatige inleiding uit den rusteloozen ijver van Paulus, dien de Apostel ook in Timotheus wilde versterken, geeft pareau eerst eene letterlijke verklaring en daarna de nadere ontwikkeling en praktikale beschouwing van hetgene in den tekst vervat is.
In de verklaring vinden wij den smaakvollen Geleerde, die grondige kennis heeft, en verschillende denkbeelden weet te zamen te brengen en in een schoon en

{==376==} {>>pagina-aanduiding<<}
belangrijk punt te vereenigen. Om hiervan iets bij te brengen: de gave, die in Timotheus was, door de oplegging der handen, zijn, volgens den Heer pareau, de natuurlijke aanleg en talenten, de door oefening reeds verkregene bekwaamheden van Timotheus; doch hetwelk alles, door onmiddellijke Goddelijke beschikking, meer ontwikkeld, volmaakt en verhoogd werd. Wij noemen dit schoon en belangrijk: zoo bleef Timotheus altijd verantwoordelijk voor zijn gedrag, en de vermaning van Paulus was voor hem bruikbaar en moest hem treffen. Het overige houdt dien zelfden gang. In het tweede stuk komen vier punten voor, die de tekst duidelijk bevat. Men vindt hier: den pligt van een' Evangeliedienaar, eene beweegreden om dien aan te dringen, de wijze om dien te vervullen, en de vruchten, die men er van plukken zal. De ontwikkeling dezer denkbeelden is natuurlijk en belangrijk, en wordt telkenreize op eene zeer kiesche maar treffende wijze toegepast. Het is een woord op zijn pas, dat overwaardig is, door alle Evangeliedienaars gelezen, herlezen en behartigd te worden. De Heer pareau voegt hier bij den geleerden ook den verstandigen man, die den geest van het Evangelie en deszelfs belang, de natuur van den mensch en zijne behoeften kent, en toont zelf doordrongen te zijn met het gevoel van het verhevene zijner pligten.
De taal is zuiver, de stijl ongekunsteld en vloeijend, dikwijls sierlijk en verheven, altijd verstaanbaar, overtuigend en roerend, en het geheel zeer welsprekend, en bijzonder geschikt voor den kansel, waarop de Redenaar sprak.
Eigen' smaak volgende, zouden wij, mogelijk, hier of daar iets bekort of wat meer uitgebreid hebben: maar anderen konden dit weder anders begrijpen, en - variis modis bene fit.
Wij wenschen de Waalsche Gemeente en de studerende Jeugd te Utrecht geluk met dezen voortreffelijken Redenaar, dezen meester in de kunst, en hopen, dat

{==377==} {>>pagina-aanduiding<<}
zijn Hoogeerw. er nog lang, ter bevordering van ware geleerdheid, echten smaak en zuiver Christendom, moge werkzaam wezen.





Beknopte Handleiding tot de Paardenkennis, derzelver Gezondheidsbewaring en Geneeskunde, voor eerstbeginnende Beoefenaren dezer Wetenschap. Door C.A. Geisweit van der Netten, Majoor der Kavallerij, Instructeur der Koninklijke Militaire Rijschool, Lid der Commissie tot Examen der Veeartsen. Te Amsterdam en 's Gravenhage, bij de Gebroeders van Cleef. In gr. 8vo. f 3-15-:

De werkzame Majoor van der netten blijft met eenen onvermoeiden ijver de uitbreiding van het vak voorstaan, aan hetwelk hij al den tijd, dien zijne overige menigvuldige ambtsbetrekkingen hem overlaten, schijnt te besteden. Ieder, die prijs op de aankweeking der Veeärtsenijkunde stelt, zal zich met ons verheugen, dat deze brave man blijft volharden. De wetenschap en kunst, welker aanleering hij ondersteunt, welker meer algemeene kennis en verspreiding hij helpt bevorderen, vereischt iemand, die niet moede wordt het goede te werken, waar hij slechts kan. Hij moge met eenig leedwezen ontdekken, dat zijne pogingen, over het algemeen, nog niet met dien gewenschten uitslag bekroond worden, welken het belang van dezen, voor ons land zoo belangrijken, tak vereischt; wij hopen eerlang den dag te zien aanbreken, die de vervulling zal aanbrengen van meer dan éénen wensch ter volmaking dezer studie. De korte tijd, sedert welken de Heer van der netten dit vak bewerkt, levert reeds bewijzen genoeg, dat hij niet te vergeefs werkt. Wanneer echter het Bestuur dezer landen zich aan de uitbreiding dezer zaak meer zal laten gelegen zijn; wanneer het door openbare inrigtingen het onderwijs en de aanlee-
{==378==} {>>pagina-aanduiding<<}
ring van dit belangrijk vak gemakkelijker zal maken, dan kan in eenen zeer korten tijd volkomen daargesteld worden, hetgene door de kracht van enkelen, zoo niet geheel ondoenlijk is, ten minste eenen te langen tijd vereischt, eer dit oogmerk ten algemeenen nutte kan bereikt worden. Mogten wij dan in dit Rijk, in navolging der ons omringende, instellingen zien geboren worden, dienstig ter aankweeking van eene wetenschap en kunst, waarbij de Landhuishoudkunde zoo veel belang heeft! De Nederlander, die, wat kunsten en wetenschappen aangaat, voor geen' zijner naburen behoeft onder te doen, zal spoedig ook in dezen strijd zegevierend optreden. De aanvankelijke goedkeuring van Z.M. den Koning, die, bij andere blijken
van tevredenheid, den Heer van der netten ook tot Lid der veeärtsenijkundige Commissie benoemd heeft, is het beste bewijs, dat Hoogstdezelve de werkzame verdiensten voor dit vak niet alleen erkent, maar ook wil aanmoedigen.
In een welgesteld Voorberigt worden wij met de redenen bekend gemaakt, waarom de Schrijver dit werk ondernomen, en om welke hij het dus bewerkt heeft. Liefde voor het vak, dat hij beoefent; belangstelling in de welvaart der ingezetenen en den luister des vaderlands, en zucht, dat hetzelve bij andere Rijken niet terugblijve, stralen hier op elke bladzijde door. De aanleg en de bewerking van dit stuk worden vervolgens nader ontwikkeld, en aangewezen, voor welken stand en voor welke menschen het hoofdzakelijk is opgesteld; terwijl de Schrijver, eindelijk, met eene den waren geletterden vereerende zedigheid, aan de goedkeuring zijner beoordeelaren hulde doet, de toegevendheid van bevoegde regters inroept, en zijne wezenlijke verdiensten met eene bescheidenheid voorstelt, welke hem de achting van eenen ieder moet doen verwerven. De behandeling van het geheel, zoo, dat het werk doorloopend kan worden gelezen, en tegelijk ook als eene handleiding ter ondervraging dienstig kan zijn, is ons allezins gepast voor-
{==379==} {>>pagina-aanduiding<<}
gekomen, en zoude in dergelijke gevallen navolging verdienen.
Men ontwaart, den inhoud van het werk nagaande, dat hetzelve in drie stukken verdeeld is, waarvan het eerste de Paardenkennis beschrijft, het tweede de Gezondheidskunde behelst, en het derde de Ziekte-, Genees- en Heelkunde voorstelt; hetwelk door eene korte Inleiding, over de Paardenkennis in het algemeen, wordt voorafgegaan. Wij vinden hier het Paard zeer doelmatig geschetst, vooral in zijne betrekking tot den Mensch, eerst als werktuig, daarna als bewerktuigd ligchaam. Men zal, het Paard uit deze beide oogpunten beschouwende, den juisten maatstaf vinden, om van dit dier tot het dagelijksch gebruik niet te veel te vergen; maar ook tevens, om dat nut en die diensten van hetzelve te trekken, waartoe de Schepper het bestemd heeft.
Het eerste stuk wordt in twee Afdeelingen gesplitst, van welke de eerste ten opschrift heeft: de Ontleed- en Natuurkunde van het Paard. De beschrijving der bewegingswerktuigen, der levenswerktuigen en der zintuigen zijn als onderafdelingen te beschouwen. Men ontmoet in deze verdeeling eenige moeijelijkheid; dewijl tot de eerste, behalve de beenen, spieren en banden, ook nog de zenuwen, vaten enz. gebragt worden. Dit zoude bij den eerstbeginnenden, voor wien dit boek vooral toch bestemd is, tot dwaalbegrippen kunnen leiden. Ook hadden de zintuigen eene uitvoeriger behandeling gedoogd.
De tweede Afdeeling, aan de uitwendige Paardenkennis gewijd, behelst in het Iste Hoofdstuk de kennis der uitwendige ligchaamsdeelen. Dit beschouwt, 1. het voorgestel, en dus hoofd, hals, enz. 2. het lijf, waartoe behooren de rug, de lendenen, enz. 3. het achtergestel; het kruis, de heupen, enz. Zeer kort, maar allezins voldoende, geeft hier de Schrijver eene ontleedkundige beschrijving van al deze deelen, hetwelk ook genoegzaam is om den leerling niet onkundig te laten, terwijl den onderwijzer gelegenheid overblijft, door zijne voor-
{==380==} {>>pagina-aanduiding<<}
dragt, ieder stuk verder uit te breiden. Van het IIde tot het VIde Hoofdstuk behandelt de Schrijver de gezondheidsvereischten, gestalte in de keuze des Paards, deszelfs beweging, ouderdom en deksel, waarbij de haren, zoowel als teeken van onderscheiding, als kenmerk der gezondheid, beschouwd worden. Hetgene er bij de keuze des Paards en in den Paardenhandel behoort in acht genomen te worden, besluit dit eerste stuk, hetwelk met geene belangrijker aanmerkingen konde geschieden, daar hier van eene goede keuze zoo veel afhangt, om vaak groote sommen te sparen, en zich zelven en anderen groote onaangenaamheden uit te winnen. Zij vooral, die door dienstbetrekkingen eens in de gelegenheid kunnen komen, met den aankoop van Paarden voor het leger belast te worden, zullen zich behooren toe te leggen op de aanwijzing der kunstgrepen, tot verberging der gebreken in den Paardenhandel gebezigd, welke niet gering zijn, en op de ongeoorloofdste wijze werkstellig worden gemaakt.
Na dit te hebben laten voorafgaan, gaat de Schrijver nu, in het tweede stuk, tot de Gezondheidskunde over, behandelende in ééne Afdeeling al hetgene vereischt wordt ter bewaring en verlenging van leven en gezondheid. Onder de uitwendige oorzaken, welke daartoe moeten medewerken, rangschikt hij het licht, de lucht, de verblijfplaatsen, het voedsel, de oppassing en behandeling, en eindelijk de rust en beweging. De gezondheidskundige regels worden vervolgens op bijzondere gevallen toegepast, en deze Afdeeling met de beschouwing van het beslag gesloten. Zeer gepast worden eerst die deelen beschreven, voor welke het beslag bestemd is, en naderhand de werktuigen, welke daartoe dienstig zijn; terwijl de wijze, hoe dit moet geschieden, het geheel voltooit. Hoezeer de invloed van het licht van groot belang is op al hetgene er bestaat, was deszelfs vermelding beter in het Hoofdstuk, alwaar over de rust en beweging gesproken wordt, gevolgd, dan dat er nu een afzonderlijk Hoofdstuk voor hetzelve afgezonderd

{==381==} {>>pagina-aanduiding<<}
wordt. De naauwkeurige beschrijving, hoe het Paard moet opgepast en behandeld worden, is der lezinge overwaardig en verdient behartigd te worden, daar het vooroordeel bij velen nog heerschende is, dat de reiniging van het Paard voor hetzelve geene zulke behoefte is, als de Schrijver hier met regt voorstelt. Jonge Officieren kunnen zich niet te gemeenzaam maken met de toepassing der regels tot gezondheidsbewaring in bijzondere gevallen. Deze wèl toepassende, zullen zij voor zich zelve veel schade, voor anderen nadeel en verlies kunnen voorkomen. Het ware te wenschen, dat zelfs iedere ruiter met dezelve gemeenzaam bekend gemaakt wierde. - De leergierige hoefsmid vindt, eindelijk, kort, maar duidelijk, voorgeschreven al hetgene voor hem bij deze bewerking wetenswaardig is.
Het derde stuk voltooit het geheel door de Geneeskunde van het Paard. De Schrijver beschouwt, in twee Afdeelingen, de genees- en heelkundige kennis der ziekten van het Paard, en de middelen ter genezing van dezelve. Daar deze vooral eene verkorte bewerking der onlangs uitgegevene Handleiding tot de behandeling, gezondheidsbewaring en geneeswijze van de Ziekten der Paarden schijnt te zijn, kan men hier in het, reeds door anderen gevelde, gunstige oordeel blijven berusten. Nog slechts eenige geringe bedenkingen zij het geoorloofd ten toets bij te brengen.
Onder de oorzaken zijn, ook hier, de verwijderde niet genoeg van de naaste onderscheiden, en behoort de aanleg van oorzaak wèl onderscheiden te blijven. De aanleg maakt vatbaar voor ziekten, maar wordt geene ziekte, indien er geene opwekkende oorzaken bijkomen.
Indien bij ontstekingskoortsen, bladz. 238, vooral eene vermeerderde levenswerkzaamheid in het bloedader- en zenuwgestel worde waargenomen, hoe kan men dan eene vermeerderde prikkelbaarheid met weinig gestoorde gevoeligheid onderstellen? Over het algemeen, en met uitzondering der ontstekingachtige zenuwkoorts, zal,

{==382==} {>>pagina-aanduiding<<}
bij ontstekingkoortsen, de voornaamste stoornis in het bloedvatengestel moeten worden gezocht.
Bij de behandeling van het Hospitaal-versterf behoorde eene meer krachtdadige plaatselijke behandeling, en wel met het gloeijend ijzer, aangeprezen te worden; van dezelve zoude men hier veel, zoo niet het meeste, mogen verwachten.
In deze verhandeling ware het wenschelijk geweest, de spaansche vliegen niet onder de pisdrijvende middelen vermeld te zien; derzelver aanwending vereischt te veel omzigtigheids; zulke middelen passen niet in de hand van den leek of mingeoefenden. Hetzelfde zoude ook kunnen gelden omtrent eenige andere zeer werkzame geneesmiddelen, welke, terwijl zij ophouden vergiften te zijn in de handen van den Arts, in die van den leek of liefhebber altijd zeer bedenkelijke hulpmiddelen blijven.
Wij wenschen voorts, dat dit anders zoo wèl gestelde en doelmatige werk in veler handen moge komen, en met voordeel en nut gebruikt worden; dat vooral de Militaire Jeugd, aan welker vorming de Heer van der netten zich zoo veel laat gelegen zijn, deze pogingen waardere, en, door eene vlijtige beoefening dezer belangrijke wetenschap, aan het oogmerk van haren waardigen Onderwijzer beantwoorde! Hij blijve bij voortduring de leidsman van dat gedeelte dier Jeugd, hetwelk aan zijn bijzonder onderwijs en opleiding tot den dienst te paard bij het leger wordt overgegeven! En onder zijne medewerking worden de heilzame pogingen van het veeärtsenijkundig Bestuur in dit Rijk steeds uitgebreider en luisterrijker! Hij vleije zich niet alleen met de hoop, geene onvruchtbare zaden voor de toekomst te hebben uitgestrooid; het gebeure hem, dit zaad nog te zien opkomen, vruchten dragen, en eenen ruimen oogst beloven: dit zij eens, in den avond des levens, de zoete belooning voor den zoo wèl besteden dag!



{==383==} {>>pagina-aanduiding<<}

Aardrijkskunde voor Zeevaart en Koophandel, naar het Engelsch van James Hingston Tuckey's Maritime Geography and Statistics. Iste Deel. Te Rotterdam, bij J. Immerzeel, Jun. 1819. In gr. 8vo. XXXIV en 590 Bl. f 5-:-:

Het denkbeeld eener Aardrijkskunde, meer bepaaldelijk voor den Zeevaarder en Koopman geschikt, die daarbij het onmiddellijkst belang hebben, moet, behoorlijk uitgevoerd, gewis in ons Vaderland even welkom zijn als in Engeland, waar het werk van tuckey algemeenen lof en aanmoediging heeft gevonden. Dat ook bij ons, in weêrwil der bestaande hinderpalen, nog lust voor de wetenschappen is, die meer bijzonder den Handel tot onderwerp hebben, blijkt uit de vrij breede Lijst van Inteekenaren voor dit Deel, waaronder wij het meest Kooplieden tellen. Gelukkig heeft tuckey ook geenen blooten, slaafschen Vertaler gevonden. De Overbrenger van hetzelve, dezelfde als van de Ontdekkingsreize van flinders, is ons gebleken, allezins voor zijne taak berekend te zijn. Doch zijne manier, om den Schrijver, dien hij volgt, naar believen uit te breiden, te veranderen, en ons dus zijne gevoelens, in plaats van die des Schrijvers, te geven, zonder daarvan, hetzij in of beneden den tekst, eenige aanwijzing te doen, kunnen wij niet goedkeuren; daar men, zoo doende, denkbeelden en opvattingen, waaraan de oorspronkelijke Opsteller nooit gedacht heeft, op zijne rekening zou kunnen stellen. Dit is te minder raadzaam, wanneer die gevoelens en denkbeelden van de gewone nog al verschillen, zoo als: omtrent de ligging van sommige oude plaatsen, en de strekking van Rivieren voorheen in ons Vaderland; (op bl. 119 wordt het algemeen aangenomen gevoelen van het verdrinken der 72 dorpen in den Biesbosch ongerijmd genoemd, en de Vertaler is in het algemeen zeer

{==384==} {>>pagina-aanduiding<<}
met dit woord in de weer;) omtrent het verbond tusschen de Romeinen en Marseille, ten tijde van tarquinius I, tegen de Hetruriërs, die daardoor Opper-Italië zouden verloren hebben, (bl. 133;) omtrent het rondzeilen van geheel Afrika door de schepen van salomo, (bl. 135.) de beschaving van Mexico en Peru uit China, (bl. 157.) enz.; stellingen, die wel blijk van schranderheid geven, en tegen welke wij ook geenszins het harnas aantrekken, maar die men nogtans dient te weten, of van tuckey, dan van zijnen Vertaler zijn: wij vermoeden het laatste.
Doch, hoe dit zij, het boek is zeer belangrijk, en (gelijk reeds uit de opgegevene stalen blijkt) geene bloote herhaling van hetgene vóór hem honderdmaal, en beter, was gezegd. De Inleiding geeft eene voorloopige korte verklaring van de kunstwoorden der Zeemans-Aardrijkskunde; natuurlijk grootstendeels, uit hoofde van de afwijking der twee talen, van den kundigen Overzetter. Daarop volgt eene verdeeling der Zeeën, die men tot den Oceaan kan betrekken; in Noorder-IJszee, Noorder-Zuider- en Evennachtslijn-Atlantischen, Indischen, Noorder- en Evennachtslijn grooten Oceaan, groote Zuidzee, grooten Zuider-Oceaan, en Zuider-IJszee. De algemeene beschouwing van den Oceaan geeft rekenschap van deszelfs algemeene en bijzondere eigenschappen, de ziltigheid, het lichten bij nacht, het bevriezen, beweging door winden, eb en vloed, stroomen, (zeer in bijzonderheden, grootstendeels naar den beroemden bernardin de st. pierre, doch op verre na zoo schoon niet geschreven;) - vervolgens van de Passaatwinden, Moussons, (hiervan worden de oorzaken zeer goed opgegeven) luchtverhevelingen, als: hoozen, noorderlicht, zodiakslicht, enz.; van de afwijkingen van het kompas, de Krooszee, de koraalzeeën, - meest alles kort, bondig en uit de beste bronnen. Daarop volgt een geschiedkundig overzigt der veranderingen, welke ten aanzien van zeeën en kusten hebben plaats gegrepen, voorafgegaan van eene

{==385==} {>>pagina-aanduiding<<}
beschouwing des verschils van uitgestrektheid tusschen het land des Zuidelijken en Noordelijken halfronds. Het evenwigt tusschen de beide halfronden zoekt onze Schrijver (of zijn Vertaler) in de (vermoedelijk) mindere diepte des Oceaans aan den kant der Zuidpool. (Forster had hetzelve weleer in de meerdere zwaarte der ligchamen op den grond des Zuider Oceaans gezocht: volgens hem, moet de zee op vele plaatsen in het Zuider halfrond onpeilbaar diep zijn (*).) De Oostkust van Amerika wordt met die van Azië vergeleken, en beider gelijkvormige inscheuring aan de wrijving des Oceaans door de beweging van het Oosten naar het Westen toegeschreven. Hierop worden de toevallige veranderingen overwogen.
Het tweede gedeelte der Inleiding bevat eene geschiedkundige schets van de opkomst en vorderingen der Zeemans-Aardrijkskunde, 1.) tot den aanvang der Christelijke jaartelling. (Strabo wordt ook hiertoe gebragt; schoon deze waarschijnlijk zijn werk eerst later, op het einde der Regering van augustus, misschien onder tiberius, schreef.) In het begin onzer jaartelling bragt de ontdekking der Moussons in de scheepvaart eene groote verandering te weeg, en deed van den mond der Roode Zee dwars oversteken naar Malabar. Het 2de tijdperk neemt de Schrijver dus van daar tot de ontdekking van Amerika. Deze vijftien Eeuwen waren nogtans veel onvruchtbaarder dan de drie, welke sedert (na 1492) verloopen zijn, en welke dus nog in tweeën gesmaldeeld worden, namelijk tot aan de Regering van Koning george III in 1760, en in de laatste 60 jaren. In het eerste tijdvak werd Amerika en de weg naar Indië langs de Kaap de Goede Hoop, in het tweede Australië ontdekt; met uitzondering, nogtans, van Nieuw Hollands Oostkust, van Diemen's-land, Nieuw-Zeeland, en drie der Vriendschapseilanden, reeds in de 17de Eeuw door de

{==386==} {>>pagina-aanduiding<<}
Hollanders, vooral tasman, gevonden. Van de voornaamste Zeereizen, ter ontdekking gedaan, wordt hier beknopt verslag gegeven.
Daarop gaat de Schrijver tot zijne eigenlijke taak over. Hij begint met de Noorder-IJszee, vermeldt eerst in weinige woorden hare voornaamste bijzondere eigenschappen, en geeft dan eene breede en uitgewerkte beschrijving van hare eilanden en kusten, als Spitsbergen, IJsland, Groenland, Zweedsch-Lapland, en het voor den Hollandschen handel zoo belangrijke Noorwegen. Alsdan gaat onze Schrijver de Oostzee in, levert een vrij uitvoerig tafereel van die zee, en werpt een' blik op hare geschiedenis, beschrijft vervolgens de havens, eilanden en kusten derzelve, in Zweden, Denemarken, Duitschland, Pruissen en Rusland, en eindelijk de opkomst, voortgang en tegenwoordigen staat des koophandels in die Oostzee, welke van oudsher eene goudmijn der Nederlanders geacht werd, en nog, hoe diep ook vervallen, een der gewigtigste, minst besnoeide handelstakken voor ons blijft. - Op de Oostzee volgt natuurlijk de beschrijving der Noordzee, namelijk de Westkust van Denemarken, de Noordkust van Duitschland, met Hamburg en Bremen, (wat al te kort, naar evenredigheid van het overige) tot aan onze grenzen; zullende het tweede Deel met de beschrijving der Nederlandsche kusten en havens beginnen. In dit alles kunnen wij natuurlijk den Schrijver niet volgen, zoo min als in de breedere aanteekeningen, meerendeels van natuurkundigen, doch ook gedeeltelijk van staatshuishoudkundigen inhoud, waarin wij de hand des Vertalers hier en daar zeer duidelijk bespeuren. Doch, hoezeer eene dier aanteekeningen (bl. 567) geheel den Nederlander verraadt, die met de klagten der kooplieden over de hooge belastingen zeer wel bekend is, wij zien tevens met leedwezen den
anti-nationalen geest, die dezen man schijnt te bezielen, zoodat hij het zeer nadeelig zou vinden, wanneer men den Hollandschen, weleer zoo bloeijenden, linnenhandel door de verminde-
{==387==} {>>pagina-aanduiding<<}
ring of afschaffing der Regten omhoog hielp, daar die hooge Regten - den Vlaamschen linnenhandel moeten staande houden. Is deze, anders zeer belezene, Vertaler dan zulk een vreemdeling in Jeruzalem, dat hij niet alleen onkundig is van de alles afdoende, onwederlegbare redeneringen van onzen van hogendorp, van alphen, kemper, en zoo vele andere Hollandsche Afgevaardigden in de Staten-Generaal, dat dwangwetten de dood voor den Handel, en op den langen weg zelfs nadeelig voor de Fabrijken zijn; maar is hem het werk van den Engelschman adam smith, die dit reeds vroeger bewezen heeft, ook onbekend? Zoo er nog eenige twijfel aan de zaak mogt zijn, zou het verzoekschrift der Engelsche kooplieden, met den Bankier baring aan het hoofd, om vrijstelling van den handel, - een verzoek, door het Huis der Gemeente gunstig ontvangen, - dezelve thans voldingen.
Voor het overige draagt dit Deel, achter hetwelk ook eenige nuttige Tabellen gevoegd zijn, alle blijken van naauwkeurige bewerking. Volgens het uitgegevene Prospectus, is het uit meer dan duizend(?) vroegere en latere werken geput. De Schrijver herinnert echter in zijne Voorrede, dat men daarin geen zeeboek, geene volkomen juiste opgave van de ligging en den afstand der plaatsen, noch eene Hydrographische (waterkundige) beschrijving van havens, banken enz. moet zoeken. Dit maakt het voor den algemeenen Lezer, die in vele Zeereizen meer dan de helft moet overslaan, zoo veel te belangrijker en aangenamer; en inderdaad, schoon noch op zeevaart, noch op koophandel betrekking hebbende, lazen wij dit werk met genoegen en nut. Slechts had de Vertaler zich hier en daar wat meer van hypothesen kunnen onthouden.
Het geheel zal, blijkens het Prospectus, in vijf zware boekdeelen bestaan.








{==388==} {>>pagina-aanduiding<<}

Mnemosyne. Mengelingen voor Wetenschappen en fraaije Letteren; verzameld door Mr. H.W. Tijdeman en N.G. van Kampen. Vde Stuk. Te Dordrecht, bij Blussé en van Braam. In gr. 8vo. 368 Bl. f 3-10-:

Eene voortreffelijke Redevoering van den uitmuntenden van kampen zelven is het eerste in dit Stuk; en, hij moge zich dan slechts een' dilettant noemen, ons hinderde niets in dit stuk, dan alleen het te dikwijls herhaald protest van onbevoegdheid voor de taak, die, na het hooren of lezen van dit stuk, wel niemand zich vermeten zal, dezen man uit de hand te nemen. Het onderwerp is: Plato, beschouwd als welsprekend en dichterlijk Schrijver. Het doel was hier wel niet, de wijsbegeerte van Plato, zijne schriften, zijne zedelijke waarde, zijne vorming en levensloop op te geven; echter wordt van dit een en ander zoo veel ingeweven en gezegd, als men verlangen kon. Voorts leeren wij hier Plato kennen, als den man, die de poëzij der ziel en des harten (schoon niet de poëzij der maat) en de verhevenste welsprekendheid met de diepste onderzoekingen der wijsbegeerte, de hoogste vlugt in het rijk der denkbeelden met het fijnst gevoel voor het schoone, en den uitgebreidsten zin voor het oneindige en heilige met een onbepaald gebied over de rijkste taal der wereld paarde; een' man, dien zijne tijdgenooten, het beschaafdste volk der wereld, eenparig den Goddelijken noemden, te allen tijde bij den kenner ook van hoogeren Godsdienst in hooge achting, en wiens lezing en beoefening nog voor de uitstekendste geleerden een wellust is. Zijne groote verdiensten, als Schrijver, hebben voornamelijk haren oorsprong aan drie bronnen te danken: 1) zijne denkbeelden; 2) zijne taal; 3) de vorm zijner voordragt. 's Mans lof wordt door eene voortreffelijke en uitvoerige proeve gestaafd; waarop de Redenaar, na eenige wenken slechts op andere van 's mans geschriften, zich tot zijnen Phedrus bepaalt. - Aan het slot werden wij aangenaam verrast door de herinnering van onzen waardigen Landgenoot, den te weinig gekenden françois hemsterhuis, die, even gelukkig als Plato,
de wijsbegeerte, van hare stroeve vormen ontdaan, in het bevalligst

{==389==} {>>pagina-aanduiding<<}
kleed wist te hullen, en met eene proeve uit wiens meesterstuk: ‘Aristée, ou de la Divinité,’ de rede besloten wordt.
Het Feestmaal van Leontis, eene zamenspraak door Mevr. wyttenbach, geb. gallien, uit het Fransch vertaald door van kampen, is het tweede meesterstuk, hetwelk wij hier aantreffen. Het tooneel is het buitengoed van Leontis, nabij Athene; de aanleiding is het wijnoogstfeest, en de zamenspraak wordt gesteld kort na het einde van den Peloponnesischen oorlog te zijn voorgevallen. Inhoud en houding zijn zoo geheel en al Grieksch, dat zij den voortreffelijksten Leeraar tot eer zouden verstrekken; trouwens, daaraan viel, zoodra wij den naam der Schrijfster zagen, niet te twijfelen. De begaafde Vrouw teekent eenige haar bekende personen onder verbloemde Grieksche namen naar het leven, en brengt, hoewel zij de echte personen niet vermag te noemen, alzoo der edele vriendschap hare warme hulde.
Het derde stuk: Beknopt Verslag aangaande de Volkslitteratuur der Chinezen, getrokken uit hunne eigene schriften, door den Eerw. Heer r. morrison, uit het Engelsch vertaald, voor het Zeeuwsch Genootschap der Wetenschappen te Middelburg, door deszelfs Medelid j. werninck, Th. Dr., Nederd. Pred. te Londen, enz. trekt buiten twijfel aller opmerkzaamheid, en is dezelve overwaardig. De geleerde morrison, die den Bijbel in het Chineesch vertaalt, en wiens ongeloofelijke oefening en kunde aller bewondering tot zich trekt, gaf een uitvoerig werk, uit hetwelk werninck deze belangrijke uittreksels ontleende. Het eerste is eene overzetting van het boek der drie Karakters; een der vier kleine stukjes, die den Chineschen kinderen in handen gegeven worden, zoodra zij beginnen te lezen: van de drie overige geschiedt hier mede kort berigt. Na een klein voorloopig berigt aangaande Tahio, het eerste der vier boeken, welke de leer van Kungfu-tsti behelzen, volgt dit boek zelf, waardoor wij niet alleen de denkbeelden, maar ook den stijl en de wijze van uitdrukking leeren kennen. Voorts ontvangen wij hier een berigt aangaande Foë, den Grondlegger eener sekte, die thans in Japan en China grootstendeels de overhand heeft; een uittreksel uit Ho-kiang, en een berigt aangaande de sekte Tao-szu; eene redenering ter afmaning van het eten van ossenvleesch, in den mond gelegd aan eenen os; (een stukje, hetwelk zoo veel indruks maakt, dat vele Chinezen, misschien één van

{==390==} {>>pagina-aanduiding<<}
twintig, sommigen zeggen één van tien, geen ossenvleesch willen eten. Of het ook in Engeland dezelfde uitwerking had?) eindelijk, proeven van briefwisselingen.
Het vierde stukje is eene Korte ontwikkeling der gronden van het Natuurregt, door Mr. w. bilderdijk. Hetzelve is het nadenken allezins waardig, en voor vlugtige lezing vooral niet geschikt. Doel en strekking kunnen wij niet beter doen voelen, dan door het afschrijven van het slot: ‘Wil ik de nuttigheid van het eten, de wijsheid van het eten betoogen, ik mag: maar dat is het niet, wat het mij tot pligt maakt. Het is, dat ik dus gemaakt ben, dat ik het niet nalaten kan; of liever, dat ik niet nalaten kan het te willen, dan zelfs als ik mij geweld doe om het na te laten. En dus moet het met alles zijn. - Is nu het gevoel van zedelijkheid, van gezelligheid zoodanig? Zie daar 't feit, waarvan ten aanzien der verbondenheid alles afhangt. Is het zoo, zoo kunnen wij met rustigen tred voortgaan, en zien wat er uit voortvloeije, wanneer wij het verder ontwikkelen. Is het zoo niet, zoo trachten wij vergeefs naar een Natuurregt. Het is dan een onbestemd ding, waarin wij wel eenen aanleg tot vrede, maar niettemin een' werkelijk louteren staat van oorlog aantreffen.’
De Verhandeling van Mr. j.d. meijer, over den regel: dat iedereen voor eerlijk wordt gehouden, totdat het tegendeel is bewezen, is meer naar ieders vatbaarheid berekend. Zij is ingerigt tegen hen, die het Romeinsche Regt, om dezen bij hetzelve aangenomenen stelregel, hoog verheffen, en het Fransche verwerpelijk houden, als bij hetwelk dezelve geheel zou zijn omgekeerd. De kundige Regtsgeleerde toont aan, dat te dezen het Romeinsche Regt eigenlijk niets vooruit heeft, daar zonder denzelven geene wetgeving kan bestaan, en dat de Fransche evenzeer denzelven bevat; terwijl omgekeerd ook het Romeinsche Regt wel degelijk erkent en vooronderstelt, dat daarom ieder mensch nog niet eerlijk is, omdat het tegendeel niet is bewezen, want alsdan kon ieder wetgever geheel zijn wetboek bespaard hebben. ‘Die hierin,’ zegt hij, ‘eenig verschil tusschen de eene en andere wetgeving zoeken wil, bewijst alleen, dat hij den regel in deszelfs waren zin niet heeft opgevat, en geene gezonde begrippen van wetgeving heeft. Met één woord: altijd en overal onderstelt de wet den mensch oneerlijk; doch ver-
{==391==} {>>pagina-aanduiding<<}
moedt hem in twijfelachtige gevallen eerlijk, totdat het tegendeel is aangetoond.’
Antonius Hambroek, door Mr. w. terpstra, is de bekende belangrijke geschiedenis treffend verhaald. Achter het verhaal vinden wij eenige aanteekeningen, tot staving en opheldering van hetzelve. Terwijl de Heer h.w.t. in eene noot doet opmerken, dat Hambroek niet volkomen met Regulus en onzen Albrecht Beiling kan worden gelijkgesteld.
Eenige Dichtstukjes van meerderen of minderen omvang en waarde versieren en sluiten dit Stuk, onder welke wij vooral aangenaam verrast werden door eenige dichtregelen van wijlen den Staatsraad en Ridder j. hinlópen, van welken voortreffelijken man het Publiek zoo weinig bezit. Voor het overige verdienen de meeste melding, en sommige bijzondere onderscheiding. Maar - reeds ligt ook het zesde Stuk der Mnemosyne voor ons, van hetwelk wij hopen de gezette aanmelding nu niet lang te zullen uitstellen.





Nieuwe Mengeldichten van H. van Loghem. Te Deventer, bij L.A. Karsenbergh. 1819. In gr. 8vo. 158 Bl. f 3-:-:

H. van loghem! en niets voor, niets achter den naam, hetwelk ons aanduidt, dat wij met een gegradueerd, geordend, of bij hoogere of lagere Instituten van geleerdheid, letteren of kunsten ingelijfd man te doen hebben; ook geene opdragt aan eenig personaadje van hoogheid, gezag or beroemdheid; zelfs geene voorrede, die, het gemis van een en ander te gemoet komende, ons beleefdelijk noodigt den hoed af te nemen, alvorens zijn lettertuintje in te treden: doodeenvoudig h. van loghem, en meer niet!
's Mans afbeeldsel ten minste, over den titel, hetzij met of zonder bril? - Ook niet!
Eene fraaije titelplaat dan toch? - Eene titelplaat, ja; maar fraai? Enfin, dat deze is, zoo als zij is, en dat ze voor het boek staat, kan de Dichter denkelijk niet helpen.
Er ontbreekt derhalve hier veel van hetgene men, of vereenigd, of stukswijze, sedert eenigen tijd gewoon is waar te nemen aan het uitwendige van werken van smaak, en ande-
{==392==} {>>pagina-aanduiding<<}
re, niet onder die rubriek t'huis behoorende, tot zelfs bij blaadjes over het voortdurend nut en de genoegzaamheid der vaccinatie, waarvan titels en opdragten nagenoeg zoo veel papiers beslaan als de zeer overtuigende betoogen. Loopt dit ontbrekende dus eenigzins buiten het hoog-alledaagsche, daardoor moeten wij nog geene reden meenen verkregen te hebben, om, bij voorraad, gunstiger, maar vooral ook niet ongunstiger, over den Heer van loghem of zijne Nieuwe Mengeldichten te denken. Wij weten niet, of en welke kwaliteiten en titels de Dichter moge hebben; maar wij vermoeden, dat hij daarvan niet rijkelijk bedeeld is, en vinden het dus zeer natuurlijk, dat hij niet vermeldt, hetgene hij niet bezit, en zeer navolgenswaardig, dat hij, afwijkende van de hedendaags gansch niet vreemde voorbeelden, op den titel van zijn boek met geene Lidmaatschappen van geleerde en letterkundige Maatschappijen pronkt, die men voor eene jaarlijksche opoffering van een paar dukaten, of de helft daarvan misschien, bekomen kan. Arme zielen, die uwe verdienste door uwe titels meent te bewijzen! hoe belagchelijk is uw waan! De titels moeten niet u, maar gij moet de titels verheffen.
Doch genoeg hiervan! Trachten wij nu den Dichter uit zijn werk te leeren kennen. Blijkbaar bezit hij een' goeden voorraad van kundigheden, waarvan hij bij de bewerking der dichtstoffen, zonder zucht om er parade meê te maken, in het algemeen oordeelkundig en met smaak partij weet te trekken. De gevoelens, die zich in zijne gedichten openbaren, zijn die van den verlichten wijsgeer, ademend voor God, deugd, eer en vaderland, gloeijend voor al wat goed en schoon is. Taal en stijl zijn doorgaans zuiver. Maar zelden zal men bij hem in een zelfde gedicht gedachten met andere woorden meermaals herhaald vinden, dat, hoe veel pijnlijke kunst en zweet ook vorderende, toch voor den opmerkzamen lezer armoede van geest verraadt. Treft men dus bij hem die behoeftige monotonie niet aan, evenmin behoeft hij, om die zelfde treurige reden, zijne toevlugt te nemen tot dat zwellend nietmetal, dat, als luchtblazen, uit het schuimend zeepsop van den wansmaak opstijgt. Maar het is te verwonderen, dat een man, die zoo veel besef van het schoone heeft, niet overal even net en keurig in de zamenstelling (constructie) zijner verzen is: somwijlen, als de nood

{==393==} {>>pagina-aanduiding<<}
van het rijm hem dwingt, treffen wij eene stootende woordvoeging aan. Wie kan, b.v., regels als deze lezen:

Ik voel het, 'k zweef op zwakker schachten; 
Maar ook een vonkje gloeit in mij: 
Maar vlerkjes ook voor mijn gedachten 
Natuur! schonkt me uit uw' rijkdm gij. 


zonder gemelijk te worden over de gewrongene woordplaatsing, en daardoor als het genot te zien vergallen, dat anders de schoone gedachten ons te smaken geven?
Eenige bladzijden verder vindt men:

Hem schokten op zijn wortels stormen; 
Hem knaagden aan het harte wormen. 


waar almede eene gebrekkige woordvoeging plaats grijpt. Doch hier kan men ten minste de bedoeling duidelijk begrijpen, hetgene niet overal het geval is.
Sommige regels ook zijn hard en moeijelijk te lezen, omdat er nu eens de klemtoon in valt op zachte lettergrepen, en er dan eens medeklinkers op elkander horten, waardoor de uitspraak hoogstbezwaarlijk gemaakt wordt:

En van zijn' roem getuigt 't heelal. 
 
Uit het bevrozen oosten aan. 
 
Een mist van sneeuw benevelt 't oog. 
 
Zou het zijn hoofd, vernederd, buigen? 
 
Den dood gebraakt uit het musket. 
 
Uw geest verrijst uit 't rijk der schimmen, enz. 


De volgende regels geven een gansch ander denkbeeld, dan de Dichter heeft gemeend uit te drukken:

De raadzaal, waar 's lands Vaadren slooven 
En pal staan in den bangen nood, 
Gaat zelfs het Kapitool te boven, 
Bestraald door 't licht van een' De Groot. 



{==394==} {>>pagina-aanduiding<<}

In plaats dat hier de vaderlandsche raadzaal zou bestraald worden door het licht van het Delftsch orakel, wordt er het Kapitool door dien luister verlicht.
Maar geen kunstwerk is volmaakt. Tot lof van den Heer van loghem, moet men erkennen, dat de schoonheden, die zijn werk bevat, zoo menigvuldig en zoo groot zijn, dat dezelve honderdvoudig schadeloos stellen wegens de kleine vlekjes, die wij zoo even aanroerden. Een en ander staaltje laten wij, ten bewijze, volgen:
Uit het vrij uitvoerig gedicht: De Verlossing van Europa, een enkel couplet slechts, waaraan inderdaad het geheel beantwoordt:

Geen Etna braakte op rijke dreven 
Ooit lava, moordend als dit vuur: 


(De Dichter schildert ons in de vorige coupletten den tijd der Fransche overheersching, en zegt, daarmede beginnende: Wat pen zou al de jammeren kunnen malen, die de bittere teelt zijn van onzen tijd?.... Ik ga den afgrond openscheuren, om mijne beelden uit de hel te halen):

Geen Etna braakte op rijke dreven 
Ooit lava, moordend als dit vuur: 
't Vernielt de kiemen van het leven, 
Het zaad op d'akker der natuur. 
Hier ligt, bij 't vol genot van krachten, 
De stam der volgende geslachten, 
Geveld, in de armen van den dood; 
De krijg, door in het bloed te waden, 
Vertrapt den bloesem en de bladen 
En sluit den vruchtbren vrouwenschoot. 


In het stukje: De natte Zomer van 1816, behaagden ons ongemeen deze regels:

De boekweit hangt aan schrale stelen, 
De bij mag schier geen' honig telen, 
Geen zwanenkleed ligt uitgespreid: 
En luttel zal de landman gaâren, 
Wanneer de vlegel kaf en blaâren 
Van de onvoldragen korrel scheidt. 



{==395==} {>>pagina-aanduiding<<}

Eenvoudig en treffend kwam ons het volgend slotversje voor in het gedichtje, getiteld: Zefir en de Storm:

Stervelingen! ach, hoe weinig 
Kent gij, blind, het ware goed! 
Dikwerf is de beste zegen 
't Zure van den tegenspoed. 


En nu nog, om te besluiten, het gedicht

	Bij de uitvaart eens menschenvriends.
Daar wordt in stilte een man naar 't somber graf gedragen 
Die nimmer kroon bezat; 
Maar in zijn gade en kroost, in eedle tijdgenooten 
Opregte vrienden had. 
 
Zijn stoflijk hulsel wordt, na 't Christelijk verscheiden, 
Met purper niet bedekt, 
Noch als het koud gebeent' van trotsche wereldgrooten 
Op 't praalbed uitgestrekt. 
 
Bij 't zielloos ligchaam steekt geen hoogmoed van zijn magen 
Het kostbaar reukwerk aan: 
Maar uit het oog der gade en van de wang der kindren 
Vloeit op het lijk een traan. 
 
Een traan! Neen, dierbare asch! ontelbre tranen vloeijen, 
Tot, eindlijk uitgeschreid, 
Door 't floers dier tranen heên het troostvol licht kan dringen 
Der naadrende eeuwigheid. 
 
Ook op den weg naar 't graf, waarin zijn stof zal wonen, 
Volgt hem geen legerschaar; 
Geen donder kraakt om hem, noch sieren zwaard of schepter 
De doodkist of de baar: 
 
Maar bij de groeve wordt een lijkzang aangeheven; 
De weeûw en 't weesje weent: 
De moeder bidt voor hem en 't nog onschuldig handje 
Plant bloemen bij 't gesteent'. 

{==396==} {>>pagina-aanduiding<<}

Niet langs een trotsche zuil, gesticht door lage vleijers, 
Wordt hij gevoerd naar 't graf, 
Maar 't schoon gebouw voorbij, waarin zijn menschenliefde 
Behoefte voedsel gaf. 
 
Noch zal 't geschiedboek eens zijn' naam met lof vermelden, 
Als waar hij Heer der aard': 
Hij gaat van zoon op zoon tot aan den naneef over 
En blijft in 't hart bewaard. 
 
En dan, wanneer de dood in 't eind wordt overwonnen 
En 't leven zegeviert, 
Sluit zich een kring om hem, die 't glanzend hoofd van d'engel 
Met hemelpalmen siert. 




Het Beeld van eene Stille in den Lande, of Trekken uit het Leven der Weduwe van J.C. Lavater; door G. Gessner. Uit het Hoogduitsch. Te Haarlem, bij A. Loosjes, Pz. In gr. 8vo. 150 Bl. f 1-16-:

Het is waarlijk vreemd, dat dit werkje ons zoo laat ter hand kwam; dan, zoo dit ook bij onze Lezers het geval was, zullen zij het ons dank weten, dat wij hetzelve nu echter nog aanmelden. En is niet reeds de titel aanbeveling genoeg, bij ieder, die lavater hoogachtte, en met 's mans Levensgeschiedenis, mede door dezen zijnen Schoonzoon geschreven, bekend is? Hier hebben wij geen levensberigt, maar enkel karaktertrekken; en die alle bewijzen en deelen tevens gevoel mede voor de hooge waarde van de echte, stille, ongehuichelde, werkzame Godsvrucht der waardige Vrouw. Dit boekje leert en sticht. Het Voorberigt verdedigt het aan het licht brengen der liefst onbekende stille deugd, door het reeds wegzijn dezer Godvruchtige uit den kring der sterfelijken, het leerzame van het uitlokkend voorbeeld, en den indruk, dien men van zoodanig eene ware en onopgesmukte teekening naar het leven, meer dan van eenig verzierd verhaal, wachten kan. Wij betuigen den Schrijver en Vertaler onzen dank: bij dezen voegen zich zeker velen, vele lijderessen vooral; want lavater's vrouw was in en door lijden beproefd. Een geschrift, als dit, behoeft slechts aanmelding, geene aanbeveling of verdediging.






{==397==} {>>pagina-aanduiding<<}

Herman en Hermine, of Tafereelen van Liefde en Vriendschap. Door Pieter Vreede. Te Groningen, bij W. Zuidema. In gr. 8vo. II en 304 Bl. f 2-10-:

De Heer vreede zegt in het Voorberigt van dezen zijnen derden Roman, dat zijne beide vorige gunstig ontvangen zijn, en men hem welligt daardoor heeft willen aanmoedigen, om, door aldus voort te gaan, de krachten van anderen uit te lokken, ‘ten einde ook in dit vak, even als in de dichtkunde, mannen te zien voortkomen, die in verdiensten met de grootste Dichters van andere landen kunnen wedijveren.’ Het is waar, in het vak der Romans hebben ons Mannen nog niets geleverd, wat men eigenlijk klassiek zou mogen noemen, maar Vrouwen toch wel; en wij gelooven, dat zich de Hollandsche Romanschrijver wel niet slaafs aan den vorm en de uitdrukkingen der Sara Burgerhart en van den Willem Levend behoeft te binden, maar toch die echte Natuur, dat Nationale, eigenaardige in onze zeden en ons volkskarakter, tot in de kleinste bijzonderheden toe, moet zoeken te behouden, waardoor zich die Romans zoo uitnemend onderscheiden. De Heer vreede scheen dit in een' zijner vorige te willen doen. Het komt ons voor, dat hij thans dit spoor verlaten heeft.
Zijne Hermine is, gelijk doorgaans de romanheldinnen, het kort begrip aller mogelijke volmaaktheden; zij wil wel vrienden, maar geene minnaars hebben; dan, dit duurt toch niet langer, dan tot egbert (de Schrijver zegt altijd verkeerdelijk egtbert) komt; deze weet den overgang van vriendschap tot liefde nog al spoedig te bewerkstelligen. Doch intusschen heeft ook zijn boezemvriend herman haar gezien: de brieven, waarin de twee vrienden elkander dit geheim vertrouwen, kruisen elkander in beider afwezigheid, en dit maakt nu den knoop van den geheelen Roman uit. Zij zien, dat zij beide hetzelfde voorwerp beminnen, willen duëlléren, naar worden nog in tijds door eenen Deus ex machinâ, eenen Amerikaan thomson, gescheiden; herman staat aan egbert zijne jongere regten af, en gaat naar Amerika, blijft echter aldaar even smoorlijk verliefd als te voren, en bewijst wel door zijn voorbeeld, dat noch verwijdering

{==398==} {>>pagina-aanduiding<<}
noch tijd (zoo als toch het spreekwoord zegt) het graf der liefde is. Nu heeft echter hermine nog een' derden vrijer, een ellendig être, zekeren janus, die door zijne zuster pauline in het huisgezin wordt ingeleid. Immers hermine woont bij twee Tantes, ware caricaturen, de eene eene grommige, de andere eene minzieke oude vrijster, welker karakters nu volstrekt niet volgens de natuur, maar naar het ideaal van een' grompot en eene zottin, die zich verbeeldt, dat elk op haar verlieven moet, geschilderd worden; gelijk bij elke ontmoeting dan ook die twee karakters moeten contrastéren. Deze overlading doet de uitwerking der schildering missen. Ook in een derde karakter heeft de Heer vreede, onzes inziens, hieromtrent gezondigd; in dat van pauline, de Zuster van janus, eene jammerlijke Coquette, die bij elke gelegenheid haar Fransch zoo rijkelijk te luchten hangt, dat men zulk een schepsel in de werkelijke wereld bezwaarlijk zal aantreffen; wel een, die beurtelings alléén Fransch, of toch taliter qualiter Hollandsch spreekt. Met deze zottinnen, en met den tevens gekken en snooden janus, is dan de goede hermine gebruid, en - wonder boven wonder! - zij is de Vriendin van eene pauline, en van eenen janus, die zonder eenig voorwendsel bij de twee Tantes komen logeren, waar janus zich in hermine's vriendschap dringt, en bij de zotte Tante betje voor de leus amours maakt. Intusschen gaat egbert toch met haar strijken. Maar ook deze houdt den mallen janus aan, als ami de la
maison. Pauline huwt met een nietsbeduidend jonkertje; zij drijft de snoodheid zoo ver, van hermine, die in de eenvoudigheid van haar hart met haren Vriend herman in Amerika briefwisseling houdt, door een' nameloozen brief te doen opmerken, dat deze vriend haar minnaar is geweest, en veelligt nog is: dit baart eenige wolken aan den huwelijkshemel, daar hermine het egbert zeer kwalijk neemt, dat hij haar zulks niet gezegd heeft. Intusschen komt de omwenteling van 1813: men slaat in het dorp, waar egbert Burgemeester is, een' Franschman dood, en wil hem begraven; zijne landgenooten komen terug, en staan nu egbert levend in hetzelfde graf te werpen, toen de Kozakken hem verlossen; maar het dorp wordt in brand gestoken, en de beide echtgenooten met de Tantes totaal geruïneerd; zij ber-
{==399==} {>>pagina-aanduiding<<}
gen zich op eene kleine landhoeve, die hun nog overig is, en moeten zich daar zeer kommerlijk behelpen. Dit is geen compliment aan de Natie in dien tijd! Intusschen worden zij van een' anderen kant uit den nood geholpen. Herman is, schrijft thomson, genoegzaam van liefde gestorven, en maakt hermine universeel erfgenaam. Dit helpt, want het vermogen is aanzienlijk. Maar wat gebeurt er intusschen? Op een familiepartijtje ontvangt hermine een briefje. Zij begeeft zich naar de graftombe, die zij ter gedachtenis van haren weldoener herman had gebouwd, en waarin zij zich meermalen met egbert afzonderde. Hier heeft zich pauline levend in de kist gelegd, en moet door hermine en egbert op den rug naar huis gebragt worden. Dit moet zekerlijk
romanesk zijn: maar kan men zich iets onwaarschijnlijkers, wij durven zeggen iets bespottelijkers, voorstellen? Pauline heeft, na een schandelijk gedrag en verval tot bittere armoede, berouw gekregen, en heeft tevens gelukkig al haar Fransch vergeten: de kracht van haar berouw doet haar voortaan niets dan zuiver Hollandsch spreken. Alles wordt nu vergeven, en pauline de (ware) Vriendin van den huize; doch janus heeft haar verlaten. Ondertusschen heeft het doorgestane leed egbert's gezondheid doen kwijnen; men hoopt, dat verandering van lucht hem zal helpen, en op raad van pauline wordt eene reis naar Frankrijk en Duitschland ondernomen. Pauline staat de proef door, en schrijft zelfs uit Frankrijk geen Fransch meer. Aan den Rijn gekomen, zien zij deszelfs schoone, bergachtige oevers: het Zoontje van egbert en hermine verdwaalt, doch komt met druiven terug, die hem een goedaardig Heer geschonken heeft: het gezelschap gaat den goeden man bedanken, en - ziedaar! het is herman. Daar valt egbert dood op den grond; hermine en pauline vallen boven op hem. Is dit natuurlijk? Of moest het zoo komen, om den Roman te doen eindigen? Het schijnt wel zoo: want voor egbert is geen kruid gewassen; maar de twee Vrouwen komen langzaam weder bij. Herman's oude liefde, die alles behalve verroest is, (want hij had zich dood geveinsd, om met fatsoen aan hermine het grootste gedeelte van zijn vermogen te kunnen legatéren, terwijl hij zich met het overige in deze oorden was gaan verschuilen) komt met magt weder boven; langzamerhand wint hij haar

{==400==} {>>pagina-aanduiding<<}
hart; men viert de bruiloft, en, opdat elk zijn bescheiden deel zou hebben, krijgt pauline, gelukkig weduwe, thomson, en Tante betje - den lieven janus. Alleen de oude grompot, margaretha, sterft als oude vrijster.
Ziedaar het beloop van dezen Roman. De intrigue zal nu wel niet voor bijzonder belangrijk worden gehouden. Het is inderdaad een misselijk produkt! De meeste karakters zijn overdreven geschilderd, en zullen, althans in Nederland, weinig Originelen vinden. Maar worden misschien deze gebreken door eene uitstekende bewerking, door keurigheid van taal en stijl vergoed? Wij kunnen niet zeggen, dat dit het geval is. Sommige plaatsen zijn te lang gerekt, en zeggen met een' vloed van woorden, hetgene de Lezer reeds zeer gevoegelijk kan weten of begrijpen. Na den dood van egbert, toen alles reeds deed zien, dat herman in zijn aanzoek niet ongelukkig kon slagen, moeten wij zijne geheele historie, die wij reeds kennen, nog eens uit zijn' eigen' mond hooren. Hij vertelt ons vervolgens, dat hij, na lang wikken en wegen, waar hij, de gewaande doode, eene schuilplaats zou vinden, zich bepaald had tot het zoo schaars bezocht wordende (?) Rijngebergte. Op bl. 184 vernemen wij, dat liefde en vriendschap tot de hoogere beschaving behooren, en de mindere klassen een' anderen grond dan liefde voor hunne huwelijksvereenigingen hebben; zoodat verreweg het grootste gedeelte van het menschdom eigenlijk geen hart zou behoeven. Wij durven bijkans beweren, dat in tegendeel de hoogere klassen een' anderen grond dan liefde voor hunne huwelijksvereenigingen hebben, namelijk geld of fatsoen. De Heer vreede gelieve de Agnietjes van onzen echt vaderlandschen Zedeschilder van effen (bij wien het verblijf en de vorming in Frankrijk den Hollandschen geest niet hebben kunnen verdooven) daarop eens na te zien. De toon is wijders veelal niet natuurlijk, maar gewrongen, en pijnlijk naar verhevene uitdrukkingen
zoekende. Onder vele voorbeelden slechts een paar. (Bl. 250.) ‘Men stemde van harten overeen in zegening over de gelukkige dagen, die wij beleven mogen, in tegenstelling van die donkere tijden, toen duizend kleine tirannen Europa in een moordhol herschiepen, de onvervreemdbare bezittingen der menschheid, die nooit ontkend zijn geworden, noch in twijfel getrokken, met den voet schopten, en eene ijzeren domheid,

{==401==} {>>pagina-aanduiding<<}
den edelen mensch meestal door slinksche gangen in het hart geschroefd, hem tot verre beneden den dierenstand deed nederzinken.’ (Bl. 279.) ‘Ik zegende de steenklippen, in wier midden ik mij geplaatst vond, en noemde haar mijne vrienden, daar zij mij hermine! hermine! nariepen, zoo dikwerf ik dien dierbaren naam aan haar onbezield spraakvermogen toevertrouwde, en hoe vele duizende malen hebben zij mij ten dienste gestaan! Hoe eindeloos dikwijls ben ik met haar in gesprek gekomen, en heb haar toegeroepen: hermine! ik bemin u! en haar in den mond gegeven, mij te antwoorden: herman! ongelukkige herman! ontvang mijne wederliefde! Hoe veel - hoe eindeloos dikmaals heeft mij deze begoocheling opgetogen, tranen doen storten en een smartelijk vermaak geschonken!’ Zoo iets was goed in de Astréa van d'urfé; maar dergelijke Arkadische zoetigheden zijn uit den smaak.
Voor het overige is de zedelijke strekking van het boek onberispelijk. Dat de goede hermine, vóór en na het huwelijk, wat veel van vrienden houdt, en met vrienden correspondeert, behoort - indien het eene dwaling is - aan haar verstand, niet aan haar hart. Bij al het overdrevene en onnatuurlijke in de rol van pauline, kan echter haar berouw en verbetering tot eene nuttige leering strekken. Thomson en zijn Vriend jones verdienen onze achting. Maar over het algemeen verheft deze Roman zich vooral niet beven het middelmatige; en bij al onze gereedheid, om aan oorspronkelijke voortbrengselen onzer Letterkunde hulde te doen, kunnen wij toch zwart geen wit noemen. Vroegere, en, naar het ons voorkomt, betere, gewrochten van dezen Schrijver in dit vak doen ons vertrouwen, dat hij, met meer vlijt en meer oplettendheid op de zuivere, ongekunstelde Natuur, iets beters kan leveren.
Achter het boek vinden wij, als bijlage, het uittreksel uit een' brief van Do. ross te Rheden, behelzende de geschiedkundige daadzaak, dat de Maire op dat dorp wezenlijk in gevaar is geweest, van door de Franschen, na het doodschieten van eenen hunner makkers door de dorpelingen, levend te worden begraven, en dat het dorp, indien het niet aan de gestrenge Requisitiën voldaan had, inderdaad zou verbrand zijn, althans daarmede bedreigd werd. De Heer pie-
{==402==} {>>pagina-aanduiding<<}
ter vreede schijnt tegenwoordig magtig op de Franschen gebeten!


De Tooverkracht des Rijkdoms. Door T.S. Surr, Schrijver van: Een Winter in Londen, enz. Uit het Engelsch. II Deelen. Te Haarlem, bij A. Loosjes, Pz. In gr. 8vo. Te zamen 545 Bl. f 3-12-:

Dezen onderhoudenden Roman lazen wij met veel genoegen; hij prijst zich aan door het goede zedelijk doel, en volstrekte onthouding van alles, wat het kuische hart en eene nog reine verbeelding bezoedelen kon; en, ons leidende op een ons vreemd tooneel, vermaakt hij ons, door belangneming te wekken voor den afloop, en deelneming in te boezemen in het lot van zeer voortreffelijke menschen. De rijkdom oefene zijne tooverkracht op een groot aantal dwazen en slechten, al aanstonds treedt hier een geheimzinnig man op, die grooteren rijkdom tegen rijkdom zetten kan, en alzoo de boozen en het door hen gestichte booze vernietigt. En deze zonderlinge onbekende wordt eindelijk bekend, als behoorende tot het aanzienlijkst geslacht, en van den vroegeren edelen stam zoo weinig ontaard, dat wij hartelijk zouden wenschen, dat aan zoodanige edele stammen de grootste rijkdommen duurzaam ten dienste stonden. De groote wereld bij de Engelschen vertoont zich hier juist niet in het vereerendst licht; maar vooral heeft deze Roman het op den uit niet opgekomenen, en door zijnen, hoe dan ook, verkregenen rijkdom trotschen, Grooten gemunt. Ook ten aanzien van het Jezuitisme, en deszelfs verborgene magtige woelingen, vonden wij hier opmerkelijke en onderrigtende wenken; en wordt, gelijk betamelijk is in een oorspronkelijk Engelsch geschrift, de Constitutie van Engeland verheven boven allen lof.
Onder de gewone Roman-lectuur onderscheidt zich deze op eene allezins voordeelige wijze.



{==403==} {>>pagina-aanduiding<<}

Theone. Een Geschenk voor goede Dochters, tot opwekking en veredeling van haar godsdienstig en zedelijk Gevoel. Door Jakob Glatz. Naar den tweeden Hoogduitschen Druk. II Stukjes. Te Arnhem, bij C.A. Thieme. In kl. 8vo. Te zamen 482 Bl. f 3-:-:

De Heer glatz, een der kweekelingen, medehelpers en opvolgers van den uitmuntenden salzmann, is door meer dan één geschrift bij ons reeds zeer voordeelig bekend. Ook deze Theone verdient goedkeuring en lof. Wie, door den naam misleid, eenen roman verwachtte, zou bedrogen zijn. Het werkje bestaat uit kleine zedelijke verhalen, welker doel en strekking op den titel zijn opgegeven, die aan die opgave beantwoorden, en afgewisseld worden door een paar redevoeringen, eene over de waarde der Vriendschap, gehouden in de bidzaal van het Instituut te Schnepfenthal, en de andere over de Lente, als een beeld der jeugd, gehouden voor de Evang. Lutersche Gemeente te Weenen. Het verblijdt ons, dat de overbrenging in onze taal, hoezeer hier en daar wel iets te wenschen overig blijft, zoodanig is, dat zij bij het lezen niet hindert, waarvoor wij in den beginne vreesden, toen wij, bl. 7, deze geheel verkeerd gestelde zinsnede vonden: ‘Waarom moet ik de hoogste vreugde eener moeder ontberen, van in mijne dochter eene geaardheid te zien, die U (o God!) niet welgevallig is.’





Regelen der Verkeering met Kinderen, een Vervolg op Knigge's Verkeering met Menschen, praktisch voorgesteld voor Opvoeders en Kindervrienden; door F.P. Wilmsen. Uit het Hoogduitsch vertaald, door W.L.H. Köster Henke, Taalmeester der Hoogeschool en Onderwijzer te Groningen. Te Groningen, bij W. van Boekeren. In gr. 8vo. 112 Bl. f :-18-:

Een Vervolg op knigge's werk over de Verkeering met Menschen? Juist deze titel zoude het minst geschikt zijn ter aanbevelinge, ten ware de menigvuldige gebreken van dat boek alhier stellig verbeterd waren geworden. Dit laatste, ech-
{==404==} {>>pagina-aanduiding<<}
ter, is geenszins het geval, noch het behoeft ook alzoo; want dit geschrift is slechts een Aanhangsel tot het genoemde werk, hetwelk geene betrekking tot de kinderwereld heeft. Alhier ontmoeten wij een aantal voorschriften wegens de behandeling der kinderen in de jaren der eerste ontwikkeling, meestal ontleend uit de beste Hoogduitsche Schrijvers, die dit belangrijk vak beoefenden. In het algemeen zijn wij verpligt, van dezelve eene gunstige getuigenis te geven, omdat zij voor de jeugdige voorwerpen van beiderlei geslacht op de zuivere kennis der menschelijke natuur en eene juiste ervaring berusten, uitgaande uit het onwedersprekelijk beginsel, dat de geaardheid van het kind alleenlijk ondersteuning behoeft tot hare eigene en ongestoorde ontwikkeling. Nogtans hadden wij, in de 65 regelen, eene ordelijker verdeeling verlangd, waarbij zoowel het zinnelijke als zedelijke, het schoolsche en maatschappelijke, bij het openbaar onderwijs, en voorts in de verkeering der kinderen met elkander afzonderlijk, bij voegzame afdeelingen ware behandeld geworden. Het laatste gedeelte, onder den naam van paedagogische Geneeskunde, is betrekkelijk tot de geschiktste middelen, om verkeerdelijk aangenomene en toegepaste beginselen en gewoonten te verbeteren. Wij maken geene zwarigheid, om dit werkje aan alle Opvoeders met den meesten ernst ter lezing en beoefening aan te bevelen, daar het in een kort bestek de uitgebreidste en belangrijkste waarheden behelst, welke vaak het onderwerp van vele boekdeelen uitmaken. De leer der verboden, belooningen en straffen wordt, onder andere voorschriften, alhier, onzes inziens, zeer juist voorgedragen, daar het
overdrevene in beide opzigten niet dan de schadelijkste gevolgen te weeg brengt. ‘Men kan (dus lezen wij) zoo straffen, dat de straf verbetert, maar ook zoo, dat zij verbittert. Berisp nooit op eene bittere wijze, en straf alleen dan, wanneer gij vooruit ziet, of bij ondervinding weet, dat zachtere middelen het doel niet doen bereiken. Laat echter het gestrafte kind noch te schielijk, noch te laat, bewijzen van uwe vergiffenis en liefde zien, en wees karig met lof en belooning, maar mild met uwe toegevendheid en opwekking. - Vind geen vermaak in bevelen en verbieden, maar meer in het vrije handelen des kinds, en verzacht het verbod naar tijd en omstandigheden; houd het terug, wanneer het ontijdig is. - Verbied meer door de daad, dan door woorden. - Schend nooit door uw verbod de regten des kinds.’






{==405==} {>>pagina-aanduiding<<}

Boekbeschouwing.

Nieuwe Verhandelingen van het Genootschap tot verdediging van den Christelijken Godsdienst tegen deszelfs hedendaagsche Bestrijders, voor den jare 1817. In den Haag, bij de Erven J. Thierrij en C. Mensing en Zoon. 1818. In gr. 8vo. 333 Bl. f 2-18-:

Gaarne zouden wij, benevens de Prijsverhandeling van den Eerw. simon dirk de keizer, thans Predikant te Amsterdam, (voormaals te Schagen) die den voornamen inhoud van deze bladen uitmaakt, beide de stukken over hetzelfde onderwerp, welke, blijkens het Programma, door het Genootschap, als een Accessit, met Zilver bekroond zijn, opeens aangekondigd en vergeleken hebben; maar de vrees voor te groote uitvoerigheid eener zoodanige behandeling deed ons van dit voornemen afzien.
Behalve het zeer bewerkte stuk van de keizer, behelst dit Deel de Aanspraak van den Eerw. j.b. noordink, Predikant te 's Gravenhage, waarmede des Genootschaps Vergadering in 1817 geopend werd. Zeer gepast voerde toen de kundige Voorzitter het woord ‘over het eerbiedig geloof van het Goddelijk gezag van J.C. in de belijdenis en verdediging der waarheid.’ Duidelijk en overredend is 's mans taal en betoogtrant; en, zoo men acht slaat op het doel des Genootschaps en den geest van onzen tijd, met name in Duitschland, waar de Neologie, met eenen glimp van Wijsbegeerte en praal van Uitlegkunde, onze gewijde Geschiedenis en Boeken aantast en verwringt, lijdt het geenen twijfel, of de keuze van het onderwerp dier Aanspraak was zeer gelukkig.
Dit echter mogen wij niet zeggen van het Voorstel, om welks zeer volledige beantwoording de Eerw. de

{==406==} {>>pagina-aanduiding<<}
keizer met Goud bekroond werd, en dat eene Opgave moest behelzen van de Geloofs- en Zedeleer van Paulus, getrokken uit zijne Redevoeringen in de Handelingen der Apostelen, en zijne Brieven aan de Romeinen en Galatiërs. Want waartoe die beperking van het onderzoek, deze afsluiting, om niet te zeggen deze zonderlinge uitmonstering, der overige, evenzeer voortreffelijke, en voor echt bij de Kerk erkende, Brieven des Apostels, zoo men een geheel en volledig verslag wenschte van Paulus Geloofs- en Zedeleer? In het laatste of zedekundig deel van zijnen arbeid kon de Eerw. de keizer zelf niet nalaten, op bl. 292 en elders, zich te beklagen wegens deze, onzes inziens willekeurige, althans grillige, bepaling. Of verlangde misschien het Genootschap een vernieuwd onderzoek nopens de Geloofsleer van Paulus in de aangeduide Brieven, waarover, en met name over den zin van eenige welbekende plaatsen, eeuwen achtereen, met name onder de Hervormden of Onroomschen, een zoo heftige strijd gevoerd werd? Wij mogen zulks niet onderstellen, en vinden er zelfs geenen grond toe, dewijl er ook melding is van des Apostels Redevoeringen, en, behalve naar deszelfs Geloofsleer, ook naar deszelfs zedelijke voorschriften gevraagd werd.
Intusschen, hoe weinig ons het voorstel behagen moge, en deszelfs beantwoording niet dat geheel oplevere, hetwelk wij voor ons, en voor den Christelijken Lezer, hooger waarderen zouden, dit belet niet, dat wij aan den arbeid des Eerw. de keizer, op die gedwongene leest geschoeid, dubbel verdienden lof toekennen, en zijn werk inzonderheid den Hervormden Leeraar, als een geschikt handboek, aanprijzen. Want voeren wij alleen de hoofdverdeeling aan, zoo mag de geregelde orde blijken, waarin deze Verhandeling geschreven is. Zij opent met eene Inleiding, waarin nopens den persoon en het karakter van Paulus, en diens wijze van spreken en schrijven, een kort verslag gedaan wordt, gevolgd van eenige aanmerkingen, zoo over het

{==407==} {>>pagina-aanduiding<<}
Boek der Handelingen, als over de beide Apostolische Brieven. Vervolgens, onder de hoofdverdeeling, die Geloofsleer ten titel draagt, geeft de Eerw. Schrijver, met vereischte uitvoerigheid en aanwijzing der teksten, het gevoelen van Paulus op, over de Goddelijke Openbaringen en over God; voorts, wat hij wegens de Engelen, en inzonderheid over den Mensch, voordroeg; daarna wordt des Apostels denkwijze over Jezus Christus en de Verlossing, en eindelijk die over de Opstanding en het laatste Oordeel opengelegd. Korter, en min volledig, of doordien nu het voorstel hem het meeste bond, behandelt de keizer de andere hoofdverdeeling, wegens de Zedeleer van Paulus; en gewaagt hij eerst van de Christelijke verpligtingen, verder van het grondbeginsel, drangredenen en hulpmiddelen.
Met ongemeene naauwkeurigheid en zorge vinden wij hier alzoo de Vraag van het Genootschap beantwoord; een aantal aanhalingen en uitweidingen ter toelichting en nader betoog van zijne gevoelens, geplaatst achter elke paragraaf, draagt blijk van 's mans belezenheid in de nieuwere Godgeleerde en uitlegkundige werken, zoo van Landgenooten, als ook van meest vermaarde Duitschers. Bovendien straalt zijne ervarenheid en gezond oordeel door in deze Aanteekeningen, vooral bij de verklaring van meer of min moeijelijke Bijbelteksten, waartoe zich de keizer inliet. Dikwerf ook bestrijdt hij daar met mannenkracht, en zegepralend, de Neologie der Duitschers, meest de groene en raauwe stellingen van Professor j.a.l. wegscheider, in diens Instit. Theol. Christ. Dogm. (Halle, 1815) der geleerde wereld opgedischt met schaamtelooze stoutmoedigheid en leugenachtigen titel.
Zie daar een kort overzigt van deze Prijsverhandeling, die wij echter minder voor huisselijke stichting, dan wel voor eene nuttige beoefening van Christenleeraren en kundige Bijbelvrienden aanprijzen. Want vermits de stijl door veelvuldig beroep op plaatsen der H. Schrift wordt afgebroken, en bovendien de tekstwoorden zeer

{==408==} {>>pagina-aanduiding<<}
zeldzaam zijn aangevoerd, heeft men gedurig noodig, de Redevoeringen en Apostolische Brieven na te slaan, wanneer het geheugen faalt, in zich de bedoelde woorden des Bijbels te herinneren. Het is wel zoo, de getrouwheid van den Eerw. de keizer verdenken wij niet, en eigene ervarenis zoowel, als de goedkeuring der Theologische Faculteit te Leiden, verzekert ons nopens deze bij het Genootschap bekroonde Verhandeling, dat zij niet afwijkt van het Kerkbegrip der Hervormden, gelijk dat hier te lande op den gewijden kansel, en bij de meerdere vrijheid van spreken en schrijven, thans voorgedragen en aangedrongen wordt; maar zulks belet ons niet, bij meer of min betwistbare stellingen, somwijlen te twijfelen, of zijn Eerw. den zin van Paulus altijd even wèl gevat, en uit deszelfs woorden genoegzaam bewezen hebbe, wat wij gaarne toestaan, dat ook andere Godgeleerden in hunne schriften als waarheid voordroegen. Dus komen ons de bewijzen, welke wij (§ 17) hier aantreffen, bij uitstek zwak voor, omtrent de Goddelijke en menschelijke of tweederlei Natuur, welke de keizer, naar het voorbeeld der Kerke, beweert, dat in Christus vereenigd zouden geweest zijn; zich daarop grondende, dat Paulus dit geheimzinnig gevoelen begunstigde, hetwelk, zoo wij meenen, eerst in latere eeuwen een twistappel is geworden onder de Christenen. Immers de titel van Gods Zoon, of eigen Zoon, welken de Apostel, en geheel de Schriftuur, den Heere, als den grooten, heiligen, en ook door zijne geboorte van elken anderen onderscheiden' Godsgezant, of Opvolger in Jehova's rijk, toeeigenen, wettigt geenszins het besluit nopens zulk een' band eener Goddelijk volmaakte en stoffelijke Natuur, als zich bij ons niet denken laat. Maar ook, was deze
vereeniging reeds bij zijne geboorte daar in het kind Jezus, waartoe, vragen wij met eerbied, daalde dan, bij den Doop, de Heilige Geest op Hem van uit den Hemel neder? Voorts grondt zich zijn Eerw. op Rom. I:3, 4, en de tegenstelling aldaar ‘tusschen den Zone,

{==409==} {>>pagina-aanduiding<<}
geboren naar den vleesche uit den zade Davids, en Hem, naar den geest der heiligmaking, krachtiglijk bewezen Gods Zoon te zijn uit de opstanding van den dooden.’ Wij staan, om niet te redeziften, eenigzins toe, dat hier eene soort van tegenstelling zij tusschen hetgene Christus, als mensch beschouwd, met ons gemeen had, en dat verheven onschuldige, heilige en Gode gehoorzame, waardoor Hij reeds, vóór zijnen dood, in zijn leven en lijden zich kenteekende, in den Bijbelschen zin, bij uitnemendheid, een of wel de Zoon Gods te zijn. Echter gevoelen wij niet, dat Paulus, dit schrijvende, aan eene tweederlei Natuur dacht; hij immers noemt ‘den Christus naar den vleesche evenzeer Gods Zoon (vs. 3), als denzelfden, die, naar den geest der heiligmaking, krachtiglijk bewezen is zulks te zijn,’ (volgens vs. 4.) Waartoe dan deze haarkloverij? Of is dan niet het stoffelijke deel van den Heiland uit het graf verrezen, en opgevaren ten Hemel? (*) Schrijft zelfs de Apostel niet elders, dat wij, de gezaligden, aan zijn
‘heerlijk ligchaam’ gelijkvormig worden zullen? Terwijl wij daarentegen gelooven en vaststellen, dat God, hoe weinig van ons gekend in zijne Natuur, door geenerlei bekleedsel omhuld, en volgens de woorden van Jezus ‘een Geest’ is. Ten laatste voert onze Schrijver Rom. IX:5 aan, om te be-
{==410==} {>>pagina-aanduiding<<}
wijzen, dat Christus aldaar God zoude genoemd worden. Wij konden in tegendeel het oordeel van erasmus hem voorwerpen, ons beroepen op origenes, en betoogen, dat het oudtijds voor een kettersch gevoelen der Gnostieken gehouden werd, zoo iemand stelde, ‘dat Christus God ware, boven allen te prijzen.’ Zoo verschillen menschen en tijden! Wij antwoorden alleen, dat zoo twijfelachtig eene plaats, onzes inziens, niets beslist, en alzoo veiliger naar de doorgaande leer der Eenheid Gods dient uitgelegd te worden. - Wij hebben daarom te liever stilgestaan bij dit leerstellige, alzoo wij ontwaren, dat het den Eerw. Schrijver in menige duisterheid en verwarde denkbeelden gewikkeld heeft, waaruit zijn eigen gezond verstand hem niet vermogt te redden, en dewijl wij ongaarne de Evangelieleer, dat licht der wereld, omwonden zien in schoolsche geheimzinnigheid der vroegere eeuwen. Men zie onder anderen bl. 151, 164, 179 en elders.
Ook omtrent andere punten, als de Verlossingsleer en de verdorvenheid der menschen, gelijk omtrent Paulus herhaalde vermaningen, om geheellijk van denk- en leefwijze te veranderen bij de bekeering tot Christus, zijn wij het niet in alles eens met den Schrijver, en hadden ten oogmerk, eene en andere bedenking aan te teekenen; maar wij moeten ons bekorten, en vragen alleen, omtrent het laatste, of Rom. III:9-20 op al wat mensch heet, in het algemeen, gelijk zijn Eerw. op bl. 115 stelt, toepasselijk zij, dan wel inzonderheid op de Heidenen en Joden doele, in de tijden van den Apostel? alsmede, of zij, die onder Christenen zijn opgevoed, bij hunnen Doop of aanneming in de Gemeente, alzoo van denk- en handelwijze moeten veranderen, als Paulus vorderde, en ook zijn Eerw., bl. 197, schijnt te vorderen? Dan, het vermelde zij genoeg, om dit stuk te doen kennen aan onze Lezers, wien het, den Godgeleerden met name, voorzeker niet berouwen zal, hetzelve (ondanks de bepaaldheid van den inhoud,

{==411==} {>>pagina-aanduiding<<}
uit het voorstel ontstaan) als een kort begrip en regelmatig verslag der Geloofs- en Zedeleer van Paulus aan te nemen en te gebruiken.





Uren, aan den Godsdienst gewijd. Uit het Hoogduitsch, naar den derden, verbeterden Druk, door J.M.L. Roll, Evangeliesch Luthersch Predikant te Amsterdam. Iste en IIde Deel. Te Amsterdam, bij ten Brink en de Vries. 1819. In gr. 8vo. Te zamen XXIV, 797 Bl. f 7-4-:

Onder de menigvuldige stichtelijke boeken, welke de Duitsche Letterkunde in de laatstverloopene jaren heeft opgeleverd, bekleedt het bovenstaande werk eene voorname plaats. Hetzelve werd, als weekblad, in het noodlottig tijdperk van 1809, onder den eigenaardigen titel van Stunden der Andacht, begonnen, gedurende zes achtereenvolgende jaren voortgezet, en in 1816 voltooid, met het loffelijk oogmerk, om, bij den druk der tijden, belangstelling in den Godsdienst op te wekken, om dwalenden te regt te wijzen, en bedroefden te vertroosten. Schoon het werk geschreven was met bepaalde betrekking tot de tijdsomstandigheden, en dus bij eene gunstige wending van zaken minder doel moest treffen, de aftrek was zoo sterk, dat het zelfs in dezen gebrekkigen vorm werd herdrukt. Na dien tijd heeft de Schrijver het boek geheel omgewerkt, en meer ten algemeenen gebruike geschikt gemaakt. Hij rangschikte de verspreide overdenkingen uit de acht jaargangen van zijn weekblad onder zekere rubrieken; hij verzamelde alles, wat in het algemeen tot stichting van Christelijke huisgezinnen kon verstrekken - wat in het bijzonder voor den jongeling of het meisje in derzelver eigenaardige betrekkingen - wat voor den godsdienstigen natuurbeschouwer - voor den lijdenden, die zijn oog naar de eeuwigheid verheft - of voor den Christen belangrijk was, die zijn hart door het overdenken der

{==412==} {>>pagina-aanduiding<<}
lotgevallen van zijnen Godsdienst wil veredelen en heiligen; en op deze wijze ontstonden de vijf afdeelingen, waarin het oorspronkelijk werk is gesplitst, en welke door bijzondere titels achter den algemeenen worden vermeld. Het geheele werk bestaat uit acht deelen, waarvan de vier eerste de eerste afdeeling uitmaken, terwijl elke der volgende afdeelingen in één deel is vervat. Hierdoor verkreeg het boek eene doelmatiger inrigting, die het gebruik van hetzelve gemakkelijker maakte, en de verspreiding zoo aanmerkelijk bevorderde, dat de eerste uitgave van 3000 exemplaren binnen eenige maanden was uitverkocht, en er nu reeds een vijfde druk is verschenen. Een verbazende opgang voorwaar, die aan weinig boeken mogt ten deel vallen. Doch deze ongemeene goedkeuring wordt verklaarbaar, zoo men de wezenlijke verdiensten van het werk in aanmerking neemt. Deze verdiensten zijn door alle beoordeelende tijdschriften van Duitschland volmondig erkend; de lofspraken zijn, van de uitgave des eersten deels, tot op de verschijning van het laatste, niet verflaauwd, en het publiek heeft door den bovengemelden ongemeenen aftrek zijne stem bij dit gunstig oordeel gevoegd. En waarlijk, het kon niet anders, of het oordeel over dit boek moest zoo gunstig uitvallen bij hen, die prijs stellen op verlichte Godsdienstkennis en echt Christelijke stichting. Rec. althans aarzelt niet, aan dit boek den prijs toe te kennen boven alle stichtelijke huis- en handboeken, die er sedert vele jaren in Duitschland verschenen en in onze taal zijn overgebragt. Volledigheid is het eerste kenteeken van dit werk. Men behoeft de vijf bovengenoemde afdeelingen slechts in te zien, om zich te overtuigen, dat deszelfs inhoud zich uitstrekt over alles, wat voor den mensch, in de natuur en in de wereld, in zijne betrekking tot God en zijne medemenschen, bij de veelvuldige wisselingen van dit leven, met opzigt tot de eeuwigheid, tot de leiding van ons geslacht door de openbaringen, belangrijk
is. De geest van het boek is rein, zedelijk en godsdienstig; het is

{==413==} {>>pagina-aanduiding<<}
even vrij van dweeperij, als zuiver van koude leerstellige Godgeleerdheid; het onderwijs staat gekenmerkt door duidelijkheid en bevattelijkheid; het schildert met gevoel en warmte; het roert en treft het hart met ongemeene kracht, en het verheft en sticht door den echt Evangelischen zin, die allerwegen doorstraalt. Hoe veel geleerdheid en belezenheid er tot het schrijven van zulk een werk ook vereischt werd, de Auteur pronkt met deze hoedanigheden niet, maar blijft ook den eenvoudigen en minkundigen onderwijzen en stichten. Daarenboven onderscheidt het boek zich allervoordeeligst door den geest van gematigdheid en algemeene Christelijke liefde; nergens worden geschilpunten behandeld, of van ter zijde aangetast; de hoofdwaarheden des Evangelies liggen overal ten grondslage, en zelfs dáár, waar hieromtrent eenig verschil van begrippen heerscht, verbant de geest der liefde alles, wat slechts eenigen aanstoot kon geven, en doet de praktikale zijde van de eene of andere waarheid zoo duidelijk uitkomen, dat alle Christenen zich met de woorden van den Schrijver moeten vereenigen, en dat de ware Katholijk, de getrouwe zoon der kerk, hier evenzeer voedsel vindt voor zijnen geest en zijn hart, als de regtgeaarde Protestant. Het werk bevat en omvat de zuivere leer van Jezus, zoo als Hij dezelve op aarde heeft verkondigd; het is eeniglijk bestemd ter bevordering van waar Christendom, en diensvolgens ten gebruike geschikt van alle Christenen, zonder eenig verschil van geloofsbelijdenis: een kenmerk, waardoor het zich, naar het oordeel van Rec., allergunstigst onderscheidt van alle Godsdienstige handboeken, die hij ooit heeft leeren kennen. Al deze wezenlijke verdiensten worden niet weinig verhoogd door de edele, schoone en duidelijke taal, waarin het werk is geschreven.
De Schrijver is, in weêrwil van alle gissingen, geheel onbekend. Er bestaan waarschijnlijk bijzondere redenen, die hem weêrhouden, zich te openbaren; en deze redenen laten zich zeer wel gissen, zoo het alge-
{==414==} {>>pagina-aanduiding<<}
meen gevoelen waar is, dat hij tot de Roomsch-katholijke kerk behoort. Deze onbekendheid zelve en veelvuldige plaatsen in het boek maken deze gissing, naar het gevoelen van Rec., zeer aannemelijk; welke gissing niet weinig versterkt wordt door ellendige, vuilaardige schotschriften, uit den regten hoek van het Duitsche Papismus tegen deze vrucht der zuiverste Godsdienstigheid uitgegeven, waarin dezelve als een werk des Satans wordt uitgekreten. Men heeft het boek aan menig' doorluchtigen persoon der katholijke kerk in Duitschland toegeschreven; doch alles is te onzeker, dan dat Rec. vrijheid zou hebben, hier namen te noemen.
Na zoo veel tot lof van het boek in het algemeen te hebben gezegd, behoeft Rec. wel niet te verklaren, dat hij zich over de uitgave van hetzelve in onze taal heeft verheugd, en dat het hem tot wezenlijk genoegen verstrekt, de twee eerste deelen van deze vertaling aan te kondigen, en alzoo iets bij te dragen, om het werk meer bekend te maken, en welligt eenige wenken te geven, die bij de bewerking der volgende deelen misschien niet geheel nutteloos zouden kunnen zijn. Bij dezen algemeenen lof, dien het boek heeft verkregen, kan het met reden overtollig worden geacht, den inhoud van deze twee deelen in de vertaling te beoordeelen, en meent Rec. met de opgave van de behandelde onderwerpen te kunnen volstaan. Zie hier den inhoud der beide deelen, elk derzelve in vijf en dertig afdeelingen. - Eerste deel. De huisselijke Godsdienst. De openlijke Godsdienst. De huisselijke vrede. Tevredenheid met onzen staat. Genot der vreugde. De speler. Het oordeel der wereld. Het uur der verzoeking. Pligten jegens de dieren. De kracht des gebeds. De strijd der pligten. De eed. Het lijdende vaderland. Zelfkennis. De ondankbaarheid. De Voorzienigheid. De vreemdeling. De weelde. De wraakzucht. Schijn en wezen. Verschil van Geloofsbelijdenis. Pligten jegens lieden van eene andere geloofsbelijdenis. Zucht voor het algemeen belang. Het valt niet zwaar, een Christen te zijn. Bedaardheid.

{==415==} {>>pagina-aanduiding<<}
Pligten jegens de dooden. De doop. De goederen des geluks. Eerbied voor vreemden eigendom. Zachtmoedige menschenliefde. Vrees voor de toekomst. De Christen in de uren zijner uitspanning. Laauwheid in het Christendom. Bevordering van eenvoudigheid der zeden. De klippen der vriendschap. - Tweede deel. De eeuwigheid des Goddelijken woords. De weldaden der eenzaamheid. Wereldsche schranderheid en Christelijke wijsheid. Beoordeeling van de gebeurtenissen des tijds. Wijsheid bij het geven van aalmoezen. De Christen en zijne tegenstanders. Zorg voor aardschen eigendom. Voorzigtigheid in het spreken. Het huwelijk. Vervolg. Eenvoudigheid des geloofs. Openlijk goeds werken. De kunst, om gelukkig te worden. Bestendigheid van den Christen. Godsdienstige aandacht. De ouderdom. Geheime bronnen van vijandschap. De Christen in den drang van het gewone leven. Vervolg. De Goddelijke naam. De vrijspreking van den zondaar voor God. Achting voor elken stand. Zonde en onwetendheid. De Christen en de tijden. De nijd. Het geloof en de werken. Werken en geloof. Verkeerde huishouding. Verlichting. Vervolg. De laster. Onvergenoegdheid met het tegenwoordige. Regtmatige en onregtmatige eigendom. Geestelijke hoogmoed. Liefde en eerbied voor God.
Meer komt hier in aanmerking de wijze, waarop het werk in onze taal is overgebragt. Zoo als het nu voor ons ligt, onderscheidt het zich in eenige bijzonderheden van het oorspronkelijke; en deze bijzonderheden zal Rec. kortelijk opgeven, ten einde het goede en het minder goede, dat de vertaling naar zijn gevoelen bezit, open te leggen.
Al aanstonds mist Rec. in de voorrede van den Schrijver hetgene deze zegt over de splitsing van zijn werk in de bovengenoemde afdeelingen, alsmede de bijzondere titels voor de eerste derzelve, waartoe deze beide deelen behooren. Het schijnt derhalve, dat men van het plan des Auteurs is afgeweken, en voornemens is, het werk als een doorloopend geheel uit te geven. Wel-
{==416==} {>>pagina-aanduiding<<}
ke redenen den Vertaler hiertoe hebben bewogen, begrijpen wij niet, daar juist die verdeeling meer eenheid, orde en zamenhang in het werk heeft gebragt, daar de onderwerpen zelve elke afdeeling zoo blijkbaar aanduiden, dat het onmogelijk is dezelve te verbergen, daar het gebruik van het boek hierdoor niet weinig wordt bevorderd, en de verspreiding van hetzelve aanmerkelijk zou hebben kunnen worden verligt. De twee deelen van de vertaling beslaan het eerste en de helft van het tweede deel in het oorspronkelijke.
Van meer belang acht Rec. het weglaten der Schriftuurplaatsen, welke in het oorspronkelijke boven elke overdenking staan, en den grondslag van dezelve uitmaken. Ook hiervan bevroeden wij de reden niet. Elke overdenking toch wordt uit het een of ander gedeelte der H. Schrift afgeleid, of daarmede in verband gebragt; en, schoon dit verband niet overal even hecht zijn moge, (zoo als b.v. bij de zesde beschouwing van het eerste deel, waar uit het verdeelen van 's Heilands kleederen door het lot, Markus XV:24, de speelzucht in het algemeen wordt afgeleid) doorgaans echter vindt men eene juiste en getrouwe opvatting van de woorden des Bijbels. En bij zulk een verband tusschen de woorden der H. Schrift en de overdenkingen is de uitdrukkelijke vermelding van die woorden niet alleen aangenaam, maar wordt zij zelfs een wezenlijk vereischte, dewijl men daardoor van zelven wordt teruggevoerd tot de ware bron van alle Christelijke stichting. Ook zou hierdoor de aanmerking vervallen, welke Rec. wel eens tegen het gebruik van Godsdienstige handboeken heeft hooren maken, alsof dezelve nadeelig waren voor eene gezette lezing van den Bijbel, ja de menschen van deze eerwaardige en loffelijke gewoonte afkeerig maakten. Het zal daarenboven moeijelijk zijn, de Schriftuurplaatsen in het laatste deel weg te laten, daar dit deel eeniglijk is toegewijd aan bespiegelingen over de vestiging en de lotgevallen der Christelijke kerk, en vele overden-
{==417==} {>>pagina-aanduiding<<}
kingen bij uitsluiting bijzonderheden betreffen uit het leven van Jezus en deszelfs Gezanten.
Tot de minder gewigtige bijzonderheden, waarin de vertaling zich onderscheidt, behooren ook de verzen, welke in het oorspronkelijke op de aanhaling der Schriftuurplaatsen volgen. Deze verzen zijn geen berijmd proza, geene stichtelijke rijmen; maar het is gewijde poëzij, welke hier spreekt en schildert, en den algemeenen inhoud van elke overdenking in weinige krachtige en bezielde trekken voorstelt. Wij hadden wel gewenscht, dat men dit sieraad aan de Hollandsche uitgave niet hadde ontnomen; doch wij willen gaarne erkennen, dat men hierover zeer onderscheiden kan denken.
Een ander verschil tusschen de vertaling en het oorspronkelijke bestaat hierin, dat de eerste het schoone kenmerk, van een Godsdienstig handboek voor alle Christenen te zijn, schijnt te zullen verliezen. Deze beide deelen loopen alleen over zedekundige onderwerpen, waarbij het niet zoo zeer aankomt op verschil van Godsdienstige begrippen; maar zelfs hier heeft de Eerw. Vertaler alle uitdrukkingen weggelaten, welke den lezer den eerdienst der Roomsch-katholijke kerk herinneren. Misschien heeft men bij deze afwijkingen geene stellige bedoeling gehad; maar misschien zijn deze uitlatingen ook met opzet geschied, om, door de woorden van altaar, mis, biecht en rozekrans, het grootst lezend, d.i. het Protestantsch publiek niet te ergeren: doch, hoe het ook zij, wij voor ons kunnen er onze goedkeuring niet aan geven, daar alle Christelijke Kerkgenootschappen in dezen evenzeer moeten worden geeerbiedigd. Zijn deze veranderingen met opzet gemaakt, en strekken zij tot voorspel van grootere verschikkingen, welke in het vervolg te pas zullen komen bij het behandelen van de stichting en de lotgevallen der Christelijke kerk, dan zouden de Protestantsche Vertaler en het Protestantsch Publiek, waarvoor deze vertaling zóó werd bewerkt, naar ons gevoelen, ongunstig afsteken bij den Schrijver van dit boek, die als een

{==418==} {>>pagina-aanduiding<<}
getrouwe zoon der Roomsch-katholijke kerk, echter zóó spreekt, dat hij aan de behoeften van alle Christenen voldoet. Rec. heeft niet veel op met het omwerken van boeken, die zoo duidelijk den stempel dragen van de eigenaardige denkwijze en gemoedsgesteldheid des Schrijvers, daar het hem voorkomt, dat de ware eenheid altoos verloren gaat. Nog minder, echter, kan hij zulk eene omwerking goedkeuren, wanneer dezelve niet, dan ten nadeele van de stellig verklaarde edele bedoelingen des Schrijvers, kan worden tot stand gebragt. En juist dit zou het geval zijn, zoo men den algemeen Christelijken geest, die geen bijzonder Kerkgenootschap huldigt, uit dit boek wilde verbannen. Doch wij hopen, dat de kleine bovengemelde veranderingen, welke ons aanleiding gaven over dit punt te spreken, zonder bepaalde bedoeling zijn gemaakt, en dat de Uren, aan den Godsdienst gewijd, even als de Stunden der Andacht, zullen blijven een Godsdienstig handboek voor alle Christenen, zonder eenig verschil van geloofsbelijdenis.
De Vertaling zelve verdient in het algemeen grooten lof; de overbrenging is doorgaans los, de stijl gemakkelijk en vloeijend, de woordvoeging goed Hollandsch, de taal zuiver, en maar zelden herinneren woorden, zoo als kloekheid voor kloekzinnigheid, troonen voor ten troon zitten, verluisteren voor vervrolijken enz., dat het boek uit het Hoogduitsch is overgebragt.
Hier en daar is het Rec. voorgekomen, dat de Eerw. Vertaler bij het overbrengen te veel vrijheid heeft genomen. Een boek, dat door een zoo bekwaam man is geschreven, als de Auteur toont te zijn, en dat nu reeds zesmaal zorgvuldig is nagezien en verbeterd, mag, naar ons oordeel, op de grootste getrouwheid bij eene vertaling aanspraak maken. Daarenboven is deze vrijere vertaling wel eens nadeelig voor de duidelijkheid, zoo als b.v. in de 15de Overdenking van het IIde Deel, welke uit het IIIde van het oorspronkelijke genomen, en hier is ingelascht in plaats van eene bespiegeling

{==419==} {>>pagina-aanduiding<<}
over verschijningen van afgestorvenen en voorgevoelens, die (waarom, weten wij niet) geheel is weggelaten. Aldaar lezen wij, (bl. 169) dat de ware Godsdienstige aandacht door geene kunst wordt te weeg gebragt, en dat het houden van bedestonden, het vouwen der handen enz. nog geene aandacht zal voortbrengen; terwijl er bijkans onmiddellijk op volgt: ‘De klagt van vele Leeraars over gebrek aan aandacht bij hunne toehoorders is niet zelden eene beschuldiging, die hun zelven tot last komt, dewijl zij ligtelijk zelve de oorzaken van dit gebrek kunnen wezen, door aan hunne voorstellen niet de kracht, de levendigheid, de bevalligheid en waardigheid te geven, welke de gemoederen konden innemen en boeijen.’ Rec. vindt hier eenige tegenstrijdigheid, daar de Leeraars toch kwalijk beschuldigd kunnen worden, indien het uiterlijke niets afdoet ter opwekking der aandacht. Dit wordt wel eenigzins verholpen door het bijgevoegde: ‘hoewel het uitwendige een middel zijn kan, om de aandacht te bevorderen;’ doch er zou meer duidelijkheid en vastheid van redenering in het geheel heerschen, zoo de Vertaler de volgende woorden van het oorspronkelijke in het Hollandsch mede had overgenomen: ‘Houdt vrij uwe bedestonden - dit brengt nog geene aandacht voort, hoewel het een middel is, om ons tot aandacht te wekken, of eene werking der inwendige aandacht op ons ligchamelijk gestel, om alle verstrooijing van ons af te weren. De aandacht moet van binnen naar buiten werken, en kan geenszins door uitwendigheden in het gemoed worden voortgebragt. Ofschoon zulke uitwendige bedrijven de wezenlijke aandacht niet doen ontstaan, of derzelver plaats kunnen vervangen, zij zijn echter geenszins te laken, maar verdienen allen lof. Zij brengen ons, vooral in groote vergaderingen, aan de vereering van God gewijd, voor den geest, wat er geschieden zal; zij beletten, door de langdurige gewoonte, alle nadeelige verstrooijing, waarvoor wij in eene
talrijke vergadering meer blootstaan, dan in de eenzaamheid; ja, daar het uit-
{==420==} {>>pagina-aanduiding<<}
wendige, dat wij menschen door onze zintuigen ontwaren, veel invloed heeft op ons gemoed, zoo hebben wij allezins reden te gelooven, dat zulk een statig bedrijf, hoewel de aandacht niet voortbrengende, echter het hart daartoe voorbereidt en daarvoor genegen maakt.’
Wij hopen door het bovenstaande iets te hebben bijgedragen, om de verspreiding en het gebruik van dit uitmuntend boek te bevorderen. Mogt het in veler handen zijn, en overal die vruchten kweeken, welke Rec. in zijnen werkkring daarvan heeft mogen zien!


Dissertatio Medica inauguralis: de Angina Polyposa, quam &c. defendet G. Hoijer, Briellanus. Lugd. Batav. apud H.W. Hazenberg, Jun.

Bij het lezen van den titel dezer verhandeling ontstond bij ons reeds de vraag: wat kan men voor nieuws verwachten omtrent een onderwerp, waarover in de laatste jaren zoo veel en zoo uitmuntend geschreven werd? Wij konden en mogten ons niet anders voorstellen, dan daarin opgegeven te vinden de verschillende meeningen, zoowel omtrent den aard dier belangrijke ziekte, als omtrent derzelver behandeling. Hierin is onze verwachting niet te leur gesteld; de schrijver toont, alle werken over de Angina Polyposa met aandacht en vrucht gelezen te hebben, en geeft het hoofdzakelijke daarvan kortelijk op. Hij verkiest de verdeeling van eene catarrhale en inflammatoire boven alle andere. Volgens onze herhaalde waarneming, is deze wel de ware; en al zijn er tusschenbeide geringe afwijkingen in de form dier ziekte, zoo kunnen dezelve evenwel meestal onder eene van die twee hoofdsoorten gerangschikt worden. Zoowel in een theoretisch als praktisch opzigt heeft deze verdeeling de meeste waarde, en daarom geeft de schrijver ook eene vrij uitvoerige Diagnosis op, waarop het vooral in die ziekte aankomt.

{==421==} {>>pagina-aanduiding<<}

In het praktische gedeelte dezer verhandeling bepaalt zich de Heer hoijer bijzonderlijk tot de meest gebruikelijke middelen, vooral tot de plaatselijke bloedontlastingen en het kwik, en roemt vooral het laatste.
Het sulphuretum calcis, zoo sterk aangeprezen, maar zoo weinig aan het oogmerk voldoende, wordt niet aan de hand gedaan, mogelijk wegens het geringe nut van dit middel.
Wij kunnen niet ontveinzen, dat wij van den schrijver verwacht hadden, dat hij met meer lof van de dampbaden, fumigatiën en andere plaatselijke heilzame middelen gesproken zoude hebben; doch de geheele verhandeling draagt de kenmerken, van met eenige overhaasting vervaardigd te zijn, waaraan wij ook de vele taal- en drukfouten toeschrijven.


Handleiding tot de kennis der enting met Koepokstof, voornamelijk ter inlichting der Heelmeesters ten platten lande onder haar ressort, opgesteld en uitgegeven door de provinciale Commissie van Geneeskundig Onderzoek en Toevoorzigt, residerende te Dordrecht. Te Dordrecht, bij Blussé en van Braam. 1819. In gr. 8vo. 60 Bl. f :-16-:

Wij zijn de uitgave van dit klein maar zaakrijk werkje verschuldigd aan de menigvuldige en herhaalde aanvallen, welke de weldadige Koepokinenting, in onderscheidene gedeelten van ons vaderland, zoowel als in andere landen, in deze laatste dagen, heeft moeten uitstaan. De voorbeelden van kinderpokken bij met koepokstof ingeënte voorwerpen, het verschijnen en de zeer algemeene verspreiding van zekere bastaard-kinderziekte, welke zelfs door Artsen met de gewone verward wordt, en aanleiding geeft tot onregtmatige vermenigvuldiging der voorbeelden van onvoldoende beveiliging door de koepokken, dit een en ander maakte het noodzakelijk, den Heelmeesteren ten platten lande eene

{==422==} {>>pagina-aanduiding<<}
korte, duidelijke en bepaalde handleiding te geven, waaraan zij zich veilig konden houden; en dit geschiedt in dit geschrift zoo voortreffelijk, dat wij deszelfs algemeene verspreiding aan elk, die er gelegenheid toe heeft, ten hoogste aanbevelen. De Schrijvers handelen, in 9 afdeelingen, 1o. over de ontdekking der koepokstof en derzelver enting, 2o. over de inlandsche koepokstof en derzelver gelijkvormigheid met de Engelsche, 3o-5o. over de voorzorgen, bij de enting in acht te nemen, 6o. 7o. over de verschijnselen, voorkomende bij de ware en valsche koepok, 8o. over de zoogenaamde valsche kinderpokken (varicellae), 9o. over die bijzondere wijziging der kinderziekte, welke somwijlen bij met koepokstof geënte voorwerpen voorkomt, en door de Schrijvers te regt als een bewijs van slechts gedeeltelijke werking der koepok wordt aangemerkt. Daarom hechten wij, met de Schrijvers, meer belang, dan gewoonlijk gedaan wordt, aan de keuze der voorwerpen ter inenting, en houden, in allen geval, bij eene geringere werking, de overenting voor noodzakelijk. Wij zouden echter aan de door de koepokstof gewijzigde kinderpokken eer den naam van bastaard- of ontaarde kinderpokken geven, dan aan de varicellae; eene ziekte, die met dezelve niets gemeens heeft, dan den uiterlijken schijn.


De Aarde en hare Bewoners, volgens de nieuwste Ontdekkingen, enz. Naar het Hoogduitsch van E.A.W. von Zimmermann. Met Platen. Vde Deel. Te Haarlem, bij F. Bohn. 1819. In gr. 8vo. X en 428 Bl. f 3-18-:

Met dit Deel van zimmermann's werk begint de beschrijving van het Spaansche Amerika, ten minste zoo als het nog vóór eenige jaren was: want men weet, dat de Anglo-Amerikanen thans regt op Florida meenen

{==423==} {>>pagina-aanduiding<<}
te bezitten, en het zelfs door de wapenen hebben bezet; hoewel Spanje nog de bekrachtiging van het deswege geslotene verdrag blijft weigeren. Vooraf gaat eene vergelijking van denzelfden aard, als ons reeds in het voorgaande Deel is voorgekomen, namelijk van Amerika met het oude Halfrond, welke geheel en al ten voordeele des laatsten en ten nadeele des eersten uitvalt; men plaatst de planten zoowel als de dieren, ook de menschen, der Nieuwe Wereld in een zeer ongunstig licht. Zoo echter het klimaat voor de ontwikkeling van den mensch zoo schadelijk is, vanwaar komen dan die groote mannen onder de geborene Amerikanen, maar afstammelingen van Europeanen, een franklin, een washington, een jefferson? (om nu van anderen niet te spreken.) Hebben ook de Mexikanen ten tijde van cortez geene voorbeelden van den hoogsten graad van heldenmoed en standvastigheid gegeven? Wat het dierenrijk aangaat, willen wij het stelsel der minderheid van het vierde Werelddeel geenszins ontkennen: ook omtrent den mensch heeft het veel schijn; want de inboorlingen, die de Europeanen er vonden, hadden op verre na dien graad van volmaking in kunsten en wetenschappen niet bereikt, welken men bij vele volken van ons Halfrond aantreft; zelfs het ijzer en de huisdieren waren hun onbekend, (de Llama uitgezonderd;) doch men kan zulks, dunkt ons, even goed als een gevolg van de latere bevolking, door onbeschaafde stammen uit Noordelijk Azië, als van het klimaat, aanmerken. Hoe het zij, deze vergelijkende Inleiding is uitmuntend bewerkt, en eindigt (als ter proeve van de minderheid in kracht van de Peruanen en Mexikanen beneden de Europeërs) met een verhaal van de ontdekking en verovering dier beide
Rijken.
Het schoone en vruchtbare, maar onder het vadzige Spaansche Bestuur wegkwijnende, Florida wordt daarop beschreven. Op het geleide van bartram en robin, leeren wij eenige der merkwaardige planten en dieren van hetzelve kennen. Onder de twintigjarige

{==424==} {>>pagina-aanduiding<<}
Regering der Engelschen (1763-1783) begonnen de zijdeteelt en de wijnbouw, door Grieken uit de Levant aangebragt, reeds voortreffelijk te bloeijen; maar Spanje kreeg het land terug, en de adem des doods vernielde deze schepping der nijverheid. Laat ons dan hopen, dat deze landstreek eerlang voor goed uit de boeijen eener zulke Regering zal verlost zijn, of dat, bij hare langere weigering, om een land af te staan, hetwelk zij reeds niet meer bezit, het Noord-Amerikaansche Gemeenebest, door krachtdadige pogingen, de vestiging van vrijheid en volksgeluk in de overige Spaansche Volkplantingen zal bespoedigen! (*)
Tot deze laatste, die zich niet minder dan 79 graden in de breedte, of meer dan 1900 uren van het Noorden tot het Zuiden, uitstrekken, gaat zimmermann thans over, na vooraf nog een kort overzigt van de landen tusschen Florida, Louisiana, Nieuw-Mexico en den Mississipi en Missouri te hebben gegeven, (hetwelk eigenlijk in het voorgaande Deel behoorde, maar, uit hoofde der berigten van den Majoor pike, die de Schrijver toen nog niet moet gekend hebben, eerst hier geplaatst is.) Bij Nieuw-Spanje (met insluiting van Nieuw-Mexico) is humboldt (Essai sur la Nouvelle Espagne) de hoofdbron des Schrijvers; en inderdaad zou men moeijelijk, zelfs over eenig land van Europa, een werk kunnen aanwijzen, met zoo veel grondigheid, kennis van zaken en bevalligheid geschreven, als dit gewrocht van den grootsten Reiziger onzer Eeuw. Nogtans worden ook de berigten van pike, pages, thierry de menonville, clavigero, (een' geboren' Indiaan) zelfs van gemelli carreri en den ouden goeden Engelschen Monnik gage, niet verwaarloosd. De Provinciën van Nieuw-Spanje worden in de volgende orde (van het N. naar het Z.)

{==425==} {>>pagina-aanduiding<<}
beschreven: Nieuw-Mexico, Nieuw-Biscaijen of Durango, Sonora of Nieuw-Navarre, en San Luis de Potosi, in de eigenlijke Provincie van dien naam, Cohahuila en Texas, gesmaldeeld, (welke laatste door het Fransche Champ d'Asile onlangs eenige vermaardheid bekomen heeft) in de gematigde luchtstreek; en Zacatecas, Guanaxuato (beide schatrijk aan zilver; de hoofdstad der laatste, eene der aanzienlijkste mijnsteden in de wereld, heeft met de onmiddellijke omstreken 70,000 inwoners), Guadalaxara, Valladolid of Mechoacan (met den zonderling opgekomen' vuurberg Jorullo), Mexico (met de hoofdstad, door 137,000 menschen bewoond, waarin zeer vele, ook wetenschappelijke, inrigtingen worden gevonden, met de belangrijke haven van Acapulco aan de Zuidzee, en twee vuurbergen, hooger dan de Mont-Blanc), Puebla de los Angelos, (de oude Republiek Tlascala; de volkaan Popocatapatt, reeds bij Mexico vermeld, wordt ook hier opgegeven) Oaxaca of Guaxaca (met vele gedenkstukken der oude bewoners), Vera Cruz (aan de Atlantische Zee, het middelpunt des handels van Nieuw-Spanje met Europa, met den geweldigen vuurberg van Orozava, ruim 16000 voet hoog, en den berg Coffre de Perote), Merida of het Schiereiland Yucatan, alle in den heeten Aardgordel gelegen. Door eene zonderlinge staatkundige (geenszins natuurlijke) afdeeling, is het ten Zuiden daaraan grenzende Koningrijk Guatimala niet mede onder
Nieuw-Spanje begrepen, hetwelk anders het geheele groote Schiereiland, van de landengte van Panama tot het eigenlijke vaste land van Noord-Amerika, zou bevatten. Hier verlaat humboldt den Schrijver, die dit onherstelbare gemis eenigzins uit de reeds boven gemelde oudere Schrijvers, en de berigten van eenige Engelschen, die de vestigingen van hunnen landaard aan de Mosquito-Baai hebben beschreven, moet zoeken te vergoeden. Vandaar, dat ook de schildering van Guatimala, met deszelfs merkwaardigen vuur- en waterberg, en de aangrenzende Provinciën Nicaragua

{==426==} {>>pagina-aanduiding<<}
(waar, zoo het schijnt, wel eene vereeniging der beide Wereldzeeën te bewerken zou zijn, die der zeevaart en den handel onberekenbaar veel tijd en moeite kon uitwinnen) en Costa Ricca, schraler is uitgevallen, dan anders wel het geval zou geweest zijn. Zeer belangrijk is het hierop volgende Algemeene Overzigt van Nieuw-Spanje, deszelfs ligging en luchtstreek, zijnde ongemeen gematigd, hier en daar zelfs koel, en dus gezond, door de hooge bergketen te midden des lands, maar verstikkend heet en vochtig, derhalve ook ongezond, op de kusten der beide Zeeën, in het algemeen geschikt tot allerlei voortbrengselen, waaronder het goud en zilver in de schatting der meeste menschen, vooral der Spanjaarden, de eerste plaats bekleeden. Mexico, hetwelk voorheen den eersten rang in het bezit dier metalen verreweg aan Peru moest afstaan, is thans het rijkste land der Aarde in die zoogenoemde edele metalen. In het begin dezer Eeuw (toen zekerlijk de mijnen, door de binnenlandsche rust, beter dan thans bearbeid werden) stond de jaarlijksche opbrengst van Nieuw-Spanje tot Peru als 23 tot 6, en tot geheel Zuid-Amerika, zelfs Brazilië medegerekend, als 23 tot 43; terwijl geheel Amerika meer dan voor twee honderd zes en dertig Millioenen, Europa en Noord-Azië daarentegen te zamen slechts drie en dertig Millioenen jaarlijks opbrengen. Onder de schatten van het plantenrijk, meer wezenlijk en duurzaam dan zilver- en goudmijnen, wordt voornamelijk gewag gemaakt van de maïz, den aardappel, de maniok, en de pisang; het campêche- hout, (hetwelk de Engelschen langen tijd het voorregt
genoten, op de Atlantische zeekust te kappen) de cacao, de vanille, en de cheirodendron, als bijzonder eigen aan dit land, worden meer uitvoerig beschreven. Nog langer vertoeft de Schrijver bij de cochenille, eene soort van schildluis, die op de cactus opuntia huisvest, en die kostbare roode verfstof oplevert, welke de kermes verdrongen heeft, en ons het gemis van het purper der Ouden niet meer doet betreuren. (Wij vinden de cac-
{==427==} {>>pagina-aanduiding<<}
tus-soort, waarop het dier voornamelijk huisvest, hier doorgaans ropal gespeld; doch thierry de menonville, die dit belangrijk Insekt uit Nieuw-Spanje naar St. Domingo overbragt, en het beter kende dan eenig ander Reiziger, schrijft gedurig nopal: ook onderscheidt hij dat gewas, op hetwelk de cochenille bijzonder tiert, geenszins van de cactus opuntia, zoo als zimmermann schijnt te doen, maar beschouwt die veeleer als eene bijzondere soort van dezelve.) Nog heeft men eene soort van purperslak in Nieuw-Spanje, en ook, volgens nieuwere Reizigers, in Brazilië, aangetroffen; doch de geringe hoeveelheid purper, die zij bezit, maakt hetzelve te duur voor het gebruik. Onder de visschen is een groote rog zeer gevaarlijk voor de parelvisschers. Geen' schooner' vogel kent de Oude Wereld, dan de Amerikaansche colibri, in wel 70 soorten, die ook hier vooral t' huis is. De Mexikanen gebruikten van deze en andere vogels de vederen tot allerkunstigste schilderijen, of liever Mosaïk-werk, hetwelk zelfs eenen heiligen, onfeilbaren Paus (den welbekenden sixtus V, bloeddorstiger gedachtenisse,) bedroog. Van de viervoetige
dieren dezer oorden wordt weinig gezegd; doch de mensch is het voorwerp eener meer uitvoerige behandeling. Humboldt gelooft aan de afstamming, zoowel der oudere als latere bewoners van Mexico, (Tulteken en Azteken) uit Azië; en daar nu (zie bl. 319) de oorspronkelijke Amerikanen, van Nieuw-Spanje tot Patagonië, veel naar elkander gelijken, daar de meer Noordelijke stammen nog nader bij Azië zijn en nog meer van het karakter der Oude Wereld bezitten, zoo behoeven wij aan de afkomst der oorspronkelijke Amerikanen uit ons Halfrond niet meer te twijfelen, en aan geene Autochthonen te denken, gelijk onze Schrijver in een voorgaand Deel scheen te doen. Goedhartigheid, koele ernst en hartstogteloosheid kenmerken thans de naneven der krijgshaftige, van vaderlandsliefde blakende en met menschenoffers bezoedelde Mexikanen van cortez. Diep drukt de slavernij hen

{==428==} {>>pagina-aanduiding<<}
ter neêr: te vergeefs hebben eenige moedige mannen de regten van dit vertrapte menschenras, en der onwaardiglijk teruggezette Creolen (Spaansche inboorlingen), trachten te verdedigen; het bewind van Spanje heeft zich weten te handhaven, minder nogtans door de wreedheden, tegen de opstandelingen gepleegd, dan door de zachte maatregelen van den tegenwoordigen Onderkoning apodeca. Eene gewigtige les voor Vorsten! Voorts wordt van deze pogingen tot bevrijding in zimmermann's werk met geen woord gewag gemaakt, en slechts kort van de Creolen, Negers en gemengde rassen gesproken.
Op Nieuw-Spanje volgt natuurlijk de landengte van Dariën, met de steden Panama en Portobello, ongezond gelijk Acapulco en Vera Cruz, doch even zulke stapelplaatsen des handels op zekere tijden des jaars. De oude wafer is hier de voornaamste bron; (men vindt zijne reis gewoonlijk achter die van dampier.) Merkwaardige berigten lezen wij hier van den sterk vergiftigen Manchinelleboom, naast welken echter de altijd zorgende Voorzienigheid, tot tegengif, de kleine boon van Carthagena geplaatst heeft, en van de nog onafhankelijke inboorlingen. Volgens eene zonderlinge schikking van zijn werk, springt zimmermann geheel Terra Firma (hetwelk verkeerdelijk boven de bladzijden als voorwerp van beschrijving wordt opgenoemd) over, om Nederlandsch (thans ook Engelsch) en Fransch Guyana te schilderen, hetwelk toch tot de Noordoostkust van Zuid-Amerika behoort, en dus beter bij Brazilië voegde. Ook is de beschrijving, althans van onze bezittingen, vrij onvolledig, en meestal uit oude opgaven (van 1775-1779)geput, toen Suriname nog de voornaamste der vier Zusterkoloniën was, en twintig Millioenen ℔ koffij gaf tegen 1 Mill. 300,000 ℔ uit Berbice, en 1 Mill. 700,000 ℔ uit Essequebo en Demerary te zamen; (suiker en cacao naar evenredigheid; alleen katoen groeide in de drie andere volkplantingen in meerderen overvloed.) Men weet, dat Demerary vooral sedert dien

{==429==} {>>pagina-aanduiding<<}
tijd Suriname reeds boven het hoofd is gewassen. Volgens den Heer van den bosch, Ned. Bezittingen, II D. bl. 214 verg. met de Tabel No. 2, bragt Demerary in 1814 bijna 13 Mill. ℔ suiker, 7 Mill. ℔ koffij, en 5½ Mill. ℔ katoen, Suriname 16½ Mill. ℔ suiker, 6 Mill. ℔ koffij, en slechts 1 Mill. 700,000 ℔ katoen op. Van eerstgemelde Kolonie wordt hier niet eens de hoofdplaats Stabroek (thans Georgetown) vermeld. Hetgene op bl. 399 gezegd wordt, dat ‘Hollandsch, Engelsch en Fransch Guyana misschien door een grooter getal van Indiaansche natiën bevolkt is dan Noord-Amerika,’ zal wel naar evenredigheid te verstaan zijn. Zonderling is het platknijpen van het voorhoofd bij eenige volken omstreeks den mond der Amazonen-rivier; die zelfde gewoonte vindt men, op 1000 uren afstands van daar, bij de bewoners der Zuidzee weder, (de plathoofden van lewis en clarke.) De leefwijze van eenen Surinaamschen planter wordt niet gunstig, doch, zoo wij gelooven, naar waarheid, geschilderd. Echter zijn er vele uitzonderingen. De wellust zou vele dier kleine Despoten tot 80 of 100 pond hebben uitgemergeld! Nog veel ongezonder dan Suriname of Demerary is het aangrenzende Fransche Cayenne (of la France équinoctiale), bekend als de plaats, waar de uitmuntende pichegru en barthélémy en de monsters billaud varennes en collot d'herbois gedoemd waren elkander te ontmoeten. Zinrijker kon de wreedheid in het zoeken van eene plaats van
verbanning niet geweest zijn, dan toen men zich tot Cayenne bepaalde: voor de verpeste lucht vindt men geene vergoeding in den overvloed; alles is in verval en duur, en de omringende Indianen zouden de woestheid hebben der zwervende Arabieren; terwijl de Negers niet minder slechte eigenschappen bezitten. (Doch een balling is hier schilder.)
Over het algemeen, en in weêrwil onzer aanmerkingen op kleinigheden, komt het ons voor, dat ook dit Deel den roem des werks handhaaft, van een der bes-
{==430==} {>>pagina-aanduiding<<}
te stukken onzes tijds over Landen- en Volkenkunde te zijn, hetwelk voor ons de bloem der Reisbeschrijvingen plukt, en ons van de doornen verschoont. Ook de Vertaling behoudt hare waarde: slechts hier en daar vindt men eenige onnaauwkeurigheden, zoo als schneeuw enz.





De Verlosser, en enkele andere Gedichten; door J.L. Nierstrasz, jun. Te Rotterdam, bij J. Immerzeel, Jun. 1820. In gr. 8vo. XII en 98 Bl. f 2-8-:

Het is waar, wat de Dichter, in zijn Voorberigt, zegt, onze tijd blinkt uit door de fijnste kunstbeschaving en den kieschsten smaak; de grootste Geniën betwisten elkander den lauwer; en dit moge elk, die zich in dien moeijelijken wedstrijd begeven wil, eene huivering aanjagen; maar ook is het waar, die zulke talenten, als de Heer nierstrasz openbaart, toewijdt aan de Godsdienstige Poëzij, die behoeft niet zoo schroomvallig te zijn, om, als Dichter, op te treden, in dezen tijd. Wat toch deze soort van Poëzij betreft, wie zal ontkennen, dat onze leeftijd hierin niet uitblinkt; en wie, die de Dichtkunst voor de beschaafster der menschheid houdt, zal dit niet betreuren? Na van alphen's verscheiden, (eere zij over zijne nagedachtenis!) is daarom de edele feith, aan wien ook deze bundel is opgedragen, nog te meer de hartelijk geliefde Zanger der Nederlandsche Christenheid, en wij danken hem, met ons gansche hart, voor zijne Verlustiging in den Ouderdom, die ons zoo zeer verlustigd heeft. Wij herhalen het, dat we het betreuren, dat het vak der Godsdienstige Poëzij zoo weinig bearbeid wordt. Geeft dan de Bijbel, en de Christelijke Godsdienst, den Dichter geene rijkere stof, dan - wij zullen nu niet zeggen, de Mythologie, maar zelfs - de Geschiedenis aanbiedt? Intusschen een geheel aan de Godsdienstige stichting en verheffing van het Christelijk hart gewijd Dichtwerk is een ongewoon, een zeldzaam verschijnsel in onze dagen; en Godsdienstigheid is toch een grondtrek in het oorspronkelijke Nederlandsche karakter, welks beschaving vooral uw werk is, aangebedene Dichters onzer dagen! De Jezus van Nazareth, bij onzen onvergetelijken helmers; de Godsdienst, door onzen stou-
{==431==} {>>pagina-aanduiding<<}
ten loots bezongen, om niets anders te noemen, deden ons zoo dikwijls den wensch herhalen, dien men
hier reeds gelezen heeft. Wij verlangen niet, dat men weder de gewoonte invoere, om vruchten voor het hart te voegen bij vergif voor de zedelijkheid, en ons rein en onrein aanbiede, onder den naam van Mengelingen, kunnende daarvan zelfs de Nieuwe Uitspruitsels van onzen bilderdijk geenszins vrijpleiten, want stichting en ergernis zijn niet te vereenigen; even weinig smaken ons, niettegenstaande derzelver Godsdienstigheid, middelmatige Dichtvruchten, in eenige gewoekerde uren gekweekt; maar - dat zich een Dichter, dien naam waardig, de eere gave, van zijn talent den Christelijken, den reinen Evangelischen Godsdienst, vrij van bekrompene stelselzucht en verketterende orthodoxie, te wijden, dit wenschen wij, en we zullen de vervulling van dezen wensch, bij onze overtuiging van de betrekking der beschaving en des Godsdiensts, houden voor eene weldaad, voor welke wij den Vader der Geesten, met ons geheele hart, zullen danken. Aangenaam is het ons, derhalve, nu en dan, (en het schijnt steeds meer) een Godsdienstig stuk van onze Vaderlandsche Dichters te ontvangen. Hoe treffelijk bezong warnsink de Hervorming, en, nog zeer onlangs, het Christendom! Wij zouden achten, door den verzamelaar van stukken van dien aard, van grooter of kleiner omvang, een aangename dienst bewezen te zijn aan zoo vele huisgezinnen, in welke het noch aan echt Christelijk gevoel, noch aan zuiveren smaak voor kunst en wetenschap ontbreekt, en in welke daarom eene welgekozene verzameling van de beste Dichtstukken, liefst echter kleine, en bij kleine deeltjes uitgegeven, eene welkome lektuur aan ontbijt en theetafel zoude kunnen opleveren.
Doch laat ons op het Dichtwerk des Heeren nierstrasz terugkomen. Wij verblijden ons dan, gelijk we reeds te kennen gaven, vooral daarom, omdat hetzelve den Godsdienst der Christenen toegewijd is, en deze zullen den Dichter met ons danken. Geen kunstkenner, en beoordeelaar der kunst alleen, ontzegt aan dezen Dichter den roem der verdiensten, en de onpartijdige schat hem hoog onder hen, die thans meer of min toegejuicht worden door allen, die onze Nederlandsche Letter- en Dichtkunde weten te waarderen. Maar geene geringe waarde ontleent, daarenboven, dit

{==432==} {>>pagina-aanduiding<<}
Dichtwerk van het Christelijk gevoel, dat in hetzelve zich mededeelt, en van den diepen eerbied voor den Verlosser van ons geslacht, die dan ook het onderwerp is van het eerste der hier aangebodene tien stukken. Het zij zoo, dat op zulke, (om de woorden des Dichters te gebruiken) wier borst voor het onderwerp, dat hij bezingt, niet gloeit, de hier aangehevene klanken niet het allerminste uitwerken mogen, (hetgene wij hem echter niet zoo geheel toestaan willen) allen, die, met hem, in den wensch instemmen, dat zich eens alle knien buigen mogen voor den Verlosser, zullen zich - wij spreken de taal van ons hart - dankbaar aan God verblijden over des Dichters besluit tot de uitgave van dit schoone stuk. Wij namen het met gretig verlangen ter hand; een verlangen, dat in ons was opgewekt door het verhaal van den indruk, welken 's Dichters voorlezing van dit stuk gemaakt had op allen, die het hoorden, en welken indruk wij den eenen zoo hoog hoorden verheffen boven al zijn genoten kermis-vermaak, als de ander de stichting, die hij, 's daags na die voorlezing, uit de leerrede van een' aangegaapten Prediker medebragt, beneden dien indruk diep versmaadde (*). Bij die gelegenheid vernamen wij, dat deze Dichter nog een zeer jong mensch is, en een uitstekend oratorisch vermogen bezit. Ons is hij, zelfs van aangezigt, onbekend. Onze ingenomenheid met hem kan daarom geene partijdigheid zijn; hetgene ook blijken zal.
Wij zouden hem onregt doen, indien we zijn Dichtstuk, De Verlosser, aan den Lofzang van den grooten helmers toetsen, en naar denzelven beoordeelen wilden. De Dichter heeft dien beroemden Lofzang gelezen, en vandaar misschien wel deze regel:

‘Egyptes wijsheid heeft uw jonkheid nooit beschenen.’ 


dien wij gaarne lazen, daar het ons nog altijd jammert, dat een helmers van Jezus zingen konde, als ware Hij

‘In al de wijsheid van Egypten opgevoed.’ 



{==433==} {>>pagina-aanduiding<<}

Maar dit stuk beoordeelende, met de gedachte aan 's Dichters jeugdigen leeftijd, en naar deszelfs geschiktheid voor zijne bedoeling, om der Christenen harten in eerbied en liefde te ontvonken voor Hem, die ons heeft liefgehad, meenen wij aan hetzelve hoogen lof te mogen geven, en wenschen vuriglijk, dat velen zoo met eerbied en liefde voor den Heiland der zondaren mogen bezield zijn, of door de lezing van dit stuk worden mogen, als zich de Dichter openbaart.
Wil men eene en andere proeve, die onzen lof wettige; wien roert deze aanroep niet?

o Geeft mijn toonen kracht! Ik weet niet aan te vangen: 
Het overkropt gevoel ontzegt mij spraak en zangen. 
Daalt neêr, gij, die het loon op uwen strijd verwierft, 
In Jezus aamdet, in Hem leefdet, in Hem stierft. 
Daalt uit de kreitsen van een onverganklijk leven, 
Verheven geesten, die, het wisslend lot ontheven, 
De vrucht van Jezus kruis en zijn' triomf geniet! 
o Geeft mijn' toonen kracht, bezieling aan mijn lied! 


Hoe schoon is de voorstelling van het licht, in hetwelk ons Jezus de Godheid doet beschouwen, tegenover de schemering van de vroegere openbaring!

De God van Horeb, die in storm en donder sprak, 
Was nu de liefde, die tot wederliefde ontstak: 
Een Vader, die ons draagt, en in het aardsch gewemel 
Zoowel den zuigling mint, als d'Englen in zijn' hemel. 


Niet minder trof ons, hetgene de Dichter zegt, nadat hij den indruk had vermeld der beschouwing van de grootheid Gods in de werken der schepping:

Maar zoo 'k uw Vaderliefde in Jezus mag aanschouwen, 
In Hem de rots vind van mijn onbeperkt vertrouwen, 
In Hem het middelpunt, dat aard en hemel schoort, 
De bronaar van het licht, dat werelden doorgloort, 
Dan zwijmt de jubeltoon van broze stervelingen, 
Dan daag ik d'Englen uit, dat ze uwer waardig zingen. 


Met moeite wederhouden we ons van de aanhaling van meer schoone regelen. Men zal ze niet behoeven te zoeken.

{==434==} {>>pagina-aanduiding<<}

De Dichter zal nu wel het goede oogmerk niet kunnen miskennen, waarmede wij aan zijn oordeel en smaak eene en andere aanmerking onderwerpen willen, die wij hopen, dat tot verdere beschaving en volmaking van dit schoone Dichtstuk hem zullen aanleiding geven. Hoort men toch naar onze aanprijzing, dan wordt een tweede druk spoedig noodzakelijk.
De Heer nierstrasz heeft gelijk, dat hij zijne eigene denkbeelden omtrent den Verlosser zoo heeft ontwikkeld, als hij meest overeenkomstig meende met de Evangelieleer, zonder den leidraad van eenig Kerkgenootschap te volgen, schoon hij overtuigd is, dat tegen geen derzelve zijn stuk strijde; maar even daarom lazen wij ongaarne de in het geheel ook niet dichterlijke regels, bl. 21:

Gij, Zoon van God! God zelf, die in het vleesch verscheen, 
Schoon onderscheiden van den Vader, met Hem een. 


Wij meenen, bij onze geheele overtuiging aangaande de Goddelijke natuur onzes Heeren, ons, zelfs in proza, hierover toch anders en meer Bijbelsch te kunnen en moeten uitdrukken.
Ook dit, bl. 7:

De Vader had berust in 't offer van den Zoon 


voordat de komst des Heilands bezongen was, te lezen, behaagde ons niet, dewijl het ons onwillekeurig de systematische voordragt te binnen bragt van den zoogenoemden raad des vredes.
Bl. 26 vinden we de bekende taal van Jezus, ‘de vossen hebben holen’ enz. nog opgevat, als eene klagt over gebrek; de zamenhang, vooral de aanleiding tot deze klagte, (Lukas XI:51-58) wijst echter genoegzaam aan, dat Jezus alleen klaagt over zijn zwervend en rusteloos leven.
Op dit grootste Dichtstuk volgt nu nog, 1. Eene Cantate op Jezus Geboorte, waarvan nierstrasz, in het Voorberigt, de plaatsing in dit bundeltje daarmede wettigt, dat er in onze Dichtwerken weinig voorraad voorhanden is, om op dit Christenfeest te kunnen dienen, en niemand, die, volgens het verlangen der Synode, het Kerkgezang gaarne verbeterd

{==435==} {>>pagina-aanduiding<<}
zag, zijne poging dan zal wraken. o Neen! dat doen wij niet, maar verlangen geene mindere, dan zulke, zangen, alleen - nog al meer Bijbelsch in uitdrukkingen. Dat is de éénige weg tot vereeniging der Christenen. ‘Tot verzoening kwam Jezus,’ bl. 46. Dat is genoeg. Voldoening is geene Bijbelsche uitdrukking; en dat Jezus zijne waarde verzaakt heeft, hebben we nergens in de H. Schriften gelezen. Het had daarom ook hier niet moeten staan.
2. Het Vonnis van Salomo, reeds elders door ons met genoegen gelezen.
3. Het Geweten. Een sterk, krachtig vers. Niet het minste in dit bundeltje.
4. Opwekking tot Liefdadigheid, in den Winter van 1816.
5. Ter gelegenheid van het vijftigjarig bestaan der Maatschappij: Tot Redding van Drenkelingen.
6. Aan mijn Kind, en 8. Aan mijne Echtgenoote, beide in den trant van tollens, wiens manier men meermalen gelukkig, maar natuurlijk, door nierstrasz gevolgd ziet. In het laatste vers hinderde ons het gewag, dat de tot God biddende Echtgenoote van Hymens autaar maakt; en wij vertrouwen, dat zal haar man haar nu wel verbieden, en haar nooit meer voordoen. Wij schreven gaarne uit beide deze lieve stukjes het een en ander af, maar - we waren reeds uitvoerig genoeg.
7. Oordeelt niet! Ernstig, Christelijk, overtuigend.
9. Spoor tot Milddadigheid, bij den Watersnood van 1820. Een meesterlijk tafereel, met sterke verwen geschilderd, maar, God zij gedankt! te overdreven. De verbeelding des Dichters neemt vooral hier eene stoute vlugt; maar - waarheid is het niet, dat de springvloed allerwegen op zijn' rug de lijken aanvoerde. Dit echter kunnen wij den gevoeligen en ontroerden Dichter wel vergeven. Aanschouwde hij van zoo nabij de tegenwoordige gevolgen des jammervloeds, als Recensent daartoe in de gelegenheid is, hij zoude, met duizenden, overtuigd zijn, dat de thans bestaande ellende verre overtreft de akelige voorstelling, die de eerste noodkreten van de ramp deden ontstaan.
Het spijt ons, dat we, ten opzigte van taal, woordvoeging, en de caesuur van sommige regels, nog eenige aanmerkingen hebben: hen voor hun, en eerder als, ontsiert al aanstonds het Voorberigt. Hetgene daar, bl. VIII, staat: toen de

{==436==} {>>pagina-aanduiding<<}
gedachte - bij mij veld won - deed mij tot de uitgave besluiten, geeft geenen zin. Bl. 25 leest men: Voor God, de Heilige, de Regter, in plaats van den. De t is dikwijls weggelaten bij den tweeden persoon, reeds in den tweeden regel: U - die d'aard met God verzoende, en meermalen: wie zich dat ook veroorlove, het is en blijft eene fout, die we niet gaarne algemeener zagen. Of het ook niet te vele vrijheid genomen is, huldde voor huldigde te schrijven, onervaring voor gebrek aan ervaring, en ontvrêmen voor ontvreemden, als kwam het van ontvredemen, laten we nierstrasz zelven beoordeelen. Wij kunnen het ook niet goedkeuren, hoe dikwijls het geschiede, dat in het Hebreeuwsche Halleluja de klemtoon valt op de tweede lettergreep. Regels, als:

En de aarde knielt, de hemel juicht, want van Gods troon 
Klinkt: deze, deze alleen is mijn geliefde Zoon. 


En:

De zon verbleekt, de hemel buigt zich voor het wonder, 


laten zich moeijelijk vloeijend lezen.
Zoo de Dichter immer dit werk beschave, beoordeele hij ook eens, of de tooverblik, aan Jezus toegekend, bl. 12, Hem wel voege; wat het zij, dat de hel verbleekte, bij de opwekking van Lazarus; en of het eigenaardig zij, op de kribbe te schrijven, bl. 46. Ook komt het ons voor, niet juist te zijn, wat Salomo beveelt:

‘Men houwe en klieve 't kind in twee 
En deele 't met elkander!’ 


De Dichter meent toch niet, dat zij, die het kind klieven (eigenlijk kloven: eene vloeistof wordt gekliefd) zouden, maar de beide vrouwen het met elkander moesten deelen.
Dan genoeg - alleen nog, het Dichtwerk is versierd met eene titelplaat, verbeeldende de opwekking des Jongelings te Naïn.
De Algoedheid spare dezen Dichter het leven en de kracht, en schenke hem goede gelegenheid tot de ontwikkeling van zijnen voortreffelijken aanleg, om den Vaderlande en der Gemeente van den Verlosser tot eere en nut te verstrekken!







{==437==} {>>pagina-aanduiding<<}

Watersnood, een Gedicht van Mr. B.H. Lulofs, Hoogleeraar te Groningen, enz. Te Groningen, bij J. Oomkens. 1820. In gr. 8vo. 28 Bl. f :-8-:


De Watersnood. Dichtstuk, door W. Messchert. Te Amsterdam, bij M. Westerman. 1820. In gr. 8vo. 31 Bl. f :-12:

(Beide uitgegeven ten voordeele der ongelukkig gewordenen bij gezegde Overstrooming.)
Indien wij, gelijk onlangs een onzer Collega's, den aanhef van beide deze stukken uitschreven, hetgene, schoon de inhoud meer verschilt, nogtans zeer doelmatig zou kunnen geschieden, en riepen daarna: ‘welk een verschil in manier, in smaak, in kracht, in keurigheid van uitdrukking, in wijze van zien, voelen, schilderen, met één woord in de poëtische waarde der beide stukken!’ de lezer zou welligt nog veel spoediger begrijpen, aan wien door Recensent de palm werd toegekend, dan in het bewuste geval. En echter zullen wij ons wel wachten zoo gaaf uitspraak te doen, dat de Professor deze voorkeur verdient. Althans, wanneer slechts op één der beide stukken aanmerkingen moesten gemaakt worden, dan zou het zeer zeker het zijne wezen. Inderdaad, het Gedicht bezit vele verdiensten, draagt blijken van eenen levendigen en stouten geest, dien het ook doorgaans aan de regte uitdrukking niet ontbreekt. Doch er is tegelijk iets wilds, onnaauwkeurigs en ongepasts, hetzij in zin of uitdrukking, dat menige plaats, ja het geheel ontsiert. Het Dichtstuk, daarentegen, zoo terstond na het andere gelezen, minder geschikt om ons door de eerste regels gunstig in te nemen, en meer bezwaard door de verkozene maat, schijnt bijna al te bedaard de gebeurtenissen te volgen, in de eenvoudige taal der waarheid. Doch, wij kunnen het niet ontkennen, hij verplaatst ons waarlijk op het tooneel der gebeurtenissen; en, klinkt zijne uitdrukking ook niet bijzonder fraai of verheven, het schijnt toch inderdaad de regte te wezen, om ons de bedoelde zaak in al hare kracht te doen kennen. In zoo verre zouden wij kunnen wenschen, en, niet beter wetende, zekerlijk gissen, dat het laatste van den

{==438==} {>>pagina-aanduiding<<}
Hoogleeraar het eerste van den jongen Dichter was, wiens genie, zonder bepaalde aanleiding door eene geletterde opvoeding, hem onlangs op de dichterlijke baan heeft gevoerd. Want de meester moet het snoeimes weten te gebruiken; de leerling is er niet te erger aan toe, wanneer hij het somtijds noodig heeft. Dan, (indien men ons dit spreekwoord hier vergunnen wil) de natuur gaat veelal boven de leer, en maakt somtijds jongelingen tot grijsaards, grijsaards tot jongelingen, in geaardheid en karakter: elk hebbe dus zijne manier, elk zijne voortreffelijkheden, en, indien het niet anders kan, ook zijne gebreken!
Wij hebben genoeg te kennen gegeven, dat de inleiding van den Heer lulofs meer wegsleepte: het begin des verhaals, daarentegen, komt ons voor, bij den Heer messchert de voorkeur te verdienen. - Dus zingt lulofs, na de fraaije schilderij van den zomer in de bedoelde oorden:

Maar, ach, bewoners van die streken! 
Tot welk een' duren prijs betaalt gij dees geneugt', 
Zoo ras de zomer is geweken 
Met al zijn schoon en al zijn vreugd; 
Wanneer de Wintervorst, bij 't huilen der Orkanen, 
Herauten van zijn komst, uw' grond en erf betreedt, 
Den glans van 't welig groen doet tanen, 
In flarden rukt uw bloemtapeet; 
Als hij met forsche reuzenhanden 
Uw vloeden in zijn kluisters slaat, 
Met marmer, als het waar', hunn' breeden rug belaadt, 
En ze onder dezen last van spijt doet knarsetanden. 
O wee, wat jammren zonder tal 
Bespringen u dan overal! 
Ziet, schriklijk wordt op eens dan de aanblik dier Rivieren, 
In 't zomerjaargetij' het sieraad van uw Land! 
Ziet, brijziend bij den dooi haar slaafsche boei en band, 
Doen zij met woest en buldrend tieren, 
Schuimbekkende, naar alle kant 
Hare opgezwollen golven gieren! 


Zie hier het tafereel van messchert:

De laatste loover viel. De rijm kleefde aan de boomen. 
De winter blies het veld, met scherpen ademtogt, 

{==439==} {>>pagina-aanduiding<<}

Een donzig sneeuwkleed aan, en rimpelde de stroomen, 
En stolde beek en bron, en stremde 't vlietend vocht. 
De breede landrivier, door bergsneeuw hoog gezwollen, 
En door de strenge vorst met stevig ijs bevloerd, 
Scheen, onder 't wigt gedrukt, onwillig voort te rollen, 
En hield zijn golven in, te traag naar zee gevoerd. - 
De landjeugd zag verheugd den stroom tot ijs verkillen, 
En greep de slede, en bond de vlugge schaatsen aan, 
En dartelde in de kou, die lijf en leên deed rillen, 
En zweefde vrolijk langs de spiegelgladde baan. - 
Onzinnigen! houdt op! vreest, vreest den dag van morgen! 
Nog brosser dan het ijs, gewrocht van éénen nacht, 
Nog wufter dan de vloed, thans aan uw oog verborgen, 
Is 't vlugtige genot, dat om uw schreden lacht. 
Reeds stijgt een vale mist in 't westen. Zoeler dampen 
Verdrijven 't winterweêr, dat al zijn strengheid toont. 
De sneeuw smelt weg. De stroom rijst hooger. Duizend rampen 
Bedreigen 't lage veld, en wie het veld bewoont. 


Volgens de eerste dezer teekeningen, is de winter, van den beginne aan, eene vreesselijke ramp voor de laaglanders; volgens de laatste juist het tegendeel, en eerst met den dool en het zachte weder komt het gevaar: wie heeft gelijk? wie begint op het regte oogenblik? en wie roept te vroeg de Orkanen op, om niet meer te doen, dan zij overal elders verrigten, ten zij misschien den Wintervorst te helpen de vloeden in kluisters te slaan en, als het waar', met marmer te bevloeren? iets, dat bij stilte toch doorgaans ligter toegaat.
Bijaldien wij de noodige ruimte hiertoe durfden nemen, zouden wij vele gelegenheid tot dusdanige vergelijkingen vinden; want beide Dichters malen ons een aantal treffende tooneelen af, die niet kunnen nalaten punten van vergelijking aan te bieden. Lulofs schildert dikwijls meesterlijk, voor het oor met klanken, voor de verbeelding met kleuren: schoon de voorwerpen, naar onze wijze van zien, somtijds min of meer misteekend zijn. Messchert is misschien der tale min meester, en niet zoo stout in zijne trekken; maar hij schildert voor het hart, ja sticht, terwijl hij zingt.

Lulofs:

Neen, 'k heb geen troost voor U! Uw tranen kan 'k niet droogen, 
O Moeder, die daar zit verzwolgen in uw leed, 

{==440==} {>>pagina-aanduiding<<}

Verbrijzeld door 't verlies, (o Noodlot, wreed is 't, wreed!) 
't Verlies van 't eenigst kind, waarop uw echt mogt bogen! 
Ja, goede Moeder! 't lieve wicht 
Zag u zoo vriendlijk in 't gezigt, 
Wanneer gij 't aan uw borst mogt zogen; 
De roosjes bloeiden, ach, zoo schoon 
Op uwer zuigling teedre koon, 
Wanneer ze in 't schommlend wiegje rustte, 
En gij haar in heur' slaap wel honderdmalen kuste. 
Ach, Moeder! Moeder! waar is 't kind, 
Dat gij zoo teeder hebt bemind? ...... 
‘In 't graf! in 't golvengraf!’ klinkt met ijlhoofdig gillen, 
(Dat ijzing mij door 't hart doet rillen) 
Het antwoord: - ‘'t ligt in 's afgronds schoot; 
Het water is haar wieg; haar voedster is de dood; 
De visschen zullen met haar spelen, 
Niet waar? en 't bloedig lijkje streelen, 
Tot dat het woeste golfgeklots 
Hun speeltuig, (ach, mijn kind!) verbrijzelt op een schots.’ 


Dit laatste klinkt waarlijk Shakespeariaansch, en zou, op het tooneel te pas gebragt, veel werking kunnen doen; doch hier zal het allen misschien niet evenzeer behagen.

Messchert:

Blikt heen naar gindsche stulp, in lage streek gelegen, 
De stille woning van een deugdzaam huisgezin. 
Daar schonk een teedre gâ haar' gade 's levens zegen, 
En gistren de eerste vrucht der reinste huwlijksmin. 
 
Zijn gâ herademt, en het oog op hem geheven, 
‘Vlied henen,’ snikt zij, ‘laat mij sterven, red ons kind!’ - 
‘Neen, dierbre!’ gilt hij uit, ‘ik kan u niet begeven,’ 
En knelt zich aan het hart, dat hem zoo teêr bemint. 
Het water klotst, en kookt, en druischt, en schuimt in 't ronde; 
Nog drukt de moeder 't wicht den vader aan het hart. 
Het water stijgt omhoog, en spoelt reeds op de sponde; 
Nog smeekt zij: ‘red ons kind!’ in hopelooze smart. 
De golven bruisen op. Zij heft het uit de golven. 
‘Vlied,’ snikt zij stervend, ‘red ons kind, vlied heen, behoed....’ 
Daar stort de kleiwand in. - De hut is overdolven, 
En de ouders smoren met het telgjen in den vloed. 



{==441==} {>>pagina-aanduiding<<}

Wij willen geenszins beweren, dat deze stalen juist het fraaiste zijn. In tegendeel; om de gelijkheid en eenen zekeren karakteristieken trek alleen kozen wij dezelve. Wij durven, voor het overige, elken liefhebber wel uitnoodigen, om zelf het een zoowel als het ander te lezen, waartoe wij de drangreden der liefdegift, welke hij door het koopen uitreikt, geenszins behoeven, en zullen het (daar deze kleine stukjes ons reeds zoo lang ophielden) dan ook maar aan hem overlaten, het bewijs voor onze gemaakte aanmerkingen verder op te zoeken.
Met de drie laatste coupletjes van den treffelijken slotzang bij messchert, die zich ter mededeeling ons als opdringen, eindigen wij:

Rampen zijn de kruiswegpalen, 
Die, met uitgestrekte hand, 
Ons behoeden voor verdwalen, 
Op de reis naar 't vaderland; 
Die den waren weg vermelden, 
Wie te zorgloos hem verloor; 
En wie omdoolt door de velden, 
Wijzen naar het regte spoor. 
 
Wèl hem, die zich laat geleiden 
Door haar opschrift, door haar' raad, 
Om van 't pad niet af te scheiden, 
Dat naar zijn bestemming gaat. 
Onverstoorbaar zielsgenoegen, 
Langs den weg vergeefs gezocht, 
Bloeit, tot loon van zweet en zwoegen, 
Aan den eindpaal van den togt. 
 
Moog' het dalen, moog' het rijzen, 
Rustig dan het pad gegaan, 
Waar de handen henenwijzen, 
Die bij bogt en kruisweg staan. 
Heengedrongen door 't gewemel; 
Opgezien uit stof en damp, 
Met een hopend oog ten hemel. - 
In den hemel is geen ramp. 








{==442==} {>>pagina-aanduiding<<}

De Vrouw in hare waarde en grootheid. Door F. Ehrenberg, Koninkl. Hofprediker te Berlijn. II Deelen. Uit het Hoogduitsch, naar de derde, veranderde en vermeerderde, Uitgave, door J.M.L. Roll, Predikant bij de Evang. Luthersche Gemeente te Amsterdam. Te Amsterdam, bij Beijerinck en Willemsz. In gr. 8vo. Te zamen 544 Bl. f 5-16-:

Het is wel bij ons niet twijfelachtig, of een werk, door ehrenberg geschreven, en door den Eerw. roll der vertalinge waardig geacht, aanbeveling verdiene. Reeds andere geschriften van den Berlijnschen Hofprediker zijn onzen Landgenooten bekend, en vonden bijval; de schoone Sekse vooral kent en eert hem als eenen waardigen raadgever en vriend, en wij twijfelen geenszins, of ook dit 's mans werk is, eeniglijk door den naam van den Schrijver, reeds in vele handen. En wie zou zich dit beklagen, daar buiten twijfel veel goeds en nuttigs, veel vereerends en leerzaams aan onze Schoonen te zeggen valt, over de edele Vrouw, - de beschaafde Vrouw, - waardigheid der Vrouw, - de godsdienstige Vrouw, - de huisselijke Vrouw, - de voornaamste hinderpalen der huisselijkheid in den tegenwoordigen tijd, - middelen ter bevordering der huisselijkheid, - gevoel der Vrouw voor het leven, - het rijke gemoed, - het reine hart, - goedhartigheid der Vrouw, - vrouwelijke zwakheid, - vrouwelijke sterkte van ziel, - en het vertrouwen der Vrouw, - en al deze onderwerpen hier worden verhandeld. Of intusschen al de werken van ehrenberg bij ons met zoodanige gunstige vooringenomenheid, als nu het geval is, zouden ontvangen worden, wanneer dit werk het eerste geweest ware, hetwelk men ons had aangeboden? - of ook zelfs een ehrenberg niet te veel voor en over de Vrouwen schrijven kan? - en of alles, wat hij daarover schrijft, ook noodzakelijk vertaald moet worden voor ons Hollandsch publiek? is eene andere vraag, die welligt door ons en door anderen verschillend zou worden beantwoord.
‘Het beeld, hetwelk hier geschetst wordt,’ zegt de Eerw. Vertaler, ‘vertoont ons de Vrouw in de gansche volkomenheid harer natuur, gelijk zij ongetwijfeld door geene

{==443==} {>>pagina-aanduiding<<}
aan deze zijde van het graf bereikt wordt; maar iedere trek is nogtans getrouwelijk ontleend uit datgene, wat de werkelijkheid ter eere van het vrouwelijk geslacht aanbiedt; men vindt deze trekken waarlijk aan de Vrouwen.’ enz. Wij erkennen dit. ‘Men vindt deze trekken verdeeld en afzonderlijk, hoewel niet alle in derzelver hoogste volkomenheid en in hetzelfde voorwerp vereenigd,’ zal de meening zijn. Wij twijfelen ook geenszins, of de beschouwing van het schoone beeld zal vele der Sekse opwekken, om zich te vormen naar dat beeld, en te beproeven, in hoe verre zij het kunnen bereiken. Onzer Lezeressen zou het echter welligt evenzeer als ons aangenaam geweest zijn, zoo ons het een en ander hier en daar meer in voorbeelden ware geteekend. Nu en dan ook zouden wij, met hetgene de Schrijver zegt, zoo geheel onbepaald niet instemmen; bij voorbeeld, (misschien verstaan wij hem niet, of ligt het aan de overzetting? deze vraag deden wij nu en dan wel meer bij de lezing van dit werk) hoezeer wij, evenmin als hij, met hetgene men geleerde Vrouwen noemt, hoog willen loopen, zeggen wij hem niet na: bezwaarlijk is er iets, wat aanstootelijker luidt, dan eene oordeelkundige spreuk - in den mond eener Vrouw, bl. 26, hetgene ons onwillekeurig salomo's woorden, aangaande eene spreuk in den mond der zotten, Spreuk. XXVI:9, herinnerde; hoezeer, wij herhalen het, wij het voorafgaande nagenoeg toestemmen: ‘Edele eenvoudigheid versiere altijd, en in ieder opzigt, de zachte Vrouw! Nooit streve zij naar geleerde kundigheden! Nooit betrede haar voet het onvruchtbare, vreugdelooze gebied der zoogenoemde bovenzinnelijke kennis! Nooit noeme zij de werkzaamheid van haar verstand wijsgeerte! Nooit prale zij met wetenschappen, die slechts tot eer verstrekken aan het geslacht, dat tot diepzinnig denken en veelomvattend werken geboren is! Bij dergelijke pogingen kan
hare inwendige rust, haar levendig gevoel, hare hooge vatbaarheid voor het schoone en goede, hare rijke en vlugge verbeelding, waarmede zij behaagt en geluk om zich henen verspreidt, onmogelijk bewaard blijven. De geleerde Vrouwen hebben altijd het minste gevoel; alle winst, welke haar te beurt valt, bestaat doorgaans in sentimentele spreekwijzen, kunstwoorden, die zij zelve niet verstaan, oordeelvellingen, welke zij van anderen ontleen-
{==444==} {>>pagina-aanduiding<<}
den, overdrevene begrippen, en zeldzame gevoelens, welke misschien in derzelver zamenhang, waaruit zij gerukt werden, waarheid bevatteden, maar, op zich zelve staande, in een vrouwelijk hoofd bespottelijke ongerijmdheden worden.’
‘Het kenschetsende karakter der beide geslachten is diep in het plan der natuur gevlochten. Het kan niet verloochend worden, zonder dat men de natuur tevens aanrandt en met haar in eenen strijd geraakt, die zijne gevolgen, vroeg of laat, op eene smartelijke wijze doet gevoelen.’ Deze regel gaat buiten twijfel door; maar dit kenschetsende kan men echter wel eens al te zeer drukken in de toepassing, en men behoort nimmer uit het oog te verliezen, dat zoowel het eene als het andere geslacht behooren tot de menschheid, en nergens hun pligt en aanleg uitsluitend tegen elkander over staat. Zeer zeker toont onze Schrijver dit te gevoelen; dan, of hij nergens hiervan afwijke, en ten aanzien van dat kenschetsende te verre ga, moge de opmerkzame Lezer beslissen. ‘Door de vereeniging van het verhevene met het schoone, het sterke met het zwakke, het veelomvattende met het bepaalde, het hevige met het zachte, het stoute met het lieftallige, het ernstige met het vrolijke, het vaste met het buigzame, het ontzagwekkende met het bevallige, schijnt de natuur op al hare gewrochten den stempel der volkomenheid te drukken.’ Dan, Man en Vrouw zijn ieder afzonderlijk toch ook zoodanig gewrocht der natuur, en hoezeer de nuancen dan ook in het eene geslacht anders zijn dan in het andere, zoo merken wij toch, in Man en Vrouw op zich zelve beschouwd, deze vereeniging. Zoo komt het ons althans voor. En de Man en de Vrouw, zoo als die ons door de natuur gegeven worden, verschillen nog al eenigzins van het bestek, dat wij voor deze gelijksoortige en toch wederom verschillende schepselen, waarvan het eene het andere ter hulpe is, naar onze wijsheid maken; en voor het overige is het
zoo kwaad niet, zoo als nu toch de menschen geschapen zijn, dat ook, nu en dan, hetgene den Man of der Vrouwe, in de gegevene omstandigheden, ontbreekt, door de wederhelft vergoed worde. Wij zien, ja, wel gaarne, dat de Man geheel Man, de Vrouw geheel Vrouw zij, en alzoo zich verbinden; maar er zijn bij den mensch, zoo als hij voorkomt op den bekenden aard-
{==445==} {>>pagina-aanduiding<<}
bodem, afwijkingen, en wij houden de Vrouw, die dan wel iets heeft van hetgene den Man, wien het nu ontbreekt, en ook in het omgekeerde geval den Man, daarom nog voor geene misgewrochten. Het spreekt van zelf, dat men ook hier overdrijven kan, en dat wij in geen geval den Man aan het spinnewiel, en de Vrouw in het Code Napoleon verdiept, met welgevallen zouden aantreffen. De algemeene aanmerking, die wij hadden bij de lezing van deze Vrouw in hare waarde en grootheid, is deze: dat wij, in weêrwil van, of misschien wel juist door, des Schrijvers scherpe afscheiding, te dikwijls gevaar liepen van te vergeten, dat wij hier lazen, hetgene bijzonder, ja uitsluitend, de Vrouw betreft; en dat wij niet zelden het woord Vrouw met dat van Mensch wilden verwisselen; b.v. ‘De vurige, de al te levendige, de onophoudelijk bezige, en de hoogvliegende verbeelding kunnen voor de vrouwelijke ziel niet anders dan verderfelijk wezen.’ Maar het omne nimium nocet geldt bij ons ook den Man. ‘Den Man kan eene vurige verbeelding vaak te stade komen, en hem tot het daarstellen van heerlijke gewrochten aanprikkelen.’ Ook der Vrouwe niet? ‘Ligtelijk brengt zij de onnatuurlijkste en gevaarlijkste hartstogten voort, en verwoest den vrede der ziel.’ Immers ook wel bij den Man? ‘De Vrouw moet zorgen, dat de levendige verbeeldingskracht, welke ieder beeld in zinnelijke aanschouwing
daarstelt, niet make, dat zij inbeelding en werkelijkheid met elkander vermenge,’ enz. Dit is eene goede les, maar die de Man ook moet behartigen. Zoo geldt ook bij de volgende lessen voor de Vrouw hetzelfde: ‘De verbeeldingskracht mag niet te veel vrijheid en magt hebben,’ en: ‘zij mag zich niet te hoog boven de werkelijkheid verheffen.’ Wel verbeeldt zich de Schrijver daarbij, dat hij alleen voor Vrouwen schrijft; maar, naar ons gevoel, zou het werk geene minder goede figuur maken, wanneer men het, als bevattende goede lessen, ook voor Vrouwen, beschouwde, dan nu het de houding aanneemt van alleen voor Vrouwen gesteld te zijn.
Het oorspronkelijke had Reden an Gebildete aus dem weiblichen Geschlechte ten titel; maar de vorm van Redevoeringen of Verhandelingen kwam den Eerw. roll minder geschikt voor. Zonder deswege met zijn Eerw. te willen twisten, dunkt ons evenwel, dat het toch veel van dien vorm heeft

{==446==} {>>pagina-aanduiding<<}
behouden. Men moge het dan nu welgemeende, bescheidene, leerzame, hartelijke toespraken noemen, het zij zoo; wij wenschen, dat ze veel goeds zullen stichten.





Inwijding der nieuwe Leeszaal van het Rotterdamsche Departement der Maatschappij: Tot Nut van 't Algemeen, op Woensdag den 1sten van Wintermaand, 1819. Te Rotterdam, bij C.D. van den Dries. In gr. 8vo. 59 Bl. f :-12-:

Toen wij deze Inwijding ontvingen, deed ons de bezending een dubbel genoegen. Zij herinnerde ons, dat het schoone gebouw, door Rotterdam voor het Nut van 't Algemeen bestemd, nu dadelijk in volle heerlijkheid stond; en zij beloofde ons een aangenaam uur, bij de doorlezing des werks van twee zoo gunstig bekende mannen. Wij begonnen evenwel van achteren op, en verslonden den eigen' oogenblik het Vers van tollens, dat, trouwens, zoo glad naar binnen ging, en, ééns geproefd zijnde, niet wel weêr ter zijde kon gelegd worden. Wij moesten, op nieuws, zijn heerlijk talent, zijn brandend gevoel voor het edele en goede, zijn vernuft bewonderen, dat altijd een oogpunt weet te kiezen, hetwelk hem de zaak in het volkomenste, waarachtigste en tevens dichterlijkste licht doet aan- en overzien. Ja, spandaw had gelijk, toen hij eenmaal de verdediging (ook der uitgave) van Gelegenheidsverzen op zich nam: ook onze loots is nooit gelukkiger, dan wanneer hij eene belangrijke plegtigheid viert: daarbij spreekt het hart; daarbij komt het gevoel, en de taal des gevoels, van zelve voor den dag; het welt uit eene levende bron op, zonder dat de verbeelding als eene perspomp behoeft te werken, om hetzelve naar boven te brengen. - De Redevoering, daarentegen, van reesema, bleef vooreerst liggen. Ei, men hoort zoo vele redevoeringen en verhandelingen, dat de lust, om dezelve ook nog te lezen, althans bij ons, zelden heel opgewekt is; en reesema was, ja wel, een knap man, maar evenwel geen tollens! Dan, nu wenscht men van ons een verslag dezer stukjes in de Letteroefeningen, en zie! meer dan een klein stootje (waarvoor wij van achteren zeer dankbaar zijn) is er niet noodig, om ons het geheele stuk eens ordelijk en bedaard te doen doorgaan. De Redenaar had, voorzeker, eene moeijelijke taak.
Veel verwachting, en eigenlijk maar weinig stof! Over een oud gebouw valt dikwijls heel veel te praten; over een nieuw meestal niet meer, dan over een jonggeboren kind: zoo wat van de kraamhistorie, de baker en de min, en, als men meer wil, de brave ouders etc. Men kan dus bij zulk eene gelegenheid, even als bij eene gewone spreek-
{==447==} {>>pagina-aanduiding<<}
beurt, handelen waarover men wil, en loopt bij deze vrijheid groot gevaar, ook den toehoorder te laten denken wat hij wil; terwijl het nieuwe gebouw veel geschikter is om zijne aandacht van onze rede af te trekken, dan wel om ze daarbij te bepalen. Wèl hem, die hier eene goede keus weet te doen! inzonderheid wanneer hij ze door eene bekwame uitvoering ondersteunt. Hem alleen gelukt het, met de indrukken van buiten en de bewegingen (des toehoorders) van binnen éénen weg te loopen, en alzoo het gezelschap te brengen waar het wezen moet. De Heer reesema heeft dit, naar ons inzien, zeer gelukkig geklaard. Hij gebruikt eene lange inleiding; en die heeft men bij zulk eene gelegenheid noodig: hij zegt daarin veel waars en goeds en schoons over het onderhavige geval, en maakt in het bijzonder zijner woonstad een complimentje, zoo fraai als het gemaakt kan worden. Een complimentje?? vraagt, dunkt ons, een echte, warme Rotterdammer. Met uw verlof, Mijnheer! een compliment is eene lofrede in het klein; of, zoo gij misschien meer van de kunsten dan van de letteren mogt weten, het is een portret, dat zeer wel gelijken kan, al zegt ook de eene of andere grompot, dat het geflatteerd is. Enfin, zoo al pratende (maar het is er praten naar!) komt hij op zijn onderwerp: De geestdrift voor het goede. Door zulk eene drift was dit gebouw verrezen; dezelve bezielde al de aanwezigen; zij is het beginsel en leven der geheele Maatschappij Tot Nut van 't Algemeen: over dezelve sprekende, was het voor elken hoorder: tua res agitur (uwe zaak
wordt behandeld), en met genoegen volgde men den spreker op de uitstapjes, die hij, al ongevoelig tot het einde (de aanspraken) voortwandelende, in het rijk van wijsbegeerte en letteren deed. Ook wij hebben ons op deze wandeling geen oogenblik verveeld, maar danken den steller wel hartelijk voor.... het geheele stuk. Eere hebbe de stad, die zulke mannen zoodanig een gebouw ziet inwijden, geschikt voor de grootste afdeeling der weldadigste Maatschappij!





Brief aan den redacteur der Vaderlandsche Letteroefeningen, rakende de verdediging van den heer Van 's Gravenweert in den, zoogenaamden, recensent ook der recensenten.

Mijnheer!
Ik ben regt blijde, dat er zich nog zulke dappere Kampioenen voor de eer der beleedigde Dichters opdoen, als er zich ter verdediging van den Heer van 's gravenweert, in het Maandschrift: De Recensent ook der Recensenten, No. 6, hebben vertoond; en het is mij ook aangenaam, dat men van denzelven Dichter thans even zoo goed en precies weet,

{==448==} {>>pagina-aanduiding<<}
waar hij zich buiten's lands bevindt, als men ons hieromtrent berigt geeft, wanneer catalani of andere merkwaardige en hooge personen op reis zijn; dit stelt Europa, Amsterdam en mij gerust. Doch het spijt mij tevens, dat, ten opzigte van de bril-historie in het portret des gemelden Dichters, zulk eene misselijke en niet steek houdende vergelijking met den bril in het afbeeldsel van mijn' overledenen Vriend helmers is gemaakt. Dit strookt niet met al. Helmers was, vooreerst, niet over te halen, om zijn portret uit te geven, en zoude, dit al doende, geenszins den bril, als een teeken zijner geleerdheid, in zijn afbeeldsel op den neus hebben rondgevoerd. Een bewijs van het eerste is zijn gedicht, De Hollandsche Natie, zonder portret uitgekomen bij zijn leven; en van het tweede, dat hij zich, in vroegeren tijd, te Parijs wel heeft laten portrettéren, maar bloot met een' ordinairen neus, zonder blazoen van geleerdheid er op. De reden, dat er nu, buiten zijn' wil en weten, een afbeeldsel met een' bril verschenen is, ligt hierin, dat, bij het overlijden van helmers, er geen portret van hem bestond, dan alleen het bovengemelde weinig gelijkende, in Parijs vervaardigd; en dat onze Kunstenaar, de Heer smies, die helmers nooit anders dan met een' bril gezien had, het toen waagde, om zijn afbeeldsel, op het geheugen af, te malen, en zich den Dichter derhalve niet anders konde voorstellen, dan als ziende door een' bril. Dit is het geheele geval. En helmers heeft zeker nooit kunnen denken, dat deze bril hem eenmaal in vergelijking zoude brengen met den Heer van 's gravenweert, met wien hij, buiten deze neusdecoratie, anders, zoo ik geloof, weinig overeenkomst heeft gehad.
Het overige dezer zoogenaamde Antikritiek, als daar is het verwijt, dat de Letteroefenaars alleen het Voorberigt recenseren en niet het werk zelf, (dat trouwens, als volstrekt niets nieuws behelzende, voorlang reeds zijne beurt gehad heeft) ter defensie van den Beoordeelaar zelven, zoo hij zulks der moeite waardig acht, overlatende, dank ik den Briefschrijver voor de graden van dichterlijke verdiensten, aan de Heeren bilderdijk en van 's gravenweert boven andere Dichters toegekend. Dit is leerzaam en bemoedigend. De eerste staat, namelijk, al de overige Dichters in het bejagen van roem in den weg, en zij (waaronder dan ook zeker de Heer feith) gevoelen, dat zij nooit zijne schaduw, laat staan hem zelven, bereiken zullen; en de tweede gaat, door juistheid van denkbeelden, zuiverheid van stijl, en echte muzikale versificatie, de meeste onzer hedendaagsche Dichters boven het hoofd klimmen. Nu! die het weet, moet het zeggen, al is het quasi ook schertsende. De Schrijver betuigt, in dit zijn ironisch geschrift, zelf ook Dichter te zijn. Wij moeten dus krediet hebben voor de fijnheid van zijnen smaak; doch, zeker, ook in dezen is verschil, en een zeker geleerd Prelaat zeide eenmaal tegen vondel: Als gij zoo voortgaat, zult gij cats welhaast op zijde staan.






{==449==} {>>pagina-aanduiding<<}

Boekbeschouwing.

Geschiedenis der Menschheid naar den Bijbel, door Herman Muntinghe. XI Deelen.

(Vervolg van bl. 193.)
[Xde Deel.] De leer van Jezus mogt in de hoofdzaak niet verschillen van het onderwijs, hetwelk reeds de Aartsvaderen ontvangen hadden. De kennis van den éénen waren God moest ook in gene ten grondslag liggen. Een eerdienst, Gode waardig, moest in dezelve worden aanbevolen; het groote oogmerk, zedelijke volmaking des menschelijken geslachts, bij toenadering aan de groote ontwikkeling, te helderder doorstralen; het onderwijs al duidelijker, en, schoon geschikt naar de vatbaarheid der Joodsche natie, echter zoo veel ontkleed worden van datgene, wat het eigendommelijke dezer natie tot dusverre gevorderd had, als noodig was om het voor elk volk der aarde verstaanbaarder te maken; waarom wij in het Nieuwe Verbond dan ook eene mengeling van Joodsche en Onjoodsche denkbeelden enz. vinden [belangrijke aanmerking!]; terwijl eindelijk, in den volwassenen staat des menschdoms, onderwijs door daadzaken niet meer zoo noodig was als in den kindschen, maar toch nog niet geheel kon ontbeerd worden.
[Zielverheffend is het, aan de hand van den voortreffelijken muntinghe, middelerwijl hij het bovenstaande op de bijzondere punten van Jezus onderwijs toepast, de ontwikkeling van het vroeger gegeven Goddelijk onderwijs na te gaan, en alzoo te komen tot een helder gezigt op den zamenhang des O. en des N.V., Gods wijsheid in de godsdienstige opvoeding des menschelijken geslachts te erkennen - iets, dat zoo hoog noodzakelijk is, zal de geheele Bijbel wèl gewaardeerd worden. Het spijt ons, dat ons bestek verbiedt, hier-
{==450==} {>>pagina-aanduiding<<}
van in alle bijzonderheden de proeven aan te wijzen. Dit moeten wij echter nog opgeven, dat de doelmatigheid van eene verschijning der Godheid in het vleesch uit de menschelijke behoefte te dezen heerlijk wordt afgeleid, en wel zóó, dat geen tegenstander dezer leer, wanneer hij niet door zijne waanwijsheid voor alle overtuiging is onvatbaar geworden, zijne toestemming op den duur weigeren kan aan dit betoog. - De Hoogleeraar vindt, wijders, de leer aangaande den H. Geest, als afzonderlijke bestaanlijkheid (het woord persoon heeft zijne goedkeuring niet) in het Goddelijke wezen, op eene voor ons geloof verpligtende wijze, in Jezus leer gegrond, maakt dezelve aan het verstand zoo duidelijk als hij kan, maar erkent tevens, dat zij eene verborgenheid is, waarvan wij zoo goed als niets weten.
De leer van Jezus, omtrent den mensch en deszelfs bestemming, brengt de Hoogleeraar tot vier algemeene stellingen, en verklaart, in de ontwikkeling van deze, zoo min te willen toegeven aan wijsgeerigen hoogmoed, als aan de spitsvindigheden eener, zich noemende regtzinnige, Godgeleerdheid, en daarin alzoo te werk gaan, dat niet alleen geene Christengezindheid geërgerd, maar veelmeer de grond tot de verlangde vereeniging aller Christengezindheden gelegd worde, welke hij geene zwarigheid maakt, openlijk, als een voornaam doel van dezen, gelijk van zijnen overigen arbeid, te erkennen.
De Hoogleeraar rekent het Gode minder waardig, en niet strookende met de bestemming van den mensch, aan te nemen, dat heiligheid een gevolg van schuldvergeving wezen zoude, en vindt in de leer van Jezus ook het tegenovergestelde geleerd.]
Tot de zedelijke herstelling van den mensch is vooreerst noodzakelijk, dat hij verzekering ontvange, dat God hem zijne zonden wil vergeven; en deze verzekering is niet zoo gemakkelijk te verkrijgen, als men wel meenen mogt. - Maar ook deze verzekering is, tot 's menschen zedelijk herstel, nog niet genoeg; daarvan zou misbruik kunnen gemaakt worden, wanneer er niet

{==451==} {>>pagina-aanduiding<<}
bij kwame de ontdekking van Gods onveranderlijken wil, om de achtbaarheid zijner zedelijke wet, ook dàn zelfs, wanneer Hij zich aan derzelver snoodste overtreders in vergevende genade op het hoogst verheerlijkt, ten ernstigste te handhaven. [Men gevoelt, wat de Hoogleeraar hier voorbereidt.]
Beide benoodigdheden worden in de leer van Jezus vervuld. God is, naar dezelve, een vergevend God; maar de hoofdleer van Jezus te dezen aanzien was, dat Hij de middelspersoon is, door wien God deze zijne genegene gezindheid jegens een zondig menschdom openbaarde; en dit is overeenkomstig de orde in alle werken Gods, want ook in de natuur doet Hij alles door middelen. In Jezus, namelijk, vertoonde God zich zelven als vergevensgezind; maar ook, in dien broeder der menschen en hoofd des menschdoms, de heerlijkheid, tot welke menschen door Hem komen konden. God schonk aan zondaren vergiffenis, om het lijden en om den dood van Jezus, welke in het algemeen, naar zijne leer, tot heil des menschdoms ondergaan, het middel, rantsoen, losgeld, waardoor en waarvoor velen van verdiende straffen zouden bevrijd worden, heeten mogt; zoodat deze dood niet alleen vergeving van zonden verzekerde, maar ook bewerkte. Dan, ten aanzien van het verband tusschen vergeving der zonde als uitwerksel, en den dood van Jezus als middel, heeft deze [merkt de Hoogleeraar wederom aan] zich niet duidelijk uitgelaten; en de ontwikkeling moet dus wachten tot bij de beschouwing van de leer der Apostelen te dezen aanzien. Door de wenken, echter, die Jezus hieromtrent gaf, is klaar, 1o. dat de Vader zijne gehoorzaamheid met de schuldvergeving van al zijne broederen verkozen heeft te beloonen. Door die gehoorzaamheid, toch, was de zedelijke orde voor ons en in onze plaats hersteld, omdat de gehoorzame broeder en hoofd des menschdoms was. 2o. Dat Jezus dus tevens voor ons de wrange gevolgen der zonde op het levendigst ondervond, niet qua straffen voor Hem, maar toch als

{==452==} {>>pagina-aanduiding<<}
natuurlijke voortbrengsels van der menschen schuld. [Met welk regt de Hoogleeraar den bekenden uitroep aan het kruis aldus geeft: ‘mijn God! mijn God! waarom zoudt gij mij verlaten?’ betuigen wij niet in te zien. En ten aanzien der fijn, fijn uitgeplozene redeneringen, waarmede de Hoogleeraar, bij alle redelijkheid zijner denkwijze en openhartige opgaaf van dezelve, toch zoo nabij immer mogelijk aan het oud-regtzinnig geloof aangaande het dragen der straf onzer zonden door Jezus heenschuift, erkennen wij derzelver blijkbaarheid niet te bevatten, haar, bij hare vergezochtheid (sit venia verbo), niet te kunnen houden voor den gang, dien het geloof van eenen ieder te dezen aanzien nemen moet, en in Jezus eenvoudige voorstellingen aangaande de aanleiding en het doel van zijnen dood haar niet weder te vinden. - Het een en ander zouden wij trachten te bewijzen, wanneer wij eene verhandeling schreven, in plaats van een verslag. Alleen dit moeten wij vragen: hoe weet de Heer muntinghe zoo veel van die zaak, daar Jezus (zie boven) er zich zoo weinig duidelijk over heeft uitgelaten, en hij thans Jezus leer, en niet die der Apostelen, voordraagt?] De verlossing geschiedt wijders ook door Jezus, uit hoofde dat God Hem als den volmaakt heiligen ons ten voorbeeld stelde, en ten laatste doordien Hij Hem na zijne diepe vernedering wederom verhoogde en tot hemelsche heerlijkheid verhief. - De mensch wordt niet anders deelgenoot aan de zaligheid, door Jezus aangebragt, dan door het geloof, en wel zulk een, dat gepaard gaat met eene hartelijke belangstelling in Jezus verdienste, en invloed op het hart en het leven. [Ten aanzien der oorzaken, waarom het geloof zoo stellig wordt begeerd, hadden wij den schranderen Hoogleeraar wel wat uitvoeriger gewenscht, daar toch menige schijngrond tegen de
verpligtende kracht van dezen eisch wordt ontleend uit de, op zich zelve waarachtige, stelling: ik kan toch tot geen geloof genoodzaakt worden. Zou het hier niet de plaats geweest zijn aan te toonen, dat God niet strijdig

{==453==} {>>pagina-aanduiding<<}
handelde, met zulk een geloof te vorderen? 1o. omdat zonder geloof, als eerste daad van onderwerping, en als grond aller deugd, ook de bekeering onbegonnen blijft; 2o. omdat er redelijke gronden genoeg gegeven zijn, waarop het steunen kan; 3o. omdat in deze zaak, als de geheimzinnigste, niet alles zinnelijk doorzien kan worden; 4o. omdat juist tegen de leer van eenen gekruisten Zoon Gods en Zaligmaker der Wereld menschelijke waanwijsheid en zinnelijkheid zoo veel meent te kunnen inbrengen; 5o. omdat derhalve (gelijk ook de ondervinding genoegzaam leert) stellig ongeloof meer het gevolg is van een bedorven hart, hetgene de waarheid niet wil, dan van onvermogen, om de gronden, waarop het steunen moet, blijkbaar te vinden; terwijl, 6o. de zaak, die geloofd moet worden, veelzijdig genoeg is voorgesteld, om aan elken geloovigen zijne eigene manier van beschouwen tevens toe te staan, en dus het geloof aan Jezus, hoezeer als pligt gevorderd, echter altijd vrij en redelijk blijven kan. Van de tegenkanting, die hetzelve in de zinnelijkheid van den mensch ontmoet, vinden wij namelijk slechts in zoo verre melding gemaakt, als de Hoogleeraar de leer aangaande de hoogere hulp, die men tot hetzelve behoeft en ook bekomen kan, als de vierde, algemeene, tot de leer van Jezus aangaande onze verlossing behoorende, stelling opgeeft.]
De vereeniging van die maatschappij van menschen, die Jezus, door het geloof en de belijdenis van het Evangelie, van alle andere volken en menschen, welke van dit geloof en deze belijdenis vreemd waren, wilde onderscheiden, noemt hij, in navolging van de leer en denkwijze des O.V., een Koningrijk Gods. Hij trachtte van lieverlede zijne tijdgenooten terug te brengen tot de regte denkbeelden, welke reeds de Profeten van het Koningrijk van den Messias gegeven hadden. Hij deed het kennen als niet van deze wereld, langzaam en onzigtbaar ontstaande, maar bestemd om eenmaal in vollen luister te verschijnen, zigtbaar voor elk, en gereinigd

{==454==} {>>pagina-aanduiding<<}
van al die gene, welke slechts voor het uiterlijke onderdanen in hetzelve waren.
Aangaande den staat des toekomenden levens leert Jezus, dat de zielen, terstond na den dood des ligchaams, in eenen toestand, overeenkomstig hare zedelijke gesteldheid, zich zullen bevinden, maar dat haar lot eerst ten dage des oordeels zal beslist en voltooid worden en eeuwig duren. Ook de straffen der moedwillig verstokte zondaren zullen, in allen gevalle, in vergelijking met de zaligheid der regtvaardigen, eeuwig zijn.
Hartekundig verordende Jezus, als uitwendige Godsdienstplegtigheden, slechts Doop, Avondmaal en Gebed. De eerste als eene plegtigheid, haren grond hebbende in de, bij Jood en Heiden vrij algemeen aangenomene, gewoonte, dat zij, die plegtig aan de vereering Gods toegewijd werden, met rein water, ten zinnebeeld van de reinheid der ziel, waarmede de Godheid moet gediend worden, werden gewasschen. Jezus verordende haar voor ééns, namelijk bij de intrede in de gemeenschap der Christenen. Het Avondmaal als zinnelijke vertegenwoordiging van zijnen dood. [Zou het Avondmaal waarlijk niets meer zijn? waartoe dan hetzelve, en waar liggen dan de toereikende punten van gelijkheid? Ons komt voor, dat, wanneer het niet meer is, het alsdan zelfs ook dit niet is.] Het Gebed heeft Jezus zóó gewijzigd, dat wel al het misbruik wegvallen moet. [Wanneer de Heer muntinghe bij deze gelegenheid onder anderen zegt, dat te menigvuldige of te zeer schitterende plegtigheden aanleiding tot priesterbedrog en vervolging geven, moeten wij aanmerken, dat elke stelselzucht dit ook doet, al is de voordragt der stelselen zoo dor en zouteloos, dat verstand noch hart er iets aan hebben (en misschien in dit geval het meest); al vindt zij plaats in kerkgebouwen zoo luguber als doodsgewelven; al is al het gevoel opwekkende als met opzet tegengewerkt, en alles, wat haar verzelt, gemeen en onpassende.
Te stellen, dat de Heer het bestaan en de werkingen

{==455==} {>>pagina-aanduiding<<}
van booze Geesten niet kan geleeraard hebben, omdat wij van dat bestaan onkundig zijn, houden wij, met den Heer muntinghe, voor eene groote trotschheid. Maar wanneer zijn Hooggel. in Jezus redenen te dezen aanzien volstrekt geene schikking naar Joodsche denken spreekwijze toestemt, dus alles letterlijk opgevat wil hebben, kunnen wij daar ons zegel niet aan hechten; schoon ook wij in de leer van den mogelijken invloed van booze Geesten, voor onze zedelijke vrijheid, volstrekt geen kwaad zien.]
Jezus leer wordt bijzonderlijk gekenmerkt door hare algemeene strekking voor alle menschen en hare geldigheid voor alle tijden. Zij is ook inderdaad geschikt ter bevordering van persoonlijk geluk, van volksgeluk, en van wereldgeluk. - Deze algemeene strekking straalde ook steeds door, als hoofddoel, in het onderwijs van Jezus, hetwelk volstrekt menschkundig was, zoowel ten aanzien van de stof, die Hij koos, als van de manier van behandeling. Hij sprak en leerde voor den mensch, droeg zijne leeringen ook voor in eene orde, juist voor den mensch van alle tijden geschikt, en staafde dezelve zeer dikwijls door betooning van zijn Goddelijk gezag.

(Het vervolg en slot hierna.)





Bijbeloefening over het Evangelie van Mattheus; door H. van Heyningen, Predikant te Rijswijk. Iste Deel. In 's Gravenhage, bij de Wed. J. Allart en Comp. 1819. In gr. 8vo. 340 Bl. f 3-:-:

De voorrede van dit doelmatig en nuttig werk verdient allezins herhaalde lezing en opmerking; dezelve wijst overtuigend aan, dat echte Bijbelkennis het ware middel is tot onderlinge verbroedering der Christenen, tot matiging, en het dempen van ieder geschil, en ter afwering van iedere poging, zoowel van het on- als van het bijgeloof. Uit de vroegere geschiedenis, en ook

{==456==} {>>pagina-aanduiding<<}
die bij en na de Kerkhervorming, wordt dit, zoowel als door bondige redenering, bewezen. De Schrijver komt dan ook natuurlijk op het nut der Bijbeloefeningen van den Christelijken leerstoel, zijnde ophelderende lezing van een meer uitvoerig gedeelte, met invoeging van zoodanige aanmerkingen, als ter zedelijke beoefening voor den toehoorder de meeste opwekking geven. Hij nam daarvan eene proeve, ingevolge den raad der Synode, en koos oordeelkundig daartoe het Evangelie van Mattheus; en, na deze taak volbragt te hebben, geeft hij dezen zijnen arbeid in het licht, denzelven nu hebbende vervormd tot een godsdienstig leesboek voor ieder Christelijk huisgezin; en hij doet dit met zoo weinig aanmatiging, dat hij op den voorgrond zet, niet geschreven te hebben voor den geleerden stand, en den geleerden waarschuwt, dat hij grotius en kuinoel tot zijne bestendige gidsen koos, en men dus weinig, dat men bij deze niet vindt, bij hem verwachten kan; alhoewel hij zich daarom geenszins slaafs aan het oordeel van deze mannen bond, maar, waar hij daartoe reden zag, zich zeer wel van hen heeft durven verwijderen; hetwelk wij ook, bij de gezette lezing, hier en daar inderdaad hebben opgemerkt.
Het werk zelf bevat, na eene korte inleiding, (in welke het, voor den gewonen Lezer, noodige, ter inleiding van dit Apostolisch geschrift, kort en bondig gezegd wordt) het Evangelie zelf, met bijzonder kenmerkende letter gedrukt, en met ophelderende aanmerkingen doorweven, zoodat de nadenkende volkomen verstaat hetgene hij leest, en ook de meergeoefende en met andere uitlegging bekende, ook waar hij verschillen moet, opmerkt, dat van heyningen niet zonder oordeel en nadenken gekozen heeft; terwijl, bij het op deze wijze openen der Schrift voor het verstand, het hart niet koud en ongevoelig gelaten, maar telkens aanleiding genomen wordt tot roering, en aanwijzing en opwekking gegeven tot ernstige, regt

{==457==} {>>pagina-aanduiding<<}
Christelijke, beoefening. Aan sommige Lezers zullen, hier en daar, die praktische aanwijzingen en opwekkingen wel eens wat te uitvoerig voorkomen; maar doorgaans is toch dit het geval niet; en, als men in het oog houdt, dat men een volksboek in handen heeft, zal men erkennen moeten, dat dit zelfs geene verontschuldiging behoeft.
Wij ontvangen hier Bijbeloefening over het Evangelie van Mattheus, en slechts hier en daar, waar dit volstrekt noodig was, worden de andere Evangelisten te hulp geroepen; hetwelk alzoo is gelijk het behoort, opdat men den eenvoudigen Lezer niet verwarre; en bijna altijd houdt zich de Leeraar hier zoo volkomen en regtstreeks aan den tekst, dat ieder Protestantsch Christen dit Bijbelsch huisboek, zonder eenige botsing tegen, zijn bijzonder Genootschap eigene, meeningen, lezen kan. Evenwel geven wij den Schrijver te dezen aanzien in bedenking, of het wel noodig ware, (zijn gevoelen laten wij hem voor het overige, dit spreekt van zelf, volkomen vrij) bij Hoofdst. III:17, bl. 51, zoo stellig te verzekeren, dat de gewoonte der Christenen, van de eerste eeuwen af, gewild heeft, dat hunne kinderen door de plegtigheid van den Doop, voordat zij eenig begrip van dezelve vormen konden, der gemeente werden ingelijfd. En wij stemmen den Schrijver wel gaarne toe, ‘dat Jezus zeer zeker meer van het Geestenrijk wist dan wij, en dat zijne verklaring in dezen niet te gelooven onverstand is, en geene verlichting;’ overtuigend is ons echter zijn bewijs niet uit Matth. XIII:15-19, bl. 294, dat Jezus aan eenen invloed des Duivels op het hart des menschen geloofde. En daar het geloof aan den Duivel toch wel niet tot het wezenlijke der Christelijke leer behoort, zoo hadden wij ook hier de onschadelijke meening van velen te dezen aanzien wat meerder ontzien verlangd; gelijk wij de schrandere voorzigtigheid van dezen Bijbeluitlegger omtrent de door Demonen bezetenen opmerkten, b.v. bl. 71, 267 en elders; alhoewel des Schrijvers bij-
{==458==} {>>pagina-aanduiding<<}
zondere meening bij Hoofdst. VIII:31 toch duidelijker uitkomt; waarvan wij voor ons tot nog toe verschillen, als die 's mans aanmerking, bl. 160, bij vs. 28, liever aldus hadden gesteld gezien: ‘als name het
geloof aan den invloed der booze geesten af, naar mate verlichting en beschaving toenemen.’
Dan, deze en soortgelijke aanmerkingen, die wij zouden kunnen maken, zijn van zeer gering belang; en wij achten het onnoodig, over de wezenlijke en groote voortreffelijkheid van dit werk uit te weiden; want, waarlijk, het valt reeds bij het doorbladeren een' ieder in het oog, dat zoo goede, ja voortreffelijke wijn geenen krans behoeft.
Wij zien, en zeker het godsdienstig Publiek met ons, het tweede Deel, hetwelk de 14 laatste Hoofdstukken van dit Evangelie bevatten zal, met groot verlangen te gemoet.
Bij eene tweede uitgave, welke wij van een godsdienstig huisboek van zoo eene blijvende waarde zeker verwachten, mogen wij voor spelling en taal wel eene naauwkeurige herziening wenschen.





Dagelijksche Oefeningen des Christens in de Lijdensgeschiedenis van zijnen Heiland, ten tijde van derzelver Gedachtenisviering. Door A. de Koning, Predikant te Sliedrecht. Iste en IIde Deel. Te Dordrecht, bij J. de Vos en Comp. In gr. 8vo. Te zamen 371 Bl. f 3-6-:

Hoezeer het groote denkbeeld: ‘Jezus is in zijn lijden het offer voor onze zonden,’ bij den over dit lijden peinzenden en over hetzelve schrijvenden Christen, het heerschende behoort te zijn, zoo is het, aan den anderen kant, verblijdend, de vele, zeer vele leerrijke en vertroostende zijden, die Jezus lijden heeft, door de vlijt en het godsdienstig gevoel opgezocht en

{==459==} {>>pagina-aanduiding<<}
te voorschijn gebragt te zien. Het hoofddenkbeeld toch: ‘Jezus dood onze verzoening met God,’ kan zoo veelvuldig ontleed worden, en moet het, zal er geen rede-beleedigend misverstand geboren worden. De schatten van aanwijzingen, waarschuwingen, teregtbrengingen, vertroostingen moeten opgedolven, en alzoo de wijze, waarop onze verzoening met God is voltooid, duidelijk gemaakt worden uit de onderscheidene behoeften onzer zedelijke, maar toch zondige natuur, waarvan de voldoening in Jezus lijden en sterven wordt gevonden. Het is de vrucht van den min beperkten en min eenzijdigen - zoo gij wilt, min stelselzuchtigen - geest des tijds, dat de lijdensgeschiedenis meer dan te voren alzoo behandeld wordt.
De Heer de koning, niet door het onderhavige werk alleen bekend, maakt er ook bijzonder zijn werk van, dit praktikale te doen uitkomen; en alzoo levert hij een werk, ter ‘dagelijksche oefening des Christens in de lijdensgeschiedenis van zijnen Heiland’ zeer geschikt, zoowel ten aanzien van den inhoud, als het vloeijende en gemoedelijke van den stijl. Na het populair verhaal van elk tooneel van 's Heilands lijden, volgen de opwekkingen, waartoe het aanleiding geeft, en ophelderende aanmerkingen, getuigende van de belezenheid des Schrijvers en van deszelfs helder oordeel. Wat de letterkundige aanmerkingen aangaat, zoo kwamen ons de Latijnsche aanhalingen, in een werk voor ongeletterden, wel wat vreemd voor; dan, wij dachten: zij staan eigenlijk toch niemand in den weg. Ten aanzien der uitlegkundige zijn wij het met den Schrijver niet altijd eens; dan, dit is zoo min mogelijk als noodzakelijk. - Wij verstaan onder ‘den oversten der wereld’ ook den duivel, die, naar ons gevoel, en overeenkomstig hetgene van hem alom in het N.V. gezegd wordt, zoowel een onzedelijk beginsel, als eene zelfstandigheid, of booze geest, kan wezen, en kunnen dus (Jo. XIV:30) de Joodsche overheid, als uit dit onzedelijk beginsel handelende, geenszins buitengeslo-
{==460==} {>>pagina-aanduiding<<}
ten rekenen, wanneer Jezus zegt: de overste dezer wereld komt. - Dat in 's Heilands betuiging: de Vader is meer dan ik, dit meer de beteekenis van gelukkiger zoude hebben, komt ons gezocht voor; hoezeer wij de geleerdheid van Calvinus enz. eerbiedigen. Maar, gesteld ook, dat deze beteekenis konde doorgaan, is dan degene, die heerlijker, gelukkiger, of, gelijk in de aangehaald wordende plaats, Gen. XXVI:13, rijker is dan een ander, niet ook tevens meerder, in den eigenlijksten zin?





Kort Begrip der Christelijke Kerkgeschiedenis, voor Volk en Jeugd; door J.I.F. Schmid, Predikant te Bikelsberg, in het Hertogdom Wurtemberg. Vervolgd tot op den tegenwoordigen tijd, door A. IJpeij, Doctor en Hoogleeraar in de Godgeleerdheid te Groningen. II Deelen. Derde, vermeerderde en verbeterde Uitgave. Te Groningen, bij J. Römelingh. 1819. In gr. 8vo. Te zamen 536 Bl. f 4-6-:

In 1817 deden wij van dit zoo nuttig werk, en den door den Hoogleeraar ijpeij daaraan besteden arbeid, verslag. Toen zag hetzelve reeds voor de tweede maal bij ons het licht; en het bevreemdt ons niet, dat die oplage reeds wederom geheel is uitverkocht. Prof. ijpeij heeft nu de spelling veranderd, hier en daar het gestelde nog verduidelijkt, en er nu en dan nog iets belangrijks ingevoegd. Wij twijfelen niet, of de drukker vindt ook bij deze nieuwe uitgave zijne rekening, en wij hebben allezins stof tot blijdschap, dat dit werk zoo druk gezocht en met zoo veel vrucht gelezen wordt.



{==461==} {>>pagina-aanduiding<<}

Friderici Furii, Caeriolani Valentini Bononia, sive de Libris Sacris in Vernaculam Linguam convertendis Libri duo, ad Franciscum Bovadillam Mendozium, Cardinalem Burgensem. Ex editione Basileensi, An. 1556 repetiti. Lugd. Batav. apud S. et J. Luchtmans. 1819. 8vo. form. maj. pp. XXVI, 299. f 2-:-:

(Over het vertalen der H. Schrift in de moedersprake.)

De vraag, hier vermeld, is thans, in een dubbel opzigt, aan de orde; vooreerst wegens de vernieuwde schermutselingen, in ons vaderland, tusschen Roomsch en Protestantsch, waarbij dit onderwerp dikwijls mede ter bane komt; ten andere, inzonderheid, wegens de uitgebreide pogingen onzer tijdgenooten ter Bijbelverspreiding, welke ons aanleiding hebben gegeven, om te zien, dat niet alle Katholijken, zelfs van naam en gezag in de kerk, eenstemmig over deze zaak zijn denkende. Men weet in tegendeel, dat de waardige Priester van esz, in Duitschland, een der ijverigste en werkzaamste leden van dat waarlijk heilige verbond is, hetwelk zich de algemeenmaking van de kennis des Heeren, door middel van drukken, vertalen, uitdeelen en verzenden des Bijbels, onder alle volken ten doel stelt; zich hierover verdedigende tegen de aanvallen der onkunde, met gezag uit oude en nieuwere tijden. De ijverige Hoogleeraar tijdeman doet dus der Christenwereld ligt geenen onbelangrijken dienst, door de tijdige, vernieuwde uitgave van een boek, dat sedert lang onder de zeldzame behoorde, en echter, om den naam des Auteurs, eenmaal aanzienlijk in het rijk der letteren, onwrikbaar getrouw gebleven aan de leer en tucht des Pausdoms, en vriend en raadsman van philips van Spanje, doch tevens genegen tot den vrede, en ijverig werkzaam om de geschillen in deze landen bij te leggen, verdiende geraadpleegd te worden; gelijk dan ook de in-
{==462==} {>>pagina-aanduiding<<}
houd aan de opgevatte verwachting van eenen zoo helderdenkenden en zachtmoedigen man uitnemend beantwoordt, en het pleit ten voordeele der vrienden van den Bijbel en zijne verspreiding zegevierend beslist. Dubbel aangenaam, voorwaar, is ons zulk een voorbeeld, geschikt, aan de eene zijde, om het vooroordeel der Roomschgezinden tegen eene zaak, meest door Protestanten verdedigd, weg te nemen, en, van den anderen kant, dat der laatste, tegen de eerste al te
algemeen opgevat, aanmerkelijk te verminderen. Inderdaad, wij hooren hier eenen man redetwisten, zoo vast verkleefd aan de leerstellingen van Rome, dat hij alle andersdenkenden in vroegere of latere dagen, (schoon wij, dat opmerkelijk is, van de Hervormers, in of kort vóór zijnen tijd, geene opzettelijke melding hebben gevonden, en erasmus en de vertaling van castalio hoog geprezen worden) zonder omstandigheden, verblinde ketters noemt, en die echter over de hoofdzaak des Christendoms, als licht en leven der deugd, tot troost voor tijd en eeuwigheid, op zulk eene wijze spreekt, dat men genegen wordt om te vragen: waartoe eene bloedige Hervorming, indien dit de Katholijke leer zij? Verstaat de Christenschaar dan thans hare overgeblevene verborgenheden beter? Of weet zij daar, waar men ze alle verworpen wil hebben, dit gevoelen gemakkelijker met de H. Schrift overeen te brengen? Doch, zij was dan voorzeker ook niet ontstaan, en..... het is echter zekerlijk goed, dat zij ontstaan is, om beweging en veêrkracht, helderheid en gloed te brengen in het kwijnende en veelal bedorvene ligchaam.
Het blijkt, dat de Schrijver verschil over het behandelde onderwerp had gehad met bononia, een' Doctor in de Godgeleerdheid te Leuven. Dit heeft hem aanleiding gegeven om het werk naar hem te noemen, en alzoo in te rigten, dat deze geleerde, in het eerste boek, zijn gevoelen tegen het gemeenmaken der Schrift in het licht stelt, maar furius, in het tweede, dit zelfde gevoelen bestrijdt. In beide deelen heerscht derhalve,

{==463==} {>>pagina-aanduiding<<}
na korte redewisseling en verhaal ter algemeene inleiding, een doorgaand betoog, hoewel met die warmte ontvouwen, en hier en daar scherp te over gekruid, gelijk het gezigt of de levendige voorstelling van den tegenstander pleegt mede te brengen. Zulk een trant wakkert zeker de aandacht, maar leidt ook ligtelijk tot uitvoerigheid en eene zekere mate van partijdigheid, daar toch niemand eens anders gevoelen zoo ijverig en krachtig zal voorstaan als zijn eigen, en deze omstandigheid alleen, dat dit in de laatste plaats wordt verdedigd, een aanmerkelijk voordeel aan hetzelve geeft. Wij beweren dan ook niet, dat hij deze zwarigheden ganschelijk ontweken heeft, en dat al zijne bewijzen zonder mogelijkheid van verdere tegenspraak zijn; doch zijn het, in het algemeen, met den hooggel. Uitgever eens, dat het boek deftig, naauwkeurig en vrij sierlijk geschreven is.
Wij bedanken den Professor, in het bijzonder, ook voor zijne verzamelingen, ter bekendmaking van den persoon, de omstandigheden en verdiensten des Auteurs, zoowel als diens anderen sprekers, wiens naam het boek draagt. Moge de werkzame man nog lang de voetstappen zijns geleerden en godvruchtigen Vaders alzoo drukken, dat licht en vrede, deugd en algemeen geluk daaruit rijkelijk voortvloeijen!





Specimen politico historicum, de propria Reipublicae Romanae conditione in Tribunorum Plebis institutione observandâ, dedit Roelandus Scheers van Harencarspel, Neomago Gelrus. Traj. ad Rhen.

Zonder hierin zelfs de minste vooringenomenheid te doen werken, betuigen wij opregtelijk, dat de Stichtsche Akademie een uitmuntend voorbeeld levert van den ijver harer Kweekelingen, daar hetzelve door een aantal stellige proeven bevestigd wordt.

{==464==} {>>pagina-aanduiding<<}

Het alhier opgegevene onderzoek bepaalt zich tot den bijzonderen staat van het Romeinsch Gemeenebest bij de instelling van het hoogwaardig ambt der Gemeensmannen: een onderwerp inderdaad, hetwelk der overweginge dubbel waardig is, en waarvan de latere staatkunde te regt een bijzonder nut had kunnen overnemen.
In de behandeling dezer stof spoort de Schrijver allereerst den oorsprong op van deze bijzondere instelling, en leidt dezelve af uit den ijver der oude Republieken voor de handhaving der burgerlijke gelijkheid, welke door de verdeeldheden tusschen Adellijken en Onadellijken zoo dikwerf aangevallen werd, en waarbij dan de overhelling van Volk en Staat der Romeinen tot heerschlust de invoering van den stand der Gemeensmannen noodzakelijk maakte.
Er was wel, het is waar, een aanmerkelijk verschil tusschen Grieken en Romeinen. De eerste waakten zorgvuldig tegen alle aanmatigingen der Edelen, welke menigmalen hunnen wederstand met den dood moesten boeten. Bij de Romeinen, daarentegen, was de magt en invloed der Patriciërs, als gewaande Afstammelingen der aloude Raadsheeren, vooral van den tijd van Romulus, en daarna van Tarquinius, gevestigd. Zij zelve achtten zich alleenlijk tot het Consulaat bevoegd. Zij maakten eenen afzonderlijken stand uit, in tegenoverstelling des Volks, of wel der gemeene Volksklasse, welke hare regten tegen de Patriciërs, nu eens met meer-, dan met minder geweld en gevolg, handhaafde.
Alzoo werden dan de Gemeensmannen aangesteld, als plaatsende zich tusschen het Gemeen en den Adel, met oogmerk om beider oneenigheden te verhoeden. Weldra, echter, dongen de Gemeensmannen naar dezelfde hooge waardigheden, welke de Adel zich uitsluitenderwijze toegeëigend had. De magt des Volks wies ongemeen, en de oude eerwaardige Volksvergaderingen der Grieken ontaardden dra in die onstuimige Wijkvergaderingen, waarin dikwerf woeste drift alleenlijk

{==465==} {>>pagina-aanduiding<<}
heerschte, en waartegen de afdeeling in Centuriën eenig vergeefsch tegenwigt beproefde.
De stand der Gemeensmannen was alzoo zuiver Romeinsch. Onder de Grieken, en bepaaldelijk onder de Spartanen, maakten de Ephoren (Toezieners) zekeren stand uit, die het toezigt hadden op het gezag der hooge Magistraten; en deze stand gaf welligt aanleiding tot dien der Romeinsche Gemeensmannen: maar de eerste waren enkel handhavers der wetten in het algemeen, en de laatste, uit en door het Gemeen alleen gekozen, kantten zich eeniglijk tegen de indragt des Adels, in onderscheiding van het Volk. De Gemeensmannen behoorden bij uitzondering tot de Romeinsche Gemeenebestregering, en kunnen, in zekeren zin, overgebragt worden tot dat stelsel van vertegenwoordiging, hetwelk latere tijden en Volken gepoogd hebben in te voeren, om paal en perk te stellen aan die overheersching, welke Adel en Geestelijkheid uitgeoefend hadden.
Deze is de inhoud van deze zeer goed bewerkte Akademische Verhandeling. Het is hier geenszins de vraag: of deze stof geenen anderen en beteren vorm had kunnen en mogen vorderen? Die, door den Schrijver zelven gekozen, ligt voor ons, en beantwoordt aan het oogmerk. Juist dit behaagt ons, dat wij daarin den gang van het jeugdige vernuft zelf bespeuren, en daaruit tot eigen oorspronkelijk opstel besluiten. De menigvuldige, wel ter snede aangebragte, plaatsen uit Grieksche en Romeinsche Schrijvers, met derzelver juiste beoordeeling, en de 19 welgekozene Stellingen tot openbare wederspraak, getuigen zoo voordeelig tot des Schrijvers roem, dat de bespiegelende Wijsbegeerte en fraaije Letteren in hem, door den tijd, eenen edelen vriend zullen mogen verbeiden.







{==466==} {>>pagina-aanduiding<<}

Ἰπποϰρατὴς. Magazijn, toegewijd aan den geheelen omvang der Geneeskunde, beschouwd als Wetenschap en Kunst, uitgegeven door C.A.L. Sander en G.H. Wachter, Vden Deels 1-3de Stuk. Te Rotterdam, bij J. Hendriksen. In gr. 8vo. 292 Bl. f 2-14-:

Wij zullen van onze gewoonte, om van dit werk niet anders dan deelswijze verslag te geven, ditmaal afgaan, om onze Lezers een weinig vroeger met de belangrijke Verhandeling van den kundigen Geneesheer alexander, over het Hospitaalversterf, welke de beide eerste, en een gedeelte van het 3de Stukje ver- vult, bekend te maken. Wij zijn aan een' onzer beroemdste Landgenooten, aan brugmans, eene voortreffelijke Natuur- en Ziektekundige beschouwing dier vreesselijke kwaal verschuldigd; Dr. alexander bepaalt zich meer tot de Geneeskundige kennis en behandeling van dezelve, gevende daarbij zoowel een zaakrijk en oordeelkundig verslag van hetgene andere Geneeskundigen hieromtrent hebben geleverd, als het resultaat zijner eigene waarnemingen.
De Schrijver begint met eene korte, doch, zooveel wij hebben kunnen nagaan, volledige, opgave van de Schrijvers, die over het Hospitaalversterf, hetzij in het voorbijgaan, of meer opzettelijk, gehandeld hebben (bl. 4-18), en geeft vervolgens (bl. 18, 19) eenige der verschillende namen op, waaronder het beschreven is. Hierop treedt hij in het eigenlijk onderzoek der kwaal; bewerende, 1o. dat dezelve eene bijzondere ziekte is, en geene wijziging van het gewoon koudvuur (bl. 19-21); 2o. dat dezelve, in haren loop en overige verschijnselen, verschillen kan, zoodat er ten minste vier soorten of verscheidenheden zijn waargenomen, namelijk a) plaatselijke aandoening vóór of zonder algemeene; b) beide gelijktijdig; c) algemeene aandoening

{==467==} {>>pagina-aanduiding<<}
voorafgaande; en, terwijl deze alle zich door een' zeer haastigen loop kenmerken, d) langzaam ontwikkeld versterf in bijna genezene wonden (bl. 21-28); 3o. leert hij ons de voornaamste verschijnselen en toevallen (bl. 28-44) nader kennen, waarbij hij bijzonder opmerkzaam maakt op het zeer haastig verloop en snel toenemen van dit gebrek, op de buitengemeen groote pijnlijkheid, welke voor de kankerpijnen naauwelijks onderdoet, en op den eigenaardigen reuk, dien het verspreidt. Deze twee laatste verschijnselen zijn echter wel eens niet aanwezig. Hierbij geeft hij nog eenige andere afwijkingen in de ontwikkeling en de gedaante van het plaatselijk gebrek op, en gaat daarna, 4o. over tot de beschrijving der algemeene aandoening (bl. 44-50), welke als eene asthenische koorts, nu eens meer met bederf der vochten, dan met ongeregelde bewegingen der vaste deelen, voorkomt; 5o. behandelt onze Schrijver (bl. 50-62) de complicatiën van deze ziekte, in het bijzonder met venusziekte en scheurbuik, welke beide hij, met regt, tegen delpech, als zeer belangrijk beschouwt, daar zij de genezing natuurlijk veel moeijelijker maken, in het bijzonder de eerste, wanneer er sterke kwikkuren zijn voorafgegaan. Ook andere verwikkelingen zijn hier mogelijk, en onder deze is die met het schurft, door delpech waargenomen, opmerkelijk, omdat men bij die gelegenheid bevond, dat de zwavelsmeringen voordeelig op het Hospitaalversterf werkten. Met reden vraagt onze Schrijver, of niet de met zwavel, of liever zwavelig zuur, bezwangerde dampkring iets konde toebrengen ter vernietiging der smetstof? Men kan dit gerust aannemen, wanneer men de sterke werking van dat zuur op dierlijke vochten nagaat. Op deze beschouwing der
complicatiën laat nu de Schrijver, 6o. die der overeenkomende ziekten (bl. 62-76) volgen, om uit die vergelijking de natuur der kwaal eenigzins op te helderen. Als zoodanige overeenkomende ziekten beschouwt hij den kanker en fungus haematodes, en de cachexia nosocomialis. Gelijk deze vergelijking, over het geheel,

{==468==} {>>pagina-aanduiding<<}
zeer doelmatig is, zoo is in het bijzonder belangrijk (hoewel hier misschien niet geheel op zijne plaats) hetgene alexander, over de plotselinge verslimmering der hoofdwonden, als eene bijzondere wijziging van het Hospitaalversterf, aanteekent.
Na deze zaakrijke beschouwing der kwaal, gaat de Schrijver tot die der oorzaken over, (bl. 76-104.) Hij is hier wel korter, en wijst vooral telkens op de voortreffelijke Verhandeling van brugmans, verwijlt echter wat nader bij de vragen: of het Hospitaalversterf besmettelijk zij, dan niet? en waarom hetzelve voornamelijk in militaire hospitalen voorkomt? De eerste wordt bevestigend beantwoord, en dit antwoord met klem van radenen bevestigd; de laatste geeft alexander gelegenheid, over vele gebreken, welke er in de hospitaalpraktijk, voornamelijk bij de Franschen (en Pruisen), plaats hebben, en welke hij, niet zonder reden, voor eene der hoofdoorzaken houdt, een hartig woordje te zeggen. Voorts schijnt al wat het ligchaamsgestel verslapt en hevig ontstemt, vochtigheid, slecht voedsel, maar vooral neêrdrukkende hartstogten, veel tot het ontstaan dezer kwaal bij te dragen.
De ontwikkeling der oorzaken leidt onzen Schrijver vervolgens (bl. 104-110) tot eenige aanmerkingen aangaande de voorzegging in het Hospitaalversterf. In het algemeen is dezelve ongunstig, vooral wanneer men van genoegzame middelen verstoken en genoodzaakt is de kwaal aan de Natuur over te laten; het gevaar wordt hier vermeerderd om de neiging tot instortingen, en is het grootst bij lijders, welke tevens aan venusziekte lijden, of met kwikmiddelen behandeld zijn.
Van bl. 110 tot het einde zijner Verhandeling wordt er over de geneeswijze gehandeld. Hier ontmoeten wij eerst eene korte opgave der geschiktste middelen, om het Hospitaalversterf voor te komen, (bl. 110-124.) Onder de beste voorbehoedmiddelen rekent hij de goede inrigting van het lokaal; de behoorlijke en ruime verzorging der lijders; de afzondering van zieken en

{==469==} {>>pagina-aanduiding<<}
gewonden; de zorgvuldigste vermijding van alles, wat de besmetting kan veroorzaken; de berookingen met zoutstof (chlorine), enz. En wij vinden hier menigen trek, die de hospitaalinrigting bij ons boven die der Franschen en Pruisen verheft, en leeren ook den uitmuntenden geneeskundigen dienst bij de Engelschen kennen. De eigenlijke behandeling wordt in de in- en de uitwendige onderscheiden. De eerste (bl. 124-169) wordt tot vier hoofdpunten gebragt, van welke het eerste is de behoorlijke zuivering der eerste wegen, waaraan de Schrijver, met de meeste waarnemers, een groot gewigt hecht, doch waarbij echter de gesteldheid des lijders zeer moet in aanmerking genomen worden. In de tweede plaats moet men zorgen voor de krachten en voor eene opwekkende behandeling, in het bijzonder met vlugge prikkels, doch ook met kina, dewijl de kwaal bijna nooit, en dan alleen zeer in den beginne, ontstekingachtig van aard is. Deze opwekkende geneeswijze moet echter, ten derde, gewijzigd worden naar de complicatiën en bijkomende toevallen; terwijl men eindelijk, ten vierde, de herstellenden met bijzondere oplettendheid moet gadeslaan, uit hoofde van de groote neiging tot instorting. De uitwendige behandeling (bl. 169 env.) wordt insgelijks tot vier hoofdpunten gebragt: 1o. de bepaling van den voortgang van het versterf door kina en terpentijnolie, en, als dit niet baat, door het gloeijend ijzer, of door zuren, vooral het zout- en het salpeterzuur, waaraan alexander boven het geweldig branden de voorkeur geeft; 2o. de bevordering der afzondering van het afgestorvene; 3o. de behandeling van bijkomende toevallen, en 4o. spoedige genezing der zweer. Voordat hij tot de ontwikkeling dezer vier punten overgaat, geeft ons de Schrijver een oordeelkundig
verslag van het voornaamste, wat door andere Heelkundigen hier wordt voorgeslagen, en stelt zijne Lezers daardoor in staat, de voorgedragene geneeswijze zelve te toetsen.
Ons bestek laat niet toe, hier verder in bijzonderhe-
{==470==} {>>pagina-aanduiding<<}
den te treden; wij zullen genoeg gezegd hebben, om onze Lezers begeerig te maken, den rijken inhoud dezer Verhandeling nader te leeren kennen. De geleerde Schrijver vergunne ons nog eene enkele bedenking. De bl. 20 en elders bijgebragte bewijzen voor de bijzondere natuur van het Hospitaalversterf komen ons niet voldingend genoeg voor, om het als zoo geheel verschillend van het koudvuur te houden: de oorzaken, waardoor hetzelve wordt te weeg gebragt, de verschijnselen, die het vertoont, en vooral de geneeswijze, die geheel bederfwerend en opwekkend is, toonen hier eene groote overeenkomst. Het verschil schijnt in de eigenaardige smetstof gelegen: even als deze in andere gevallen de ettermaking wijzigt, schijnt zij hier der versterving eene bijzondere gedaante en eigenaardigen loop te geven. - Voorts komt ons de bl. 49 voorgestelde beschouwing van deze kwaal, als een plaatselijke typhus, niet zeer gelukkig voor. De typhus is eene ziekte van het vaatgestel en de zenuwen; en deze worden bij het Hospitaalversterf, zoo als de Schrijver, na andere waarnemers, elders zelf aanmerkt, niet zeer sterk aangetast. - Wij voegen hierbij, dat de Schrijver meermalen, b.v. bl. 182, de berookingen met zoutstof (chlorine) en die met zoutzuur verwart, zoodat het moeijelijk is te bepalen, welke hij bedoelt. Ook is Weingeist, bl. 192, geen brandewijn, maar ten minste spir. vin. rectificat., zoo als uit het verband blijkt. Men zal toch onzen gewonen brandewijn niet met water vermengen, waar men den rum enkel aanwendt.
De beschouwing der overige, in het derde Stuk van dit vijfde Deel vervatte, Waarnemingen en Verhandeling besparen wij, tot wij gelegenheid hebben over het laatste Stukje te spreken.






{==471==} {>>pagina-aanduiding<<}

Letter-, Natuur- en Zedekundige Mengelingen; door J. Konijnenburg. Te Amsterdam, bij Schalekamp en van de Grampel. In gr. 8vo. 172 Bl. f 1-16-:

Wij ontvangen hier van den Hoogleeraar konijnenburg een viertal Verhandelingen, van welke nogtans niet ééne, eigenlijk gezegd, natuurkundig is; zoodat de titel van dit stukje beter geweest ware: Letter- en Zedekundige Verhandelingen. Daar echter, bij gunstig onthaal, misschien een tweede bundel staat te volgen, waarin veelligt ook Natuurkundige Verhandelingen zullen voorkomen, is waarschijnlijk de titel uit dien hoofde dus gesteld.
De eerste Verhandeling, bij gelegenheid van eene prijsuitdeeling in Felix Meritis, loopt over de belangrijke vraag, in hoe verre de Eerzucht, zoowel in het gebied der Zedelijkheid, als in dat der Kunst, tot drijfveêr onzer daden mag dienen. Het resultaat is: dat, volgens de gronden der Kantiaansche Wijsbegeerte, welke achting voor de wet als het éénige beginsel der zedelijkheid erkent, de eerzucht, ten aanzien van de zedelijkheid onzer daden, niet te pas komt, en een meer schadelijk, althans overtollig, dan heilzaam ingrediënt tot de deugd is. Men zou dit misschien met Christelijke gronden even goed, en nog beter, kunnen slaven. De liefde tot God en menschen, het Christelijke beginsel, kan zich bezwaarlijk met het egoïstische der eerzucht, althans in eene hooge mate, verdragen; en de groote Stichter van onzen Godsdienst geeft daaromtrent meer dan éénen duidelijken wenk. Doch in het gebied der kunsten beweert de Schrijver te regt, dat men dit beginsel ruimschoots mag aannemen. De kunst is de eigendom van den kunstenaar; geene wet is er, die hem verpligt, dezelve aan te kweeken: alle verdienste is dus zijne eigene. Dit bewijs is zeer bondig gevoerd; wij weten echter niet, of de schets der door de Maatschappij opgegevene prijsstoffen, als voorbeelden, wel in dezen zamenhang, als bewijzen bijgebragt, voege. Dit is echter misschien overdrevene kieschheid van onze zijde; doch veel meer heeft ons de plaats (bl. 3) gestooten, waar de Heer konijnenburg, die geroepen is om den Godsdienst te leeren, van de martelaars zegt, dat zij, voor de gewaande ze-
{==472==} {>>pagina-aanduiding<<}
gepraal hunner bijzondere gevoelens en halsstarrigheid, de brandstapels beklommen; terwijl men op de volgende bladzijde, zonder
berisping, van cato en brutus spreekt, die den dood voor de schande kozen. Het zou nog te bezien staan, of het b.v. in cato schande geweest ware, zich, gelijk cicero, aan den menschelijksten overwinnaar te onderwerpen; doch wat is grooter, liever door de handen van dwingelanden te sterven, dan zijne overtuiging van het hoogste, het heiligste, en zijne liefde tot den edelsten Menschenvriend en besten Godsdienst te verzaken, of zich door zelfmoord aan eene tijdelijke heerschappij te onttrekken, die men niet dulden wil? Is het eerste halsstarrigheid, hoe moet men dan het tweede bestempelen? en is dit grootheid, wat is dan het eerste?
De tweede Redevoering zoekt den beroemden ouderen scipio africanus te regtvaardigen wegens de daad, die ons door livius is te boek gesteld; dat hij, namelijk, om den veroverden buit tot verantwoording geroepen, de papieren, daartoe dienende, voor aller oog verscheurde. Uit hoofde van het karakter des mans, die dit deed, wordt dit geval, als uitzondering op den regel beschouwd, zekerlijk niet slechts verschoonlijk, maar kan zelfs aangemerkt worden als uitwerking van een edel zelfvertrouwen, en verontwaardiging over de kleinhartige, bekrompene vitzucht van den ouden porcius cato (met verlof van cicero, een' der nijdigste, ongevoeligste en verachtelijkste Romeinen van dien tijd, die hun eigenlijk de helsche staatkunde tegen Karthago, Korinthe, Numantia enz. leerde.) Te regt zegt livius, dat deze den grooten scipio aanblafte. Wij mogen er bijvoegen, hetgene livius zegt, maar de Heer konijnenburg niet vermeldt, dat hij, onder het verscheuren, met verontwaardiging inbragt, dat men hem rekening afvroeg van 4 millioen sestertiën (260,000 gulden), terwijl hij 200 milloen sestertiën (13 millioenen van ons geld) in de schatkist gebragt had. Deze bijzonderheid is belangrijk, daar zij en 's mans groote verdiensten omtrent Rome, zijne edele onbaatzuchtigheid, en de ondankbaarheid en kleingeestigheid zijner vijanden in het helderste licht stelt. Volgens valerius maximus, zou hij gezegd hebben: ‘Van geheel Afrika, dat ik aan u onderworpen heb, ben ik slechts een' bijnaam rijker geworden.’ Met dat al zouden wij tegenwoordig geenen Ge-
{==473==} {>>pagina-aanduiding<<}
neraal of Minister raden, zich op vorige
diensten te beroepen, ten einde het doen van rekening te ontduiken. Men zou zich zoo ligt kunnen inbeelden, een scipio te zijn, al had men niet eens zoo veel georganiseerd, als de ander veroverd.
Het derde stuk is eene Verhandeling, bij de Hollandsche Maatschappij van Wetenschappen met den zilveren eereprijs bekroond, en loopende over de vraag: of de Geschiedschrijver zich alleen tot het vermelden van daden en gebeurtenissen moet bepalen, dan ook zijne gedachten en oordeelvellingen over dezelve tevens mag mededeelen? (Men weet, dat de geleerde borger op deze vraag, door zijne meesterlijke Latijnsche Verhandeling, naderhand ook afzonderlijk gedrukt, den gouden eereprijs heeft behaald.) De Heer konijnenburg maakt onderscheid tusschen den opteekenaar van gelijktijdige gebeurtenissen, als bouwstoffen tot de Geschiedenis, die met den Kronijkstijl, des noods, kan volstaan, en hem, die later deze bouwstoffen tot een geheel rangschikt, of de eigenlijk gezegde Geschiedschrijver. De eerste mag zich met een eenvoudig verhaal vergenoegen; de laatste moet oorzaken en springveren der daden vermelden. Deze onderscheiding komt ons, ten aanzien van den tijd, niet juist voor. Men behoeft geene lang verledene gebeurtenissen te vermelden, om al de voortreffelijkheid van een' Geschiedschrijver te bezitten. Thucydides, xenophon, polybius, sallustius, tacitus, guicciardini beschreven de lotgevallen van hunnen, of althans van een' zeer nabij gelegenen tijd. De Heer konijnenburg moet dit zelf (bl. 59) in zekeren zin erkennen. Met den lof en het nut der Geschiedenis te vermelden, (bl. 65, 66) en eenige monsters, helden, en vrienden der deugd op te sommen, welke hij ter waarschuwing of navolging voorstelt, (waarbij wij echter met verwondering juist alcibiades tusschen epaminondas en condé onder de helden geplaatst zien, en seneca onder degene, die, om hun zuiver gemoed en hunne standvastigheid van geest,
met de hoogste eere vergood worden) - gaat de Schrijver over tot de vraag: of die lof aan de Geschiedenis dan toekome, wanneer zij enkel het gebeurde vermeldt, zonder meer? Het antwoord is natuurlijk ontkennend, en de Schrijver hangt hier het Ideaal eens Geschiedschrijvers ten toon, dat slechts door zeer weinigen bereikt is. Daarop volgt eene kenschet-
{==474==} {>>pagina-aanduiding<<}
sing der voornaamste oudere en nieuwere Geschiedschrijvers, waarin wij echter met verwondering onder de Ouden herodotus, den Vader der Geschiedenis, sallustius, een' der krachtigste en welsprekendste, en caesar, met zijne eenvoudig natuurlijke voordragt, misten, tot wij naderhand zagen, dat de een om zijne fabelachtigheid, (die echter, bij nadere kennis der Aarde, hoe langs hoe meer verdwijnt) de ander om zijne opoffering der waarheid aan een' grootschen en zwellenden stijl, de derde omdat hij - den lof des oorlogs in éénen adem voortzingt, (bl. 93) uit de rij der modellen werden weggelaten. Wij gelooven, dat dit oordeel gansch niet zonder appèl is; maar ons bestek gedoogt niet, daarover uit te weiden. Maar wanneer de Schrijver nu, onder de Italianen, marucci, mascardi en beni opnoemt, en guicciardini en davila weglaat, onder de Franschen van de Jezuiten catrou en ròuilhé, die waarlijk geene modellen zijn, en niet van de thou, thuanus, onder de Duitschers niet eens van johannes von müller gewaagt, en ons daartegen eene lange lijst van minbekende Noordsche Geschiedschrijvers (loubom, blix, schtscherbatow,
ljetopisj enz.) opdischt, zoo weten wij daarvan inderdaad geene reden te geven, en moeten bijna denken, dat de Schrijver op goed geluk af uit de bestaande Geschiedschrijvers eenige ter vermelding hebbe opgevat. Wat beteekent het ook, (bl. 93.) dat de eenvoudigheid van comines gebrek aan oordeel verraadt, en de kracht der overtuiging mist? Eenvoudigheid, in den echten zin des woords, heeft doorgaans tegenovergestelde uitwerkingen: misschien neemt de Schrijver het hier in de beteekenis van het Hoogduitsche Einfältigkeit, domheid.
De tegenwerping, dat de Geschiedschrijver zijne Lezers door verkeerde oordeelvellingen zeer ligtelijk kan misleiden, wordt aldus wederlegd, dat de Geschiedschrijver behoorlijk tot zijne taak uitgerust moet zijn, en de nakomelingschap doorgaans zeer juist oordeelt. Dan, al ware dit gevaar ook te duchten, eene drooge vermelding van het gebeurde kan evenmin den Lezer op het standpunt zetten, van waar hij dat gebeurde moet leeren kennen; zoo als blijkt uit het voorbeeld des invals van xerxes in Griekenland, en der daad van Burgemeester van der werff in het beleg van Leyden. - Hieruit ziet men verder, dat de Geschiedenis zich

{==475==} {>>pagina-aanduiding<<}
moet aanbevelen door hare zedelijke strekking, de keuze harer onderwerpen, en het opsporen der drijfveren van hare helden; zij moet niets boeken, dan hetgene gedenkwaardig en waar is.
De vierde en laatste Verhandeling heeft ons het beste bevallen. Zij loopt over het veelbetwiste vraagstuk, of het verdichten van Aanspraken en Redevoeringen, in de manier der Ouden, den Geschiedschrijver geoorloofd zij, en behandelt dit moeijelijke onderwerp op eene wijze, die ons wezenlijk overtuigend voorkomt. De Inleiding is eene hulde aan de Waarheid. Is nu het willekeurig inlasschen van Aanspraken en Redevoeringen geene zonde tegen dezelve? Om dit te beoordeelen, moeten wij die leeren kennen. Daartoe dienen nu de twee Redevoeringen van nicias en alcibiades bij thucydides, en van xenophon zelven, in deszelfs Optogt van cyrus; de Aanspraak van t.q. flamininus uit polybius, die van l. aemilius paullus aan de Romeinen, tegen het bedillen der Veldheeren door onkundigen, uit livius, en uit de verlorene boeken de Aanspraak van aurelius orestes aan de Overheden der Acheërs; voorts die van alva en fresneda uit hooft. Deze manier wordt aldus verdedigd: Het door de Geschiedenis vermelde is geen uitvloeisel van werktuigelijke oorzaken, maar van vrijwillige daden, wier springveren men moet trachten op te sporen, (volgens het in de vorige Verhandeling betoogde.) Doch hoe moet dit nu geschieden? Door afgetrokken betoog, door het wikken of wegen van de vooren nadeelige zijde des karakters, in den vorm van een pleitgeding, of door mij den man zelven, dien ik wil leeren kennen, voor oogen te stellen, zoo als hij denkt, spreekt en handelt? Het laatste is gewis het verkieslijkste, het aangenaamste, en, ter bereiking van het doel der Geschiedenis, ook het nuttigste voor den Lezer, dien men dus niet tot vooroordeel inneemt, wiens belangstelling men beter
opwekt, en dien men, in het voorbeeld des helds, tot navolging opwekt van alles, wat edel en goed is. Het is dus niet zoo zeer de vraag: of de Geschiedschrijver zelf de weinige woorden van zijnen held uitgebreid en omschreven hebbe; maar veeleer, of zulks naar waarheid, volkomen naar het karakter en in den geest dier personen geschied zij. Men moet toch wel de form van de stof onderscheiden: tot de laatste mag

{==476==} {>>pagina-aanduiding<<}
niets toegedaan worden; de eerste staat ter keuze des Geschiedschrijvers, d.i. van hem, wien wij, in den volsten zin des woords, dezen naam mogen geven; niet den Kronijkschrijver, niet den man van den gewonen stempel. (De Heer konijnenburg komt hier nogmaals op het geschil over de onderneming van Sicilië, bij thucydides, terug.) Doch veel van het goede, hetwelk hier, en naar ons gevoel blijkbaar, ten voordeele dezer geschiedkundige sieraden gezegd wordt, neemt de Schrijver terstond weder weg, doordien hij den Geschiedschrijver met den Treurspeldichter vergelijkt, en beweert, dat niets hem verhindert, om, in zekeren zin, het vak des hoogen Treurspels tot zijnen werkkring over te voeren? Hiermede geeft de verdediger van de gewoonte der Ouden aan zijne bestrijders de wapenen in de hand: want indien de Geschiedenis tot een Treurspel gemaakt wordt, zoo moet natuurlijk ook de stof voor de schoonheid der vinding en de ordonnantie van het tafereel bezwijken. - Met vijf regelen, hoe men van de vrijheid dier versiering gebruik zou mogen maken, eindigt de geleerde Schrijver deze Verhandeling.
De stijl van den Heer konijnenburg is ons niet overal even klaar voorgekomen. Hier, gelijk in meer zijner werken, heerscht op vele plaatsen eene stroefheid en onduidelijkheid, die misschien het gevolg van diepe overdenking, maar voor den Lezer toch onaangenaam is. Het zal niet noodig zijn, daarvan voorbeelden op te geven: dezelve vertoonen zich in grooten getale. Aan den anderen kant erkennen en vereeren wij 's mans bekwaamheid, scherpzinnigheid en geleerdheid, ook weder in dit nieuwe gewrocht zijner pen.





Mengelpoëzij van Petronella Moens. Te Amsterdam, bij Schalekamp en van de Grampel. 1819. In gr. 8vo. VIII en 207 Bl. f 3-:-:

De naam van petronella moens is alom, in ons vaderland, met lof bekend. Deze vrouw, die reeds in hare vroegste jeugd van het edelste zintuig werd beroofd, draagt haar lijden met moed en onderwerping. Men hoort van haar geene ontevredene klagten over haar rampspoedig lot, en zij mort niet tegen de Voorzienigheid, die haar met zoo weinig

{==477==} {>>pagina-aanduiding<<}
uitwendige geluksgoederen bedeelde. Maar zij bezit ook in zich zelve eenen schat, kostelijker dan de blinkende gaven der fortuin. Haar geest, vrij en verlicht, is verrijkt met velerlei kennis en wijsheid, en haar hart, zuiver en godsdienstig, is de bron van de edelste gewaarwordingen, welke, door haar gevoel verhoogd, door haren smaak voor het schoone gekuischt, en door hare verbeelding in bevalligen tooi uitgedost, aan anderen worden medegedeeld door het vermogen eener kunst, welke elken waardigen ingewijden verheft en veredelt, en ook haar troost en toevlugt, de lust van haar leven schijnt te zijn. Zulk eene vrouw moet algemeen belang verwekken, en zij heeft de regtmatigste aanspraak op aller achting door hare gevoelens, door hare deugden, zelfs door haren rampspoed, zoowel als door haar vernuft en hare begaafdheden.
Wat bijzonder dezen bundel aangaat, de Dichteres geeft denzelven in het licht met eene beminnelijke zedigheid. Zij wilde hare lettervruchten, welke nameloos in onderscheidene tijdschriften geplaatst zijn, zoo veel mogelijk van gebreken zuiveren, of liever geheel omwerken. Een groot gedeelte van deze verzameling bestaat uit die lettervruchten, waarvan zij nog een' rijken voorraad bezit. Het hier aangebodene is slechts eene proef, en de goed- of afkeuring der oordeelkundige lezers zal over het lot van het overige beslissen. Indien wij ons onder deze klasse van lezers mogen rangschikken, dan zouden wij, bij ons in het algemeen zeer gunstig oordeel over deze verzameling, de Dichteres aanraden, uit dien rijken voorraad het beste te nemen, en dat beste vooraf met zorgvuldigheid na te zien en te beschaven. De dichtader van de Jufvrouw moens is overvloedig. Hare Muze is gevoelig en hartelijk, somtijds teeder, bij voorkeur ernstig en godsdienstig, altijd rein en zedelijk. Hare toonen zijn aan de heiligste voorwerpen, aan God, de deugd, de natuur, het vaderland en de vriendschap, gewijd. Hare manier is meer beeldrijk en schilderachtig, dan krachtig en stout; hare verwen zijn fraai, nu en dan wat sterk gekleurd; haar penseel is zuiver en fiksch, niet altijd zoo zacht en keurig, als men wel zoude wenschen. Het is ons niet doenlijk, de voortreffelijkheden en gebreken dezer dichtstukken door gepaste proeven in het licht te stellen. Schilderachtig en fraai

{==478==} {>>pagina-aanduiding<<}
van verwe zijn, onder anderen, de volgende coupletten uit het dichtstukje: Bij den aanvang van den Zomer.

Gul naderde ons de lieve lente, 
En 't schaduwbeeld des doods verdween; 
Straks groenden heuv'len en valleijen, 
Ja, de uren dansten weêr in reijen, 
En dauwden 't rozenwaas der jonkheid, 
Bevallig om dit halfrond heen. 
 
De gouden ram werd pas gespannen, 
O Lente! voor uw' wolkenkoets, 
Waarop ge ons, lagchend, weêr mogt nad'ren, 
Of 't vlokkig spoor der zilv'ren rad'ren, 
Voorspelde ons heil, en zelfs op rotsen 
Ontlook de kiem des overvloeds. 
 
Nu golfde weêr de lucht wellustig, 
Door 't schuld'loos koorgejuich der min, 
Zacht parelden de morgendroppen 
Weêr op de ontloken bloesemknoppen, 
En 't koeltje sluimerde op de geuren 
Der teed're nachtviooltjes in. 


Ook deze uit het: Vaarwel! aan een' jongen Vriend, bij zijn vertrek naar Batavia.

 
't Verlangen gloeit, om zee te bouwen, 
Zoo vaak de vloed al tuim'lend wast, 
Dan huppelt hoop om de ankertouwen, 
Dan flonk'ren kunde en gul vertrouwen, 
Als tweelingvlammen, om den mast. 
 
Wen de oostenwind de noorderbaren 
Met zilv'ren schuim al zwellend kuift, 
Dan bruist uw' kiel vol zwier door 't water, 
Dat fonk'lend om de banken stuift; 
Dan doet zich 't scheidingsuur gevoelen, 
Want ouderliefde wankelt niet. 
Geen vriendenmin kan ooit verkoelen, 

{==479==} {>>pagina-aanduiding<<}

Maar moed ontvlamt door 't grootsch bedoelen, 
Waar Neêrland wegblaauwt in 't verschiet. 
 
Dan galmt nog eens 't hoezee! vol weemoed, 
De ruwste zeebonk plengt een' traan, 
Hij strijkt zich 't waaijend haar uit de oogen, 
En staart den laatsten duintop aan. enz. 


In dit gansche stukje heerscht veel gevoel. Wij schrijven nog het laatste couplet af:

Nog eens, vaarwel! uw' reis door 't leven 
Ziet ge eenmaal ook met roem voltooid. 
Vergaar, uit pligtbetrachting, schatten, 
En strand, o strand op de ondeugd nooit. 
Geen tijdstip ga voor u verloren, 
Blijf groot, wen 't zinvermaak u vleit. 
Wij zijn tot hoog'ren stand geboren. 
Ziet gij dien straal door 't nachtfloers gloren? 
't Is 't weêrzien, Vriend! in de eeuwigheid. 


Even schilderachtige, doch meer stoute trekken bevat het vers: Aan de Nederlandsche Dichtkunst. Slechts enkele coupletten mogen wij er uit mededeelen:

Aan u wordt mijn offer, o liev'ling der dapp'ren! 
Die eenmaal deze oorden met helden bevolktet, 
Al juichend gebragt. 
U wijde ik mijn speeltuig, u, Godd'lijke Dichtkunst! 
Die de eeuwigheid strengelt, met ketens van bloemen, 
Aan 't sterf'lijk geslacht. 
 
Hier stemt gij den lofzang der dankende schepping, 
o Godd'lijke Dichtkunst! bij 't knielend aanbidden, 
Voor 't gloeijend gevoel. 
Dan par'len hier tranen op galmende harpen, 
't Gebed wordt een feestlied, bij 't zwijgend bewond'ren 
Van orde en van doel. 
 
Hier, Godd'lijke Dichtkunst! hier, liev'ling der Ed'len! 
Was 't loofdak van dennen en eeuwen oude eiken 
Uw tempelgewelf. 

{==480==} {>>pagina-aanduiding<<}

Ge ontleendet uw' taal hier van 't bruisen der golven, 
De klank van uw' lier scheen 't harmonisch ontwikk'len 
Der hoofdstoffen zelv'. 


Bij zoo veel voortreffelijks van eene zoo achtenswaardige hand wordt de strengste kritiek ontwapend. Doch het plan der Dichteres, om meer soortgelijke stukken uit te geven, legt ons de verpligting op, om, met bescheidene rondheid, ons reeds geuit gevoelen, door een paar aanmerkingen, eenigzins te ontwikkelen.
1.) Wij noemden de manier onzer Dichteres meer schilderachtig dan krachtig. Fraaije beelden, wél aangebragt en wél volgehouden, doen, zonder twijfel, eene overheerlijke werking, en zijn onmisbaar in eene taal, die zelve beeldspraak is. Doch ook hier geldt het: omne nimium nocet. Het komt ons voor, dat de Dichteres een al te verkwistend gebruik van beelden uit de natuur maakt, te veel schildert, en vooral te veel epitheta bezigt, ja daarmede hare voortbrengselen overlaadt. In vele stukken, waar schildering van de natuur hoofddoel is, doet deze overvloed veelal eene gunstige uitwerking; maar wanneer het op wendingen, op kracht, op treffende en roerende voorstellingen enz. aankomt, dan wordt door dien overvloed van beelden het geheel te bontkleurig, en de werking van het gedicht door de veelvuldige epitheta verzwakt. Ieder stuk schier draagt blijken van deze manier, welke de voortbrengselen van Mejufvrouw moens onderscheidt.
2.) Wij zeiden mede, dat wij het penseel onzer Dichteres somtijds wel wat zachter en keuriger zouden wenschen. En, inderdaad, van eene zekere hardheid of stroefheid is het niet altijd vrij te pleiten. B.v.

Bl. 48.

Die, vallend, zich kruisten; flaauw spiegelde 't licht zich 
In 't nat, op de blaên. 


Bl. 49.	De keten der orde, die alles, wat is, en
	Wat was, en wat zijn zal, zoo vast houdt geschakeld,

Bl. 60.	Hoe bont, hoe schoon ook 't licht haar tooit.


{==481==} {>>pagina-aanduiding<<}

Bl. 98.	't Gewelf p
{== afbeelding 	==} {>>afbeelding<<}
    
lt rijk met gouden lampen.

Bl. 139.	Ruischt hier 't herfstloof in de bosschen. enz.

Dit gebrek wordt vergroot door het veelvuldig gebruik van rijmelooze regels, waarin de Dichteres veel behagen schijnt te scheppen. Hoe zeer zouden, nogtans, deze verzen niet verzacht zijn, indien altijd en doorgaans het rijm ware gebezigd! Dit geldt bijzonder van de zangstukken. De Cantate op de verjaarde Zegepraal bij Waterloo is anders een schoon en treffend stuk; maar zij is, naar ons oordeel, almede niet muzikaal, niet zoetvloeijend genoeg. Onze taal (wij kunnen het niet ontkennen) heeft een' overvloed van medeklinkers. De dichter moet deze eigenschap door kunst, vooral door eene melodieuze versmaat en het rijm, zoeken te verzachten. Dit is, bovenal, noodzakelijk in een zangstuk, en regels als de volgende:

Waar eendragt strijdt, valt 's dwing'lands trots, 
 
't Neêrlandsch meisje scheen de helmpluim 


Der Franschen lelie, trotsch - o Last'raar zelfs van God, - enz.

zijn te hard en moeijelijk voor den zang.
Hoe zeer werkt het rijmelooze in de volgende regels niet mede tot deze stroefheid!

De weduw zoekt vrucht'loos, bij juichende helden, 
Haar' echtvriend; hij bloedde, hij stierf op het slagveld. 
Ons, ons is de zege. 'k Sterf; God! neem mijn gade 
En kind in uw' hoede: zoo riep hij nog luid. 


Waar de Dichteres zich van het volle rijm bediend heeft, rolt ook alles gemakkelijker. Men vergelijke slechts, in het Huwelijkslied op bl. 132, den toezang met het vorige; en wij meenen, dat het stootende in de twee laatste regels van het volgende couplet door het zachte rijm naauwelijks wordt opgemerkt:

Maar schoone, korte Zomernacht! 
Nog naauw verschijnt ge in al uw' pracht, 
Of 'k zie uw' vleug'len reeds gedoopt in 't morgenblozen; 

{==482==} {>>pagina-aanduiding<<}

Een stroom van vuur en purper vloeit 
Langs heel 't gewelf, ja, 't zonlicht gloeit: 
'k Hang 't speeltuig aan een' struik, vol opengaande rozen. 


Deze beide gebreken, welke wij met vrijmoedigheid hebben opgegeven, geven aan de voortbrengselen van onze Dichteres eene zekere gelijk vormigheid, waaruit noodzakelijk iets eentoonigs ontstaat, dat men, vooral in eene verzameling van verzen, niet genoeg kan vermijden.
Eindelijk nemen wij nog de vrijheid, onzer waardige Zangeres in bedenking te geven, of niet vele van hare lierzangen al te lang zijn, en door uitgebreidheid aan kracht en dichterlijk vuur verliezen. Somwijlen is een couplet wel eens wat duister, zoodat men er bij nadenken moet, om den zin te verstaan. Eene herhaalde lezing was voor ons niet eens voldoende bij de volgende regels, welke wij niet begrijpen:

(Bl. 69.) Op 't zilv'ren dons, langs berg en dalen, 
Gekleurd door flaauwe zonnestralen, 
Schept voor uw' geest den tooi der lieve onnoozelheid, 
Die 't jonggestorven kroost moet sieren, 
Waar 't, onbeproefd, mag zegevieren, 
En waar zijn jub'lend lied 't verhevenst zangkoor vleit. 


Enkele geringe feilen, als, bl. 15, zal'ge voor zalige; bl. 22, eeuwige voor eeuw'ge; bl. 40, ge voor gij; bl. 50, zij voor hij, enz. schrijven wij aan de onnaauwkeurigheid van den corrector toe.





Verhandeling over de Interpunctie: behelzende een zeer geleidelijk onderrigt aangaande de gronden en het gebruik dezer hoogstnuttige wetenschap, en opgehelderd door eene menigte voorbeelden; naar het Fransch van den Hooggel. Heere E.A. Lequien, Professor in de Grammatica &c. &c. &c., te Parijs, tweede Uitgave: doch, met vermijding van het Fransche taalëigen, opzettelijk ten gebruike van den Nederlander geschikt. Door J.J. Perk, te Hilversum. Te Amsterdam, bij W. Brave. 1819. In gr. 8vo. 206 Bl. f 1-10-:

Wij deelen den uitvoerigen titel van het alhier aangekon-
{==483==} {>>pagina-aanduiding<<}
digd werk mede; doch moeten onze bevreemding betuigen, 1o. wegens deze uitgave als vertaling uit het Fransch, daar de Franschen juist in het gebruik der ruststippen zeer merkelijk van onze taal verschillen, en wij den Heer perk zeer wel bevoegd oordeelen, om een soortgelijk oorspronkelijk Nederlandsch werk te vervaardigen; 2o. wegens het gebruik op den titel van het onduitsche woord interpunctie, waarvoor wij liever gelezen hadden het gebruik der taalstippen; 3o. wegens de uitvoerigheid van den titel: Verhandeling over ... behelzende ... en opgehelderd enz., en 4o. wegens het zonderlinge van den titel: naar het Fransch ... doch met vermijding van het Fransche taaleigen; dat is, in andere woorden, naar het Fransch van het vermedene Fransch. Van de uitdrukking: Professor in de Grammatica, zwijgen wij.
Hoe slordig de Franschen met deze tusschentaalstippen tot rust te werk gaan, blijkt uit het voorberigt van den Schrijver zelven, die, bij de aanhaling van een' kleinen volzin uit buffon's Natuurlijke Historie van het Paard, in negen uitgaven een aantal plaatsen verschillend getaalstipt gevonden heeft, gelijk hij dan ook van deszelfs Intreêrede elders 72 plaatsen, in 12 kleine bladzijden druks, en in het 1ste boek van den Telemachus, volgens de stéréotype uitgave van didot, in 15 kleine bladzijden druks, 173 verschillende taalstippingen ontmoette.
Dan, hoe gaarne wij gewenscht hadden, dat de Heer perk zelf Schrijver geweest ware, daar hij desniettegenstaande het werk van den Heer lequien had kunnen volgen, zonder daardoor, gelijk nu, in het geval te komen, om hetzelve dikwerf te moeten tegenspreken, wij nemen thans het boek, zoo als het voor ons ligt; en daar de Vertaler de aangehaalde plaatsen uit Fransche Schrijvers tot voorbeeld goed vertolkt, en over het geheel genomen eene vrij gepaste taalstipping gevolgd heeft, moeten wij hem onzen dank betuigen voor de aangewende moeite, waardoor hij inderdaad veel ledigs in dit lettervak heeft aangevuld. Hoezeer toch het gebruik der taal- of ruststippen bij Nederlanders, Duitschers, Engelschen, Franschen en overige Europesche natiën zeer merkelijk verschillen moge, laat zich nogtans de echte wijze uit algemeene regelen tamelijk zeker afleiden; ten zij de een of ander wilde beweren, dat de rustpunten in elke raal, naar gelange van de naauwere of ruimere borstholte der onder-
{==484==} {>>pagina-aanduiding<<}
scheidene landbewoners, verschillen, en het karaktermatige in derzelver klimaat en ligchamelijk gestel gezocht moet worden.
De Schrijver zelf verdeelt zijn werk in 8 Hoofdstukken: 1.) over de komma (,); 2.) de komma-punt (;); 3.) de dubbele punt (:); 4.) de slot-punt (.); 5.) het vraagteeken (?); 6.) het verwondering- of uitroepteeken (!); 7.) het opschorting- of uitlatingteeken (.....), en (8. over de bindstreep (-). Nog een 9de en 10de Hoofdstuk dienen tot opheldering van de namen, in spraakwending gebezigd, en van de alinea, of het beginnen van een' nieuwen regel tot volzin. Eindelijk volgt nog een Aanhangsel van den Vertaler omtrent den zachteren klank der letter c, met het plaatsen der cedille (¸) onder dezelve, het scherpe klankteeken boven de letter e (ʹ), het gebogen klank- of uitlatingteeken, tot verkorting der weggelatene s (^), de letterknotter, of apostrophe, bij de zamensmelting der vokalen ('), het scheidingteeken, of trema, in de klinkers boven de vokalen (˙˙), de vierdubbele komma bij aanhalingen, in andere aanhalingen voorkomende (,, ,,), het starretje, of astérique, tot aanwijzing in aanteekening (*, †, ‡), den wachthouder, overwijzer, of custos, aan den voet eener bladzijde (=), de koppelstreep, of barre de liaison, tot verbinding van woorden (-), de grootere ruststreep, of pause extraordinaire, bij gebrek van rustteeken en echter noodige verpoozing (-), het afdeelingteeken, of paragraaf (§), en eindelijk de cursijsstreep, of ligne italique, tot onderscheidingteeken, om een of ander woord of woorden meer te doen uitkomen. Ieder Hoofdstuk is in velerlei artikelen verdeeld, naar gelange der gevallen, waarin de taalstip tot rust, onderscheiding of kenmerk van afdeeling of beheersching der naam- of werkwoorden dienen moet, en zulks wordt alsdan door gepaste voorbeelden opgehelderd.
Hoezeer wij, over het algemeen, de kunstmatige onderscheidingen des Schrijvers in het gebruik der taalstippen niet kunnen afkeuren, moeten wij echter, aan den anderen kant, de juiste aanmerking des Vertalers ten volle billijken, dat, namelijk, de genoemde stippen geenszins alleenlijk kunnen of moeten dienen tot aanduiding van rust, maar wel degelijk in een' ruimeren zin moeten opgevat worden, als teekenen eener merkbare verandering van toon, hetzij verzachting of verhooging, of ook van verkorting, verlenging, afbreking

{==485==} {>>pagina-aanduiding<<}
of verband van denkbeelden, naar mate iedere kortere of langere zinsnede zulks vordert, waartoe dan ook het Aanhangsel des Vertalers dient. Het hoofddoel der plaatsing van alle taalstippen kan wel geen ander genoemd worden, dan verduidelijking der denkbeelden of begrippen voor den lezer; en hieraan, dunkt ons, moet al het overige getoetst worden. In het gebruik van de alinea, of het begin van nieuwe volzinnen, moeten wij insgelijks van den Schrijver verschillen, en zijn van oordeel, dat dezelve volstrekt niet te pas komen, zoo lang het denkbeeld of begrip, hetwelk voorgedragen wordt, niet vol of geëindigd is, en dus alleenlijk bij de wending eener nieuwe ontwikkeling of redegeving.
Zoo als wij reeds zeiden, er wordt in dit werkje veel goeds gevonden; doch wij blijven, ten slotte, nog aandringen op eene meerdere volmaking ten opzigte onzer Hollandsche taal, welke de Vertaler ons, zoo wij hopen, bij een' tweeden druk zal leveren, wanneer hij, met verandering van den uitvoerigen en zonderlingen titel, dit werkje van den Heer lequien slechts zal behoeven te volgen, en ook met voorbeelden van Hollandsche Schrijvers zal kunnen aanvullen.





Oorkonden uit de Gedenkschriften van het Strafregt, en uit die der menschelijke mi stappen; tot een Vervolg op de belangrijke Tafereelen uit de Geschiedenis der Lijfstraffelijke Regtspleging, enz. Door J.B. Christemeijer. Te Amsterdam, bij J.C. van Kesteren. 1820. In gr. 8vo. VII en 294 Bl. f 3 -: -:

De hier medegedeelde Oorkonden, door den bekwamen christemeijer, zijn op denzelfden trant verhaald als zijne, voorheen door ons beoordeelde, Tafereelen (*). Het komt ons echter voor, dat er vrij wat meer sieraad aan de inkleeding te koste gelegd is, dan in den zoo even genoemden, vroegeren arbeid des Schrijvers. In de beoordeeling daarvan zeiden wij, ‘slechts zelden eenige verfraaijing van stijl te hebben ontmoet, die eene wijziging in den vorm kon doen vermoeden.’ Wij moeten erkennen, die hier zeer

{==486==} {>>pagina-aanduiding<<}
dikwijls te hebben gevonden, en de Schrijver schijnt dit zelf te gevoelen, wanneer hij in de Voorrede erkent, ‘veel aan de naauwkeurigheid, maar doorloopend minder aan de waarheid der Geschiedenis te hebben opgeofferd.’ Dit is ons duister. Naauwkeurigheid is, in dit geval, waarheid, en wordt, in een' bundel van gevallen, die hetzij op geregtelijke akten, hetzij op berigten van geloofwaardige lieden steunen, onmisbaar vereischt. Anders laat men zich door het bevallige der inkleeding van lieverlede tot den geschiedkundigen Roman wegslepen, en van dezen tot het gewone verdichte verhaal is slechts ééne schrede. Hoezeer wij verre zijn van dit laatste af te keuren, en daaraan boven den zoogenaamden geschiedkundigen Roman den stelligsten voorrang toekennen, zoo moeten nogtans scherp afgebakende grenzen, eene diepe klove, het van de ware Geschiedenis scheiden, of de Lezer wordt misleid, en er heeft in dit vak der Letterkunde de grootste verwarring plaats. De redenen, die de Heer christe meijer, in zijne Narede, geeft, komen ons geheel niet afdoende voor. Hij wilde het gevoel zijner Lezeren sparen, hen niet te zeer door harde schokken pijnigen, (bestaat ons geslacht dan uit zulke teêre schepseltjes, dat zij het kwaad niet eens meer bij den naam kunnen hooren noemen?) en toch, van den anderen kant, het afzigtige der misdaad niet in de schaduw stellen. Om een en ander nam hij dus (het zijn 's mans eigene woorden) nu en dan de pen der verdichting te baat, en bezigde somtijds de vrijheid, om zijne tooneelen naar eigene vinding te ontwerpen. Maar dit doel wordt daardoor niet bereikt: want ten slotte moet men dan toch de gruweldaden vermelden, en de krasse tinten, waarmede de Schrijver (kwanswijs in een' droom) den gemoedsangst van den Vadermoorder (bl. 226) schildert,
zullen lieden van zulk een teeder zenuwgestel, als hij zich voorstelt, meer aandoen, dan het eenvoudige verhaal der zaak.
Voor het overige moeten wij, deze in ons oog gewigtige bedenking voorbijgezien, aan het talent van den Heer christemeijer regt laten wedervaren. Hij verhaalt wegslepend. Van de doorgaans bevallige inleiding af tot het ijzingwekkende slot weet hij de aandacht te boeijen, en de nieuwsgierigheid trapswijze meer en meer gaande te maken. Het valt moeijelijk, een zijner verhalen uit de handen te leggen, eer het ten einde is, en - eene hoofdverdienste - zij laten al-
{==487==} {>>pagina-aanduiding<<}
tijd edele, den mensch waardige, indrukselen achter; diep afgrijzen voor het kwade, en eerbied voor den gestrengen Regter der ondeugd boven de starren, die zijnen stedehouder, het Geweten, in ons gemoed ten troon heeft verheven, wien geen sterveling kan ontvlugten, dan de geheel verstokte booswicht, die zijne grootste straf op Aarde vindt in den geheelen dood zijner zedelijkheid. Van deze laatste klasse, nu, zien wij in dit werk weinig voorbeelden. De twee eerste verhalen en het vierde behooren eigenlijk tot dezulke, waarbij de hand der menschelijke Geregtigheid werkzaam was. No. 3 ligt den sluijer voor de verborgenste schuilhoeken van den wellust op, doch met de uiterste kieschheid, zoodat het teederste gevoel door de uitdrukking niet in het minste gekwetst wordt. No. 5 toont (even als No. 4) de onweêrstaanbare kracht des Gewetens ook dáár, waar de misdadiger reeds lang aan den wereldlijken Regter ontsnapt was. Zeer zonderling is, in No. 1, de ontdekking van eenen dubbelen moord, in de nabijheid van eene Hoogeschool in onze Zuidelijke gewesten aan een' aldaar studerenden Edelman gepleegd. Wij keuren het echter niet goed, dat de Schrijver deze Hoogeschool, die geene andere dan Leuven kan zijn, (de éénige, die toen bestond) onder de letter G. vermomd heeft, hetgene voor deskundigen nu aan het verhaal eene inwendige onwaarschijnlijkheid bijzet. Waartoe ook deze noodelooze geheimzinnigheid? Indien het geval
waar is, moet het thans bijna honderd jaren oud zijn; en waartoe dan den naam der Hoogeschool, waarop het gebeurd is, verzwegen? Ook moeten wij aanmerken, dat al de gebruiken op den voet onzer Hoogescholen geschoeid zijn, hetwelk wij twijfelen, of in Braband wel zóó het geval was. De Jonker van roderijcke (zoo ten minste wordt zijn naam opgegeven) gaat in de kersvacantie op schaatsen naar zijne woonplaats. Op den weg derwaarts wordt hij vermoord. Verscheidene onschuldidigen geraken in verdenking: alle worden vrijgeschouwen. Men geeft reeds de hoop op ontdekking verloren, toen een der medestudenten van den Jonker, op de toevalligde wijze, de bewerkers der misdaad ontdekt. Op een dorp iemand moetende spreken, en dien niet t'huis vindende, besluit hij te wachten, en intusschen in de herberg een' brief te schrijven: hij zoekt naar schrijfgereedschap, en vindt in eene lade het handschrift van een blijspel, weleer ter gelegenheid der her-
{==488==} {>>pagina-aanduiding<<}
eeniging van de verdeelde Faculteiten door den Jonker geschreven, door liefhebbers onder toejuiching vertoond, en hetwelk de ongelukkige met zich naar huis wilde nemen, om het ter uitgave gereed te maken, met eenige Latijnsche regels, den zielangst des veegen jongelings uitdrukkende. De vriend van roderijcke geeft het geval aan; en nu blijkt het, dat deze laatstgenoemde in die herberg omgebragt was, om een' anderen moord, aldaar gepleegd, en dien hij toevallig ontdekt had, verborgen te houden. Dit geheele Verhaal is bij uitnemendheid belangrijk, en (wanneer er niet al te veel aan hetzelve ingekleed is) een der treffendste voorbeelden, hoe de straf der Voorzienigheid, al hinkt zij ook, volgens de oude Dichters, toch nooit geheel achterblijft. - Dit zelfde ziet men uit het tweede Verhaal, de blaauwe Ruiter genoemd, hetwelk echter te ingewikkeld is, om
er eene schets van te geven. Ook hier, gelijk in de vier Lepels uit den vorigen bundel, wordt door middel van eenen diefstal een moord ontdekt. Uit den zamenhang der omstandigheden vermoeden wij, dat deze gebeurtenis te Maastricht heeft plaats gehad. Den naam van den blaauwen Ruiter draagt de hoofdpersoon (een onschuldig betigte, maar in wien eene menigte omstandigheden zamenloopen, om hem als misdadiger te doen beschouwen) naar de montering van een Regement, onder hetwelk hij weleer gediend, doch naderhand eene tappersnering begonnen had. Gelijk in het vorige geval, wordt hier de ontdekking der misdaad, doch tevens de redding van een onschuldig huisgezin, uit de zonderlingste aaneenschakeling van omstandigheden geboren. - Het derde Geval, de Galerij der twintig Schoonheden, herinneren wij ons reeds vroeger ergens gelezen te hebben, zekerlijk door den Heer christemeijer medegedeeld. Eene bakkersdochter, eerst Coquette, daarna boeleerster, wordt door een' braven en rijken jongeling uit Gelderland bemind: deze staat op het punt haar te huwen, toen een vriend den armen bedrogenen nog even in tijds waarschuwt, en hem in een stil huis brengt, waar, onder den mantel des nachts en van het diepste geheim, uitvaagsels der sekse, welker afbeeldingen de waardin vertoont, zich zelve heen begeven, om de prooi van rijke wellustelingen te worden. Hier ontdekt hij zijne aanstaande bruid. Wij meenen, dat de inkleeding hier vooral zeer ruim genomen is, hoewel het daarom te aangenamer leest. De

{==489==} {>>pagina-aanduiding<<}
Heer christemeijer legt doorgaans zijne verhalen in den mond van hen, die hem dezelve hebben medegedeeld; hier komen wel drie verhalers te pas; een Amsterdamsch Makelaar, die ook eene Mevrouw, zijne Principale, sprekend invoert, en een Advocaat, zijn vriend, bij hem op een theebezoek zijnde. Deze manier, van de Geschiedenissen te dialogiséren, is zekerlijk aangenaam en belangwekkend, vooral in den bevalligen stijl des Heeren christemeijer; doch wat is nu waarheid? - De vierde Gebeurtenis, de Vrijvrouw (Barones) van Groedenrode, behoort ook in de voormaals Oostenrijksche Nederlanden t'huis. Eene Baronesse, dochter eens braven vaders, doch eener slechte moeder, huwt haren Rentmeester, neemt diens natuurlijke dochter (zonder haar te kennen) tot zich, maar vergiftigt het deugdzame meisje uit jaloerschheid, daar zij aan de liefkozingen des vaders eene verkeerde en snoode uitlegging geeft. Deze ontdekt haar op zijn doodbed de betrekking tot de vermoorde, en van dit oogenblik aan is de ziel der moordenares met de hevigste wroeging vervuld, die zeer sterk en naar waarheid geschilderd wordt. Naderhand gaat zij, uit wanhoop, en na door verkwistingen (ter verdooving van haar geweten) haar vermogen te hebben verloren, in een klooster, wordt daaruit door de Franschen verdreven, geniet nog geene rust, moet op haar zeventigste jaar met zuren arbeid haar brood winnen, en komt eindelijk, door een toeval en eigene aangifte, in handen des Geregts, doch sterft vóór de uitspraak van het vonnis. Hier is het getal der personen, die men laat verhalen, wezenlijk verwarrend. - In het laatste Verhaal wordt een Landschapschilder ten tooneele gevoerd, die, na eene reeks van zonderlinge lotgevallen, in een noodlottig oogenblik zijnen vader vermoordt, en daarna, in de
verschrikkelijke inbeelding, dat dit zelfde lot hem eenmaal van zijnen zoon zal te beurt vallen, dezen en zijne geboorteplaats Manheim verlaat, in Amsterdam eene schuilplaats voor zijne wroegingen zoekt, aldaar met een weldadig man bekend wordt, die hem voorthelpt, maar, door zijne vrouw en zwager opgezocht, deze ontvlugt, scheep gaat, zich in een' storm als den jonas beschouwt, dien de hand der wrake vervolgt, zijne misdaad belijdt, en in Portugal sterft.
De Heer christemeijer heeft bij uitstek de gaaf, (die door den vloed van het vreemde, hetwelk ons overstroomt,

{==490==} {>>pagina-aanduiding<<}
hoe langer hoe zeldzamer wordt) van de echt Hollandsche zeden treffend te schilderen. Hij geeft daarin den thans overledenen loosjes niets toe, en wij verwachten veel goeds in den bundel van gemengde Verhalen, dien hij ons in zijn Voorberigt belooft. Zoo zijn b.v. de inleiding tot de Galerij der twintig Schoonheden (het theebezoek bij den Makelaar), en nog meer die tot den Landschapschilder (de gang naar het koffijhuis, de tooneelen in hetzelve, en de wandeling naar huis) kabinetstukjes, waarin men den Amsterdammer bespeurt, of ten minste den man, die Amsterdam zeer goed kent. Wij doen den Heere christemeijer, als verhaler, onbepaald hulde.





Odille, par Mlle H. van den Bergh. II Tomes. Breda, imprimé chez W. van Bergen et Comp. 1819. 8vo. 381 pag.

Deze Fransche Roman van de hand eener Landgenoote, gelijk naam en plaats aanduiden, behoort niet tot het gewone slag dezer geschriften. Dezelve is, voor het grootste gedeelte, in brieven geschreven, doch moet daarom niet vergeleken worden bij de stukken van richardson, onze wolff en deken en anderen, wier waarde in dezen vorm en in de briefswijze ontwikkeling van een aantal karakters enz. bestaat. Het is hier slechts om de heldin te doen; en die heldin is zekerlijk een vreempje, zoo groot als er ooit eene bestond. Wij willen daarmede toch niet zeggen, dat het een onding, eene overdrijving, eene hersenschim is. Neen, wij zijn nog al met j.j. rousseau van gevoelen, dat het alledaagsche in de karakters, bij het ongewone in de lotgevallen, den middelmatigen Roman kenmerkt. Het komt ons voor, dat de Schrijfster mede niet onbekend is met dien gevoeligen wijsgeer, en in een zeker derde vinden wij overeenkomst tusschen haar stuk en de Julia des eersten. Zeker is een jong meisje van eenen gevoeligen aanleg en levendige verbeelding al een wonderlijk schepseltje, waarvan bij eene afgezonderde leefwijze, onder opzigt eener treurige (sentimenteel-melankolieke) moeder wat zonderlings kan groeijen; en, is zij eenmaal op eenen dooden auteur letterlijk verliefd geworden, dan is het voorwaar geen wonder, dat een zoo lieve, mannelijke oom, al is hij dan ook wat kreupel en niet meer jong, tot geneesheer van die

{==491==} {>>pagina-aanduiding<<}
kwaal ingeroepen, dezelve niet zoo zeer geneest, als veeleer van voorwerp doet veranderen, zelf dat voorwerp wordt. Het verwonderde ons, daarentegen, wel een beetje, dat hij noch mama daarin zoo geheel geen erg hebben; schoon ons, voor het overige, dit gedeelte, en met name ook haar gehouden dagboek, wel het beste bevalt. De stijl is daar dikwijls zeer warm, zeer naïf, zeer fraai, voor zoo verre wij over Franschen stijl mogen oordeelen. Niettegenstaande het boven gezegde, hebben wij toch ook geene bijzondere aanmerkingen op de bijkomende karakters, maar vinden die zeer lief geteekend. En dat alles nog zoo wèl weêr te regt komt, doet ons pleizier: deze afloop is voorzeker de natuurlijkste en beste; ten zij, misschien, dat er eene kleine schaduw op de schilderij ware geworpen, uit hoofde dat al die vroegere dwaasheden haar toch hadden beroofd van het vermogen, om eene gelukkige vrouw en moeder te zijn. Dan, welligt voegde zulk eene aanmerking Mlle de Schrijfster niet. Wij hebben dus, ten slotte, slechts een paar reflecties - of het de gewone lezertjes wel onderhoudend genoeg zal zijn? en, waarom het door eene Hollandsche niet in hare eigene schoone moedertaal is geschreven? Ware het dit, wij stonden er nog wat langer bij stil. Achteraan volgen eenige versjes van Odille, die mede zeer wel zullen bevallen, vooral door de levendige en klare beschrijving in sommige.


De Oudejaars Avond. Het dubbele Schot. Twee Verhalen van H. Clauren. Uit het Hoogduitsch. Te Amsterdam, bij J.C. van Kesteren. In gr. 8vo. 172 Bl. f 1-16-1

Een verhaal uit de Feënwereld of de Feëntijden! en alzoo van goede zedelijke strekking? Niet alzoo voor 't minst, als wij verlangen zouden bij het overbrengen van zulke vreemde sprookjes op onzen vaderlandschen grond. Een goedhartig meisje raakt door hare weldadigheid, tot haar geluk of ongeluk, met de Koningin der stille wateren bekend; eene Nixse, die haar en harer zuster eenen wensch vervult; deze laatste koos rijkdom, maar de eerste de gave om de wezenlijke ongelukkigen en armen steeds te kunnen helpen. Na eenig tijdsverloop brengen beide de meisjes der Tooveresse hare ge-
{==492==} {>>pagina-aanduiding<<}
schenken terug: zij werden geene van beide er gelukkig door. Bij de eene ging dit zeer natuurlijk toe; maar ook de andere werd in hare goede oogmerken miskend, en zij ging de harer sekse gestelde palen te buiten; zij had willen heerschen. De Toovergodin leidde nu echter beide meisjes tot het huwelijk, en maakte haar rijk en gelukkig - Het dubbele Schot is een verhaal van nog ongelijk minder belang. Het is de aangekondigde en volbragte wraak, die, ja, wel door een trotsch, ellendig wijf verdiend, maar jegens haren man voor het minst niet zeer edelmoedig was. Ook kunnen wij niet zeggen, dat er in de karakterschetsen, en voorbereidselen tot dat tweemaal schieten, iets is, dat ons bijzonder bevalt of uitlokt. Wij zouden alzoo ons wel zeer vergissen, zoo een sterke aftrek den uitgever en vertaler bijzonder aanzette tot het opzoeken van meer van soortgelijk gehalte op Duitschlands, ook in dezen, vruchtbaren grond.


Spiegel voor Meisjes, of nuttig en aangenaam Leesboek voor jonge Dochters; vrij gevolgd naar den vierden Hoogduitschen Druk, van J.G. Reinhardt. IIde Stukje. Te Rotterdam, bij J. Hendriksen. In kl. 8vo. 151 Bl. f :-9:

Zeeven en zestig verhalen, gesprekken of zedelessen, van gemengden inhoud, en allezins gelijksoortig met die van het eerste Stukje. Onder dezelve trok vooral onze aandacht No. 45, met het opschrift: Een middel, waardoor men, zonder gevaar, de kinderziekte kan bekomen; verhalende de welge slaagde poging van eenen Predikant, om de inenting der koepokken zijner landgemeente aan te prijzen; waarbij ons echter bevreemdde te lezen, dat een der kinderen aan deze kunstige pokken gestorven was, hetwelk men echter had verwaarloosd. Dit is wel buiten voorbeeld, gelooven wij; het voegt dus niet in een verzierd verhaal. Lazen wij eene echte geschiedenis, dan zouden wij nog niet zeggen: het kind stierf aan de koepokken; maar liever denken, het was niet onsterfelijk, of voor andere ziekten veilig, terwijl het gekoepokt was; ten zij er duidelijke blijken waren, dat juist de koepok den dood veroorzaakt had.






{==493==} {>>pagina-aanduiding<<}

Boekbeschouwing.

Geschiedenis der Menschheid naar den Bijbel, door Herman Muntinghe. XI Deelen.

(Vervolg en slot van bl. 455.)
[Xde Deel.] Het was noodig, dat de leer van Jezus, na zijn verscheiden van de aarde, trapswijze ontwikkeld werd. Zulk eene ontwikkeling der Goddelijke onderwijzingen was altijd gebezigd, en diepgewortelde vooroordeelen maakten dezelve, ten aanzien van die van Jezus, ook zeer tot behoefte. Zijne wijsheid straalde bijzonder door in de keus der mannen, door welke Hij zijne leer liet uitbreiden en ontwikkelen, en die Hij nam uit de leerlingen van Joannes den Dooper; uit den, in het oog der waanwijzen, onnoozelen middelstand; uit de bevooroordeelden zelfs; terwijl hun natuurlijk bestaan niet alleen, maar ook hun zedelijk karakter borg bleven voor hunne goede trouw in het overleveren van huns Meesters leer. Even zoo veel wijsheid bewees Hij in de vorming van deze mannen voor hun beroep, in de keus van twaalf bijzondere vertrouwelingen tot dit einde, en in de bijzondere vorming wederom van deze, en het onderwijs aan hen zoowel als aan de andere, zoowel vóór als na zijne opstanding, tot aan zijne hemelvaart; terwijl ook de Pinkstergebeurtenis zeer doeltreffend was, en de overgang van Paulus tot het Evangelie niet anders dan ten uiterste belangrijk voor de bevestiging van het geloof aan deszelfs waarheid wezen kon.
Deze Apostelen hebben de leer van Jezus verkondigd in eenige redevoeringen en brieven; geen zamenstel van Godsdienstleer aan de menschen voorgehouden, zoo min als hun Meester; maar, gelijk deze, datgene telkens verkondigd, wat bij voorkomende gelegenheden

{==494==} {>>pagina-aanduiding<<}
door de omstandigheden vereischt werd; en zulks met bewonderenswaardige wijsheid, beleid, en bescheidene vrijmoedigheid. Schoon door den H. Geest, naar Jezus belofte, geleid, schreven en spraken zij echter menschelijk. De Godheid zorgde slechts, ‘dat zij zich in zaken, den Godsdienst betreffende, aan geene dwaling schuldig maakten, hetzij door eene tegen de waarheid strijdende voorstelling der Evangelische geschiedenis, hetzij door eene voordragt van leerstukken, welke tegen den geest des Christendoms inliepen.’ [Schoon - dit hadden wij er gaarne bijgevoegd gezien - de form, waarin deze leerstukken voorgedragen werden, wederom gedoogd werd veel te hebben van het tijdelijke en plaatselijke.] Paulus, geen ander woord er voor hebbende, zeide, dat de Schrift des O.V. door God ingegeven is; en de Godgeleerden hebben daarom ook, reeds van ouds aan, deze hulp van God, door welke Hij voor de onfeilbaarheid der H. Schrijvers in zaken van den Godsdienst gezorgd heeft, met den naam van ingeving benoemd; welk woord men onschuldig kan gebruiken, indien men er geene te ver gedrevene denkbeelden mede zamenvoegt.
Er zijn velerlei, zich van zelve aanbiedende, gronden, om welke de Apostelen, in de leer, van Jezus niet konden, niet konden willen verschillen. [Hier volgt eene stukswijze vergelijking van de leer der Apostelen met die van Jezus. En nu verwonderde het ons, dat wij geene aanwijzing vonden, in hoe verre de Apostelen de leer van Jezus Goddelijke natuur wijder ontwikkeld hebben, dan Jezus (zie Deel IX, bl. 69) bij zijne omwandeling op aarde had kunnen doen; namelijk in zoo verre, dat door hunne voordragt het denkbeeld van eene eigenlijke ondergeschiktheid aan den Vader wegviel; in tegendeel wel opgaaf van plaatsen, die alle even zoo sterk ons op het denkbeeld dezer ondergeschiktheid brengen, als de uitspraken van Jezus zelven doen. (De twee voorname plaatsen toch, Rom. IX:5 en 1 Jo. V:20, worden onderscheiden opgevat, en kunnen dus in eene

{==495==} {>>pagina-aanduiding<<}
zaak van geschil niet bijgebragt worden.) Merkwaardig, daarentegen, was ons, bl. 94, deze uitdrukking des Hoogl., bij gelegenheid der opgaaf van de leer der Apostelen omtrent den persoon des Heeren: ‘Zoo was Gods Zoon, reeds lang voordat Hij mensch werd, reeds van eeuwigheid, welligt vóór andere wezens, (welligt zeg ik - voegt de Hoogl. er bij - want hier vind ik eene diepte, waarin ik niet wagen durf zelfs mijn oog te slaan) het beeld des Onzienlijken: zoo was Hij reeds toen diegene, in welken het eindige den Oneindigen aanschouwen, door welken het eindige zich met den Oneindigen verbinden kon,’ enz. Ook ware hier de plaats geweest, om van 1 Cor. XV:24-28 te handelen, en aan te wijzen, dat Paulus daar geene ondergeschiktheid van Jezus aan den Vader leert. Dit wordt echter vergoed door hetgene wij over deze uitspraak D. IV. bl. 206 lezen, alwaar de Hoogl. haren zin zeer eenvoudig en natuurlijk opvat en opgeeft, onder anderen in deze bewoordingen: dat ‘de Zoon aan het eind der dingen, na aflegging van alle zoodanige heerschappij, als Hij tot nog toe gevoerd had, zich voegen zal in de rij der onderdanen van den Opperkoning, die Hem te voren alle dingen ter bestiering onderworpen had.’]
Het hoofddoel van Jezus leer was de bevordering van waar geluk, door ware deugd; en de geschiedenis heeft ook geleerd, dat alle, die de leer van Jezus van harte geloofden en zochten op te volgen, daardoor, niet alleen in hun uiterlijk leven en gedrag, maar ook vooral in hun inwendig bestaan, in hunne gezindheden, beginsels en bedoelingen, eene zoodanige zedelijke verbetering ondervonden, als nooit eenige vroegere of latere wijsgeerige leer heeft kunnen te weeg brengen. Er is ook na de invoering van het Christendom in hetzelve veel verbastering ontstaan; echter heeft er in de eerste eeuwen des Christendoms bij de Christenen altijd veel meer ware deugd bestaan, dan er bij de Heidenen was. Verslapte deze deugdijver ook naderhand, dit kwam doordien de leer des Christendoms den belijderen minder

{==496==} {>>pagina-aanduiding<<}
bekend was, of met vele onzuivere denkbeelden werd vervuld. Maar duidelijker inzigt in die leer heeft, niettegenstaande dit, met ware deugd, blijkens de geschiedenis, altijd in evenredigheid gestaan.
Dergelijks leert de geschiedenis ook ten aanzien van de bevordering des maatschappelijken geluks en dat der volken, door de leer des Christendoms. Het zij zoo, dat dit veelvuldig gemisbruikt is: heilzame artsenij kan, in de hand des onbekwamen geneesmeesters, ook ten vergif worden; en het Christendom heeft toch veel aanleiding tot zedeloosheid afgeschaft, vele weldadige inrigtingen te weeg gebragt, en deszelfs onderwijs is doorgedrongen tot alle klassen van menschen. Het heeft, hoezeer de middelen tot deszelfs uitbreiding dikwerf de verkeerde waren, den eersten grond gelegd tot de beschaving der ruwe volken, aan welke het verkondigd werd; en bijzonder komt deszelfs invloed op volksgeluk uit, na de tijden der Kerkhervorming. Dat deszelfs heilzame uitwerkingen nog niet algemeener zijn, komt door steeds voortdurende miskenning van en gedeeltelijken haat tegen hetzelve; ook doordien deszelfs leer slechts als wetenschap wordt behandeld. En ten aanzien der volken, tot welke zij nog niet is doorgedrongen, mag men de toekomende wereld en de tegenwoordige zeer wel zamenvoegen. Deze zaak echter voor ons een geheim blijvende, hebben wij, ten aanzien van de bewoners dezer aarde, slechts in het oog te houden, dat God, ten opzigte van de verdere uitbreiding des Christendoms, en dus ook van het nut, dat hetzelve verspreiden kan, denzelfden langzamen gang gaat, dien Hij doorgaans houdt, en in de zedelijke opvoeding des menschdoms door den Godsdienst steeds gehouden heeft; terwijl wij toch duidelijke beloften hebben, dat de kennis des Heeren ééns de aarde vervullen zal, de tijd van welke vervulling reeds, in onderscheidene wenken, als sterk naderende, schijnt te worden aangekondigd.
[Nu volgt eene opgaaf van de geschiedenis des Jood-
{==497==} {>>pagina-aanduiding<<}
schen staats, van den dood van Herodes, bijgenoemd den Grooten, tot aan deszelfs ondergang; maar welke opgaaf geen uittreksel gedoogt.]
Door dezen ondergang, echter, ontstonden wezenlijke voordeelen voor het Christendom. Alles werd er stipt door vervuld, wat onze Heer te dezen aanzien had voorspeld, en zoo werd de waarheid en Goddelijkheid zijner zending bevestigd. De Christenen verloren er eenen voornamen vijand door. De Christenen, bij gelegenheid van dien ondergang gevlugt, hebben waarschijnlijk niet weinig toegebragt tot verbreiding van het Evangelie. God handhaafde door hen de waardigheid van zijnen Zoon, en - een zeer belangrijk oogpunt, waaruit men die gebeurtenis beschouwen moet! - met den Tempeldienst moesten der Joden zinnelijke verwachtingen verdwijnen.
De gevolgen, uit het geheele werk afgeleid, zijn 1o. De Bijbel is een boek, hetwelk in de geschiedenis der ontwikkeling van den menschelijken geest van zeer groot belang is. 2o. De Bijbelsche geschiedenis heeft dit zeer duidelijk inwendig bewijs van waarheid, dat zij altijd overeenstemt met de onderscheidene trappen der natuurlijke ontwikkeling van den menschelijken geest. 3o. De Bijbel geeft ons berigt van de wijze der zedelijke opvoeding van het menschdom door den hemelschen Vader, en bevat derhalve inderdaad eene eigenlijke openbaring van God aan het menschdom. 4o. Volgens den Bijbel heeft God zich in de opvoeding van het menschdom altijd zeer wijs en goedertieren geschikt naar deszelfs onderscheidene vatbaarheid. 5o. Geene tegenkanting heeft immer het ontwerp van opvoeding des menschdoms, hetwelk God gemaakt had, kunnen vernietigen: alles, in tegendeel, wat er gebeurde, is aan de uitvoering daarvan dienstbaar geweest.
Het geheele werk wordt door een volledig Register gesloten, hetgene het XIde Deel uitmaakt.







{==498==} {>>pagina-aanduiding<<}

Annales Academiae Groninganae 1817-1818. Petro Driessen, Rectore Magnifico, Theod. van Swinderen, Actuario. Groningae apud J. Oomkens. 1819. 4to. maj. f. f 6-:-:

Het deel der Jaarboeken van de Groninger Hoogeschool, dat wij hier aankondigen, bevat, behalve de gewone Series Lectionum van Groningen, Franeker en Deventer, en de oordeelvellingen der onderscheidene Faculteiten over de ingezondene prijsverhandelingen, met de opgave der nieuwe prijsvragen en de lijst der verdedigde inaugurele Dissertatiën, drie Oratiën van de Heeren Professoren driessen, de wal en amersfoort, en vier Prijsverhandelingen van de Studenten de groot, pareau, muntendam en cock.
De Rectorale Oratie van den Hoogleeraar driessen bevat een betoog, dat, en op welk eene wijze, de uitbreiding van de beoefening der natuurkundige wetenschappen aan de Hoogeschool van Groningen moet aangewend worden ter bevordering van het algemeen welzijn der burgers.
Na eene zeer passende inleiding, waarin de bejaarde Redenaar met jeugdig vuur van den verloopenen tijd spreekt, en dankbaar de weldaden erkent, hem door de Goddelijke Voorzienigheid, gedurende zijne lange letterkundige loopbaan, bewezen, gaat hij tot de eigenlijke behandeling van zijn onderwerp over, dat ieder zeker even geschikt zal vinden voor den dag en voor de plaats, als voor den stand des Redenaars.
Hij begint zijn betoog met eene herinnering van den invloed der natuurkundige wetenschappen op onzen eerbied voor den Schepper, en de daarmede in verband staande of hieruit voortvloeijende gevoelens, en roemt nu de meerdere hulpmiddelen des tegenwoordigen tijds boven den vorigen, ter uitbreiding der natuurkundige

{==499==} {>>pagina-aanduiding<<}
wetenschappen, en de glansrijke uitzigten, die de toekomst hierin oplevert.
De Redenaar dringt er vervolgens op aan, om de nog onbekende krachten van de voorwerpen der Natuur, die het Vaderland oplevert, zoowel uit het Dierlijk als Plantaardig en Delfstoffelijk rijk, ja ook zelfs de lucht, die ons omringt, en de zee, die onze landen bespoelt, vlijtig te onderzoeken; en spreekt bij die gelegenheid van de steenen en versteeningen, die de, bij Groningen gelegene, Hondsrug in zulk eene menigte oplevert, de veengronden, die ons brandstof geven, de menigvuldige in het veld groeijende planten, die nog tot huishoudelijk en geneeskundig gebruik zouden kunnen worden gebezigd. Met hartelijk genoegen hebben wij hier den regt vaderlandschen wensch van den beroemden Spreker beaamd, dat er op iedere vaderlandsche Hoogeschool eene verzameling zoude zijn van alle inlandsche voortbrengselen, die in den kring dier Hoogeschool gevonden worden, opdat er zoo eindelijk, door aller zamenstemming en zamenwerking, eene Natuurlijke Geschiedenis des geheelen Vaderlands konde bewerkt, en tot nut der ingezetenen, der Fabrijken en Trafijken, van den Landbouw vooral, die hoofdbron van ons bestaan, gebezigd worden. En zoo vindt dan de Redenaar van zelven eenen gemakkelijken overgang, om over den invloed der natuurkundige wetenschappen op deze takken van onze volksvlijt te spreken, en zijnen wensch te uiten, dat er op alle Hoogescholen openbare lessen in de volkstaal gehouden wierden voor alle klassen en standen van burgers, om den weldadigen invloed dezer wetenschappen in de fabrijken en de werkplaatsen te verspreiden; gelijk reeds de lessen over de Landhuishoudkunde den Redenaar het heerlijkste verschiet opleveren voor de meerdere toepassing van de beginselen der Natuurlijke Historie, der Kruidkunde, der Schei- en Natuurkunde op den bloei van den Landbouw, en op het ontginnen van nog woest liggende velden.

{==500==} {>>pagina-aanduiding<<}

Met grond wekt dan ook de Redenaar zijne Toehoorders, hen vooral, die in hooge betrekkingen de belangen des Vaderlands verzorgen of eenmaal verzorgen zullen, op, het niet beneden zich te rekenen, om de Akademische lessen der Hoogleeraren in deze vakken, ook na het verlaten der Hoogescholen, ijverig bij te wonen, bijzonder hen daartoe op het voorbeeld van onzen Koning wijzende, die, gedurende zijn verblijf te Berlijn, altijd een der getrouwste en oplettendste toehoorders was bij de lessen van den beroemden hermbstädt.
De Redevoering eindigt met eene vermelding van de lotgevallen der Hoogeschool, gedurende het afgeloopene jaar, en de bij zulke gelegenheden gewone aanspraken, die wij intusschen met zeer veel genoegen gelezen hebben, (bijzonder ook het verhaal van het heugelijk verblijf van Z.M. te Groningen) en welke, met de geheele Redevoering, eene nieuwe parel hechten aan de onverwelkelijke kroon van den beroemden Redenaar. Wij zouden het, om verschillende redenen, zeer wenschelijk oordeelen, dat dit belangrijk stuk in het Nederduitsch vertaald wierde.
De Verhandelingen van de Heeren de groot en pareau hebben beide tot onderwerp eene geschiedenis van de verhuizingen der Hebreërs buiten hun vaderland, tot de tijden, welke de verwoesting van Jeruzalem door de Romeinen het naast voorafgaan, met eene opgave van de oorzaken, welke dezelve hebben te weeg gebragt, en eene beschrijving van de landen en plaatsen, waar deze verhuizingen geschied zijn.
De Verhandeling van den Heer muntendam bevat eene verklaring van de Rede, door den Zaligmaker gehouden met de Joden, zoo als ons deze door Joannes is te boek gesteld, H. V:17-47.
Die, eindelijk, van den Heer cock handelt over het doel der straffen, zoo uit den aard der zaak, als volgens de leer der Romeinsche Regtsgeleerden.
De Heeren de groot en muntendam zijn

{==501==} {>>pagina-aanduiding<<}
Kweekelingen der Groninger, de Heeren pareau en cock der Utrechtsche Hoogeschool; allen strekken deze Verhandelingen tot groote eer.
De Redevoering van den Hoogleeraar de wal, bij eene gelijke gelegenheid, als die van den Hoogleeraar driessen, te Franeker uitgesproken, handelt over de beroemde Regtsgeleerden van Vriesland, en levert eene belangrijke bijdrage tot de letterkundige geschiedenis van ons Vaderland, en, als zoodanig, ter handhaving van onzen roem in dit vak. Daar wij intusschen vernomen hebben, dat deze Redevoering, voorzien met een aantal aanteekeningen van den geleerden Schrijver, afzonderlijk zal worden uitgegeven, zoo hopen wij op dit belangrijk stuk bij eene nadere gelegenheid nog eens terug te komen, en spoeden ons dus tot het laatste, in dezen bundel voorkomende, stuk, de Redevoering van den Hoogleeraar amersfoort.
Deze heeft ten onderwerpe de populariteit van den Christelijken Godsdienst, en is uitgesproken bij gelegenheid van het aanvaarden der Godgeleerde professie aan het Athenaeum te Franeker. De Redenaar opent dezelve met eene vermelding van de verandering van zijn studievak, (hij doceerde te Harderwijk de Oostersche letteren) en den wensch, dat die letteren in ons Vaderland mogen blijven bloeijen. Hij doet daarop hulde aan de nagedachtenis van zijnen onlangs overleden' Broeder, die ook te Franeker een gedeelte zijner letteroefeningen had volbragt. Daarop verklaart de Redenaar eerst, wat hij door populariteit in den Godsdienst verstaat; te weten, dat dezelve duidelijk en eenvoudig zij, ten opzigte van de leer zelve, aangenaam aan het volk, door de gemakkelijkheid van het opvolgen van deszelfs voorschriften, en heilzaam in de uitwerkselen; en bewijst vervolgens, dat deze drie kenmerken in den Christelijken Godsdienst vereenigd gevonden worden. - Wij hebben ook deze Redevoering met genoegen gelezen, en twijfelen niet, of de aanwinst van

{==502==} {>>pagina-aanduiding<<}
dezen verdienstelijken Hoogleeraar zal het gemis van zijnen beroemden voorganger bij het Athenaeum te Franeker op de gunstigste wijze vergoeden.





Bijbelsche Dogmatiek des Ouden en des Nieuwen Testaments, of Kritische Voorstelling der Godsdienstleer van het Hebraïsmus, het Jodendom en het oorspronkelijk Christendom. Door W.M.L. de Wette, gewezen Hoogleeraar der Godgeleerdheid te Berlijn. Met ophelderende en wederleggende Aanmerkingen uit het Hoogduitsch vertaald door C. van Epen, Leeraar der Hervormden te Veendam. Isten Deels 1ste Stuk. Te Groningen, bij W. Wouters. 1820. In gr. 8vo. XI, XXIV en 272 Bl. f 2-4-:

Het kan, in den eersten opslag, aan sommigen vreemd voorkomen, dat een Leeraar der Hervormden in ons land eene Bijbelsche Dogmatiek, in Duitschland uitgegeven en geheel in den aldaar heerschenden nieuwerwetschen geest opgesteld, heeft begonnen te vertalen. Worden er dan niet reeds maar al te veel schriften van allerhande soort uit het schrijfzieke Duitschland in onze moedertaal overgebragt? Waarom en tot wat nut biedt men ons publiek een werk aan, waarin al het wezenlijke van onzen geopenbaarden Godsdienst wordt weggefilozofeerd, en er niets dan eene ijdele schaduw van wordt overgelaten; een werk van eenen de wette, een' der ijverigste en stoutste Neologen, die den ganschen Pentateuchus tot een mythisch gedicht heeft willen verdraaijen, en door dit dolle denkbeeld aan meer dan éénen zijner Duitsche mede-Neologen zelve mishaagd heeft? En zoodanig een werk wordt door een Hervormd Leeraar vertaald en uitgegeven! Het is waar, deze heeft er niet alleen ophelderende, maar ook wederleggende aanmerkingen bijgevoegd; dan, is het toch niet gevaarlijk, het vergift aan velen in handen te geven, schoon

{==503==} {>>pagina-aanduiding<<}
men er eenig tegengift tevens bij gegeven heeft? Zal bij sommigen het eerste niet werken, en het andere ongebruikt blijven? - Hoe veel schijn dergelijke bedenkingen ook hebben mogen, wij voor ons, wel verre van des Vertalers onderneming te misprijzen of af te keuren, vinden dezelve lofwaardig, en, in vele opzigten, zeer nuttig. Trouwens, hoezeer de Neologische denkbeelden, die in het naburig Duitschland heerschen, bij ons, gelukkig, niet veel opgang maken, sommige derzelve, echter, afzonderlijk beschouwd, komen den een' en anderen nog al zoo onaannemelijk niet voor, en hebben zelfs iets aangenaams, iets bevalligs, iets zeer aanbevelenswaardigs, zoodat men al ligt gevaar loopt dezelve aan te nemen, daar men niet ziet, waarheen ze kunnen leiden, en hoe men, door dezelve als door dwaallichtjes geleid, van lieverlede op bedriegelijke bijpaden geraakt, en meer en meer zich van den waren weg verwijdert. Maar in deze Dogmatiek van de wette vindt men al de Neologische denkbeelden in derzelver zamenhang, en tot een geheel in eene systematische orde bijeengebragt. Nu kan men ze alle, als ware het, in ééns overzien, en zich ten volle overtuigen, hoe verre dezelve doen afdwalen. Ja, voor den onbevooroordeelden, den kundigen, den verstandigen beminnaar van den geopenbaarden Godsdienst, onder ons, brengt dit werk zijne wederlegging met zich: het bevat geen vergift, waarvoor hij zich behoeft te wachten; of liever, hij ziet met eenen opslag van het oog, hoe gevaarlijk, hoe doodelijk dat vergift is, en hij heeft geen tegengift noodig. Daar, echter, ieder, in wiens hand dit werk komen kan, geenszins zoo volkomen in zich zelven beveiligd kan gerekend worden, heeft de Vertaler, die ook, uit hoofde van den post, dien hij bekleedt, zoodanig een werk niet wel zonder aanmerkingen in het Nederduitsch kon overbrengen, er zeer voorzigtig, overal waar het te pas kwam, wederleggingen bijgevoegd. - Dan, laat ons den Vertaler zelven hooren, om des te
beter aan zijn oogmerk hulde te doen.

{==504==} {>>pagina-aanduiding<<}
In zijn lezenswaardig voorberigt, na den geest van het werk onbewimpeld aan den dag gelegd te hebben, brengt hij deze vraag voor: of het werk, over het geheel en in deszelfs geest aangemerkt, vertaling en aanprijzing verdiende? En hij antwoordt volmondig: Neen! maar wie, zegt hij daarop, zal beweren, dat de vertaling van zoodanig een werk, met wederleggende aanmerkingen, daarom nutteloos zou zijn? Immers dan ware de poging tot verdediging van den Christelijken Godsdienst tegen schriften, die denzelven bestrijden, over het algemeen nutteloos? En hoe kan dat beter en duidelijker geschieden, dan door de vertaling van zulke schriften, met bijgevoegde wederleggende aanmerkingen? - Indien men alverder vraagt, gelijk ieder oplettend vriend der waarheid natuurlijk vragen zal, of er dan niets goeds en bruikbaars in dit werk gevonden worde, zoo antwoordt de Eerw. van epen: Ja! Buiten de form, die zeer bruikbaar is voor eene Bijbelsche Dogmatiek, en tot het vervaardigen van eene betere kan opleiden, is het in meer dan één opzigt bruikbaar. En dit bruikbare brengt hij tot deze drie hoofdpunten: 1. om ons te doen zien, hoe verre de Neologische denkbeelden vervoeren kunnen; 2. omdat het werk, ondanks zijne Neologische strekking, ook veel goede bouwstof voor eene Bijbelsche Dogmatiek oplevert, en vele schriften opgeeft, die bij de bearbeiding derzelve in aanmerking komen; 3. omdat de vriend der waarheid, door de beschouwing van dit zoo kunstmatig, geleerd en methodiek
geschreven, maar niettemin los en stout opgesteld werk, het ongeloof in zijne beperkte kracht en zwakheid zal aanschouwen, en zich levendig in zijn Christelijk geloof zal versterkt gevoelen.
Na het voorberigt des Vertalers volgt de voorrede van den Schrijver, waarin hij den aard en de inrigting van zijn werk opgeeft, benevens een overzigt van den inhoud des geheels, waarvan wij thans een gedeelte vertaald ontvangen. Het werk zelf begint met eene uitvoerige voorbereiding, waarvan de eerste afdeeling is eene anthropologische voorbereiding, of beschouwing

{==505==} {>>pagina-aanduiding<<}
van den aard en de behoeften des menschen, voor zoo verre de Schrijver daarop zijne Bijbelsche Dogmatiek wilde bouwen, en waarin alles op de leest der nieuwerwetsche wijsbegeerte geschoeid is. De tweede afdeeling wordt genoemd Heuristische voorbereiding, welke zeer duistere en eenigzins barbaarsche benaming door den Vertaler aldus wordt opgehelderd: ‘Heuristiek is, over het algemeen, uitvindingskunst, op den Godsdienst toegepast; die kunst, om de leerstukken van denzelven op te zoeken in de formen, waarin hij zich vertoont.’ In deze afdeeling, dan, worden die leerstukken alle uit menschelijke bronnen geput. Na deze voorbereiding wordt het werk in twee hoofddeelen verdeeld, waarvan het eerste handelt over den Godsdienst des Ouden Verbonds, of het Hebraïsmus en het Jodendom; het tweede over den Godsdienst des Nieuwen Verbonds, of het Christendom. Het eerste deel wordt, na eene historisch-kritische inleiding over de geschiedenis en de bronnen van het Hebraïsmus en het Jodendom, in twee grootere afdeelingen gesplitst; zijnde de Dogmatiek van het Hebraïsmus, en de Dogmatiek des Jodendoms. De Dogmatiek van het Hebraismus begint met Abraham, van wien, volgens de wette, de Hebreërs niet slechts den oorsprong huns volks, maar ook van hunnen Godsdienst afleiden, en eindigt met de Assyrische en Babylonische gevangenschap. Dezelve wordt gebragt tot deze hoofdpunten: de leer aangaande God en de Engelen, de leer omtrent den Mensch, de Theocratie of Godsregering, en de hoop op eenen Messias. Het vertaalde gedeelte gaat niet verder. Dus blijft er nog over de Dogmatiek des Jodendoms, of van de Joden sedert hunne ballingschap tot op Christus, en de Dogmatiek van het Christendom; en deze beide stukken wilde de Vertaler in één volgend deel bevatten, waarmede het werk compleet zal zijn. Het zou ons, echter, niet verwonderen, indien zijn Eerw. bij
het bewerken ondervond, dat het beter ware, het overige in nog twee deelen uit

{==506==} {>>pagina-aanduiding<<}
te geven, waarvan dan, natuurlijk, het laatste het grootste zou zijn. Althans wij verwachten, dat hij nog zeer veel zal hebben aan te merken, en hopen, dat hij, uit hoofde van het groot belang zijner onderneming, zich niet te veel bekorten zal.
Wat nu zijne aanmerkingen betreft, dezelve zijn van tweederlei aard, ophelderende en wederleggende. De eerste zijn op vele plaatsen noodzakelijk, daar men sedert eenigen tijd in Duitschland vele voor ons onverstaanbare woorden en uitdrukkingen gebruikt, meestal uit de nieuwerwetsche wijze van filozoferen genomen. De wederleggende aanmerkingen zijn de uitvoerigste, zoo als zij ook moesten zijn. Dezelve ademen eenen onpartijdigen, oplettenden, voorzigtigen, verstandigen, onderzoekenden geest, en zijn meer of min uitvoerig, naar gelange van den aard der onderwerpen zelve. Zoo heeft ons, b.v., zeer behaagd de meerdere uitvoerigheid, waarmede de Vertaler het denkbeeld wederlegt, volgens hetwelk de verwachting van eenen Messias niet anders zou zijn dan het uitwerksel van eene mengeling van melancholie en volkstrots, van verbeelding en dweeperij, niet vroeger dan na de scheuring des rijks ontstaan; een denkbeeld, dat den ouden Joodschen en tevens den Christelijken Godsdienst van al deszelfs waardigheid op eenmaal berooft. - Dat hij zijne aanmerkingen terstond onder den tekst geplaatst heeft, keuren wij volkomen goed. Dit is voor den lezer de allezins gemakkelijkste wijze.
Wij wenschen den waardigen man den noodigen lust, tijd en krachten toe, om zijne gewigtige taak volledig af te werken, en mogen niet twijfelen, of hij zal, in het gunstig vertier van het reeds uitgegevene, alle aanmoediging daartoe vinden.






{==507==} {>>pagina-aanduiding<<}

Redevoeringen en Verhandelingen. Door R. Koopmans. II Deelen. Te Amsterdam, bij de Wed. G. Warnars en Zoon. 1820. In gr. 8vo. Te zamen 628 Bl. f 5-15-:

Tot de uitgave van het laatste Deel van dezen arbeid des Hoogleeraars bij de Kweekschole der Doopsgezinden stelden wij uit van deze Redevoeringen en Verhandelingen vereerende melding te maken. Er was toch geene reden om onze aanprijzing te verhaasten wegens dezen bundel van stukken, bevorens bij hunne voordragt in Felix Meritis door velen met goedkeuring gehoord, en, voor het meerendeel althans, niet onbekend aan Lezers van ons Maandwerk, waarin, of in het Magazijn van Wetenschap, Kunst en Smaak, nagenoeg alle in der tijd volgaarne zijn opgenomen. Hierom ook mogen wij ons thans bekorten; een breedvoerig verslag wegens den inhoud overbodig achtende, en het daarvoor houdende, dat het publiek gevoelen in ons Vaderland alreede gunstige uitspraak heeft gedaan over deze pennevruchten van den Hooggel. koopmans. Wij ten minste vonden dezelve bij de herhaalde proeve zeer smakelijk, en zagen haar gevalliglijk op een' en denzelfden disch ons voorgezet en bekwamelijk gerangschikt, met tusschenvoeging van een' en anderen keurigen schotel de tafel verrijkt, en bovendien het oude hier en daar met eene saus overgoten, blijkbaar van lateren dag en bewerking. Dit los en waarlijk gepast verband zal een bevoegd beoordeelaar voorzeker niet miskennen, die met ons de moeite neemt, alleen den hoofdzakelijken inhoud na te gaan.
In het eerste Deel ontmoeten wij verscheidenheid van stoffe, die tot het vak der Wijsbegeerte van den ouden of lateren dag te huis behoort; in het tweede werd geplaatst, wat tot den bepaalderen titel van goeden smaak gebragt kan worden.

{==508==} {>>pagina-aanduiding<<}

Deel I opent met eene Redevoering over pyrrho, den Stichter van het Scepticismus, of overdrevene Twijfelarij, en eindigt met zeno en epicurus; waarbij, in afzonderlijke stukken, over de Hartstogteloosheid (απαθεια) der Stoïcijnen, de vergelijking van hunne Zedeleer met die van epicurus, en, ten slotte, over de Wet der Rede gesproken wordt, naar aanleiding eener voorname plaats van cicero, door lactantius voor ons bewaard. Tusschen deze Redevoeringen, tot de oude Wijsgeeren en hunne Scholen betrekkelijk, en wel terstond na de eerste, volgt een drietal Verhandelingen (II-IV) over de Eenheid in het Geschapene, getoetst als bewijs voor de Eenheid der Oorzaak, over de Wet der Spaarzaamheid in de Natuur, en over de Eindoorzaken of Oogmerken in de stoffelijke Natuur.
Bij de opgave dier stoffen blijkt den deskundigen, hoe bekwame aanleiding de Verhandelaar hier aantrof, om over de nieuwere Wijsbegeerte, met name over kant, te spreken, en in dat tijdstip, waarin er was, die met den Koningsberger dweepte, tegen eene en andere van deszelfs bedenkelijke gevoelens mannelijk zich te verzetten, en aan te toonen, dat beide, het Ontologisch en Kosmologisch bewijs voor het bestaan van een wijs en alvermogend God, genoegzaam geldig te schatten zijn tot een redelijk geloof. Leeren wij elders (in dit Iste Deel) den Heer koopmans van den kant der Geleerdheid, en bedrevenheid in de Schriften en Wijsbegeerte der Ouden, gunstig kennen; hier inzonderheid, waar hij, met bondigen ernst, klaarheid en scherpzinnigheid, den grond van allen Godsdienst staaft, onderscheidt hij zich met voordeel in het bijzonder hoofdvak zijner letteroefeningen en stand.
Het IIde Deel opent met eene van 's mans laatste Redevoeringen, bij de uitdeeling der Prijzen in de bovengedachte Maatschappij, in 1818 uitgesproken, over het voorregt van den goeden Smaak, gemeenlijk het eigendom van de Leden eener beschaafde Maatschappij.

{==509==} {>>pagina-aanduiding<<}
Allezins gelukkig was, zoo wij achten, de keuze van dit onderwerp, zoo wegens de gelegenheid als plaats bij uitnemendheid geschikt om de aandacht te boeijen, inzonderheid daar het bij den Redenaar aan keur van stijl en welsprekende voordragt, of ook aan bevallige inkleeding der zaken, niet ontbrak. Van dezen aard trof ons de voorstelling van het bewijs voor den algemeenen goeden smaak, door den Redenaar, als ooggetuige, ontleend van den indruk der laatstgehoudene Tentoonstelling, verwekt bij eenen Landman van gezond natuurlijk verstand, doch welke nimmer schilderijen van eenige beteekenis gezien had. Wij achten onzen Lezers eene proeve van den geprezen' schrijftrant te zijn verschuldigd, ofschoon wij daardoor eenigzins uitvoeriger worden zullen, dan wij ons hadden voorgesteld.
‘De zaal intredende met den Landman, (zegt koopmans) scheen hij door den luister der menigvuldige tafereelen als verblind. Bij nadere bezigtiging verving bedaardere aandacht de hooggestemde verwondering, en het bleek mij weldra, dat de stukken, welke de toejuiching der kenners verwierven, ook bijzonder zijne opmerking trokken. Meest gaf hij zijne goedkeuring te kennen door te betuigen: “wat is alles klaar; hoe duidelijk kan men zien, wat het is!” - Aan het gezigt der Vriesche Kraamkamer kon hij zich naauwelijks verzadigen. Hij was met zulke Vriesche tooneelen bekend. Bij Dido en Eneas hield hij zich niet lang op. Daar scheen het wel, of het onbekende onbemind maakte. Intusschen gevielen hem de meeste Portretten uitstekend, ofschoon hem de afgebeelden geheel vreemd waren. Paarden, koeijen, schapen en landschappen bezorgden hem doorgaans het grootste genoegen, en daar wist hij duidelijk de overeenkomst en het verschil met de Natuur aan te wijzen. In de tafereelen van de vier Getijden merkte hij weldra op het heldere en vrolijke der Lente, het zwoele en drukkende des Zomers, het frissche van den Herfst, en

{==510==} {>>pagina-aanduiding<<}
bovenal de werking van de sneeuw, bij het zonnelicht in den Winter. In de Schaapskooi wekten de voorwerpen, tot alle kleinigheden toe, zijne verwondering. Ongemeen beviel hem ook het klare en duidelijke der keurige Binnenvertrekjes. In de Fruitstukken schenen hem vooral de druiven belust te maken. Menig zeetogtje gedaan hebbende, kwam hem de ondervinding te stade, bij de algemeene beoordeeling der Zeestukken. De indruk was natuurlijk evenredig aan de kalmte, de woeligheid en den storm, welke afgebeeld waren. Reeds vroeg viel zijn oog op het meesterstuk, hetwelk den vaderlandschen kunstroem en heldenmoed zal vereeuwigen. Met stille opgetogenheid had hij het op eenigen afstand aangestaard, en vooral het paard van den Kroonprins bewonderd. Eindelijk verkreeg hij, door het wijken der aanschouwers, gelegenheid, meer onmiddellijk het stuk te naderen, en scheen, op het onverwacht gezigt der bajonet van den Flankeur, als onwillekeurig terug te deinzen. - Zoodanig waren de indrukken bij dezen Landman, wiens oordeel overeenstemde met het gevoel van de meeste beschouwers, die, over het algemeen, den smaak, waarover wij spreken, toonden te bezitten.’
Op deze, welligt van alle het keurigst bewerkte, Redevoering in dit Deel volgt een tweetal Verhandelingen, over het Spraakvermogen, en over de waardij des Menschelijken Levens.
Eindelijk betoont de Schrijver zijne hoogachting voor een drietal waardige Mannen en vaderlandsche Dichters der naastvorige Eeuw: dirk rafelsz camphuyzen, constantijn huygens, en den beroemden Vries gijsbert jakobs. Den eerstgemelden leert hij ons, als Mensch en Dichter, in een tweetal (*), de beide laatste ieder in ééne Redevoering kennen en bewonderen.

{==511==} {>>pagina-aanduiding<<}

Elk dezer stukken draagt bewijs van den lust, waarmede zij in den beginne door koopmans bearbeid, en daarna, tot den dag der uitgave toe, behartigd en verrijkt zijn geworden met bijvoegselen en zeer aangelegene aanteekeningen. Deze wijzen doorgaans over tot geschriften van kundige Mannen, in de jongstverloopene jaren in het licht verschenen. Bijzonder omtrent den gijsbert, moeijelijker om te verstaan, naar gelange de oorspronkelijke Vriesche landspraak in onbruik komt, zal men met genoegen ontwaren, hoe zeer de Schrijver zich liet gelegen zijn aan deszelfs opheldering. Wij mogen ons tot geenen toets inlaten van de doorgaans gewigtige aanmerkingen, zoo van koopmans, als van andere beminnaars der oude tale, hem vriendschappelijk medegedeeld (*). Liever toeven wij

{==512==} {>>pagina-aanduiding<<}
het oogenblik, dat de nieuwe uitgave van den gijsbert, door epkema sedert jaren bearbeid, en nu bij inteekening (*) aangekondigd, ons daartoe ruimere stof zal bieden. Intusschen verblijden wij ons in het uitzigt, dat ons vaderlandsch en letterminnend Publiek, door eenen Man, berekend voor die taak, staat ingeleid te worden tot betere kennis en verstand van dien Nationalen Puikdichter, thans werkelijk voor ons, en zelfs voor den Boerenstand in Vriesland, onbruikbaar, en zonder gezette beoefening voor elken Stedeling duister. Ook durven wij ons vleijen, dat het bij onze Landgenooten niet ontbreken zal aan de verlangde aanmoediging tot den druk. Althans door de Taalkundige Bijdragen tot den Vrieschen Tongval, van den Hoogleeraar wassenbergh, is de aangelegenheid van de verouderde landspraak, door gijsbert gebe-
{==513==} {>>pagina-aanduiding<<}
zigd, volkomen uitgemaakt bij Letterkundigen. En wat het schoone en naïve betreft van eenige van deszelfs losse stukjes, eene vrije Navolging, onder den titel van Grootmoeders Klagt, in het IVde Deel van bilderdijk's Mengelingen, alsmede de naauwkeuriger Vertalingen van verscheidene zijner verzen in de voor ons liggende Redevoering van koopmans, kenteekenen voorloopig genoegzaam de bekwaamheid en ongemeene verdiensten des Mans, blijkens zijne Psalmen niet minder bevoegd de lier te spannen tot den hoog verheven', deftigen zang. Maar vergeten wij ons zelve niet bij dit onderwerp. De tijd gebiedt ons, de pen neder te leggen, en van den Heer koopmans afscheid te nemen, met dit enkel woord
wegens het matigen van onzen lof: Goede wijn behoeft geenen krans.





Geschiedkundige Gedenkstukken en Aanmerkingen over het Bestuur van Holland, door Lodewijk Bonaparte, gewezen Koning van Holland. Uit het Engelsch vertaald. In III Deelen. Te Amsterdam, bij J.C. van Kesteren. 1820. In gr. 8vo. Te zamen VII, 1030 Bl. f 9-:-:

Wij haasten ons met de aankondiging van een boek van zeer veel gewigt voor ons land, ja, wij zouden bijkans zeggen, voor elken Hollander. Hetzelve bevat de Gedenkschriften (documens), niet Gedenkstukken (monumens) der Regering van den goeden en welmeenenden lodewijk, die zoo gaarne de tranen, welke zijn ontmenschte Broeder deed vloeijen, alle zou hebben gedroogd; die zulke edele voornemens en gevoelens koesterde, terwijl het slechts aan de omstandigheden en aan zijn vermogen haperde, dat dezelve niet werden tot stand gebragt. Deze Gedenkschriften zijn gesteld door den hoofdpersoon zelven: er is zulk een overtuigende toon van echtheid, van waarheid in dit boek,

{==514==} {>>pagina-aanduiding<<}
(ten minste in het oorspronkelijke Fransch) dat het bij ons nimmer in bedenking gekomen is, of lodewijk bonaparte wel de Schrijver ware. Men gevoelt, dat deze ons eene menigte bijzonderheden der vier noodlottige jaren van zijne Regering, waartoe hij den sleutel had, alléén kon ophelderen; alléén de verborgenheid der ongeregtigheid kon ontvouwen van die Napoleontische staatkunde, welke zelfs wij, die er de slagtoffers van waren, in hare geheele, helsche verfoeijelijkheid zóó niet gekend hebben als wij haar hier met afschrik aanschouwen. Daarbij heeft natuurlijk de veelal miskende Vorst eene Apologie van zijn bestuur willen schrijven, hetwelk hem niemand ten kwade zal duiden. Hij heeft dit, gelijk natuurlijk was, in de Fransche taal gedaan, waarin wij zulks ook gelezen hebben, zijnde te Parijs uitgekomen, en naderhand te Brussel nagedrukt. Het moet dus eene boekverkoopers-kunstgreep van de Engelsche uitgevers zijn, en niemand zal het ligtelijk gelooven, dat hun werk naar het oorspronkelijk en eenig Handschrift is vertaald, en dus de Fransche uitgave te Parijs eene overzetting van hun Engelsch is. Dat de Censuur (welke thans niet die van bonaparte is) er veel in geknot heeft, zal men ook niet wel toestemmen, daar de Schrijver het zich tot wet gesteld heeft, geene bestaande Regering te beleedigen. Elk, die deze Fransche uitgave gelezen heeft, zal het met ons eens zijn, dat zij zóó, en niet anders, uit de pen van den Schrijver moet gevloeid zijn. De stroefheid eener vertaling van eene vertaling doet zich dan ook in deze Hollandsche uitgave dikwijls genoeg opmerken; hoewel wij iets moeten toegeven aan den ongemeenen en
prijsselijken spoed, waarmede de overzetting, om het billijk ongeduld van het Publiek te gemoet te komen, vervaardigd is.
Doch, hoe dit zij, komen wij ter zake. Het werk is in zes stukken verdeeld: komst tot den Troon en het jaar 1806 in het eerste, de jaren 1807 en 1808 in het tweede, 1809 en 1810 in het derde Deel. Het begint, na

{==515==} {>>pagina-aanduiding<<}
eene korte inleiding, met eene schets van den staat onzes Werelddeels, en bijzonderlijk van Holland, in 1806. Dezelve valt, wat het laatste betreft, wat ongunstig uit, natuurlijk om het goede, door lodewijk als Koning gesticht, te relevéren. Er is wel iets waars in het verwijt, door den Schrijver aan onze Voorvaderen gedaan, dat zij, na de Unie van Utrecht, verzuimd hebben, de uit- en inwendige veiligheid van den Staat door een vast Bestuur te verzekeren, (waaronder men dan een monarchaal verstaat.) Maar men valt tegenwoordig al ligt in den misstap, van de oude tijden naar de onze te beoordeelen. Onze Constitutionéle Eeuw bestond vóór 1775 nog niet. Toen regelde men alles naar de ondervinding, en was blijde, altijd zoo veel mogelijk het oude te kunnen behouden; - thans wordt alles naar theoriën geregeld, zonder juist veel naar het oude te vragen, dan in naam. In Engeland, Zwitserland, Venetië, enz. was de Regeringsvorm even weinig op bespiegeling gegrond als in Nederland, en men beschaafde slechts altijd het gebrekkige, zoo veel de omstandigheden vereischten. Lodewijk zegt, dat willem III Holland tot een' monarchalen Staat zou hebben kunnen brengen, en wij gelooven dit ook; maar het zou hem niets gebaat hebben: na zijnen kinderloozen dood hadden de Staten even gereedelijk de Republiek hersteld, als zij nu, na den dood des Erfstadhouders, die waardigheid stilzwijgend vernietigden. Dat willem IV een ontwerp zou gehad hebben, om de souvereine Magt in handen te krijgen, hetwelk mislukt zou zijn, is ons nooit gebleken, maar wel het
tegendeel. Lodewijk keurt het Patriottisme van 1786 en 1787 zeer af, en beweert, dat de Hollanders toen veel liever, in den woeligen staat van Europa, een eenhoofdig Bestuur hadden moeten aanstellen. Hij erkent gereedelijk den afhankelijken staat, waartoe ons land, door den inval der Franschen, in 1795 gebragt was; doch schat zeer juist de voorzigtigheid der tusschenbesturen op prijs, die de zeden, de gewoonten en den koophandel door

{==516==} {>>pagina-aanduiding<<}
geene nieuwe en vreemde wetten voor het hoofd stieten. Maar hetgene hij later (en nog in 1805) van de partijdigheid der Hervormden jegens de Roomschen zegt, en dat deze vernederd, verstooten en ongelukkig waren, is hem wel slechts door eenen Jezuit op de mouw gespeld: sedert 1795 hadden de Hervormden geene meerdere voorregten, dan de bezoldiging hunner Leeraren uit 's lands kas. - Thans tot het jaar 1806 gekomen zijnde, waarin lodewijk den troon beklom, geeft hij eene korte schets van zijn leven, en van de daarmede in betrekking staande veldtogten zijns Broeders in Italië en in Egypte. De goede lodewijk is niet boven familie-ijdelheid verheven: in weêrwil der beleedigingen, door napoleon zoo rijkelijk ook aan hem toegevoegd, in weêrwil zijner juiste waardering van bloedige lauweren en adeltrots, die op vele plaatsen van dit boek doorstraalt, streelt hem de oorlogsroem van dien Broeder toch zeer, en doet hij zich niet minder te goede op de oudheid van zijn geslacht, hetwelk hij (in het werk zelf en in eene bijlage) tot de dertiende Eeuw brengt. - Maar stappen wij dit over, en beschouwen wij het voornaamste gedeelte des werks.
Van den wereldkundigen dwang, ons door napoleon aangedaan, om, op straffe van inlijving, eenen Koning, en wel lodewijk, te kiezen, wordt in dit werk, tot onze groote verwondering, niets gerept. Zou dan lodewijk napoleon waarlijk denken, dat de wereld hiervan onkundig was? Of zou zekere valsche schaamte hem beletten, ronduit te zeggen, dat de Nederlanders genoodzaakt waren hem tot Koning te kiezen? Zulk eene gulle, ronde bekentenis zou zijn waarlijk openhartig karakter veel meer vereerd hebben, dan het lakonieke: (Iste D. bl. 107.) ‘Omstreeks de lente van 1806 kwam er te Parijs eene deputatie uit Holland aan.... Na eene onderhandeling, welke vier weken duurde, werd het Traktaat gesloten, door hetwelk Holland tot een Constitutioneel Koningrijk werd verklaard.’ Doch, zoo hij niet spreekt

{==517==} {>>pagina-aanduiding<<}
van den dwang, der Natie aangedaan, des te onbewimpelder meldt hij, dat napoleon, na alles buiten hem verrigt te hebben, hem koeltjes deed blijken, dat hij Koning van Holland was, daarheen vertrekken moest, en, op zijne weigering, zeide, dat het een' onderdaan voegde, gehoorzaam te wezen; terwijl talleyrand er onbeschaamdelijk bijvoegde: Het is alles afgedaan; maar zonder Prins lodewijk (dat is, zonder diens naam) zou ik er nimmer in hebben kunnen slagen. Daar de huisselijke betrekkingen van dezen thans zoo ongelukkig waren, (hij was met hortensia, Dochter van Keizerin josephine, gehuwd, door aandrang des Keizers, doch met afkeer van beide zijden) zoo hoopte hij in Holland in de liefde eens Volks vergoeding voor het gemis van huisselijk geluk te vinden.
Wij ontvangen nu eene geheele reeks van aanspraken, antwoorden, bekendmakingen enz., die hier nog wel eenige waarde meer hebben dan in Frankrijk, daar de Hollander zijnen aard nooit zoo geheel kan verloochenen, om vierkant tegen zijn hart te spreken, maar die in den tegenwoordig en tijd toch voor negentien twintigste meer het werk van sleur en étiquette, dan van gevoel zijn. Als officiéle stukken, en bouwstoffen voor de Geschiedenis, hebben zij echter altijd nog eenig belang. Veel gewigtiger is het, de stappen na te gaan, die napoleon, reeds terstond na de oprigting des nieuwen Koningrijks, tegen deszelfs eer en waardigheid, ja tegen deszelfs bestaan, deed. Reeds terstond drong hij op Conscriptie en bankeroet aan, onder den naam van belasting op de renten. De Generaal dupont chaumont meldde hem in den veldtogt tegen Pruissen, (waarin de Koning ook op allerlei wijze door zijn' Broeder vernederd werd) dat de zaken van Holland nog niet waren afgedaan, en de invoering van het Koningschap nog geene uitgemaakte zaak was. Men wilde Holland tot onderhoud eener zeemagt boven deszelfs krachten noodzaken, om 's lands geldmiddelen uit te putten, het bankeroet te verhaasten, en daardoor ook het oogenblik der inlijving, onder een goed voorwendsel, te kunnen bespoedigen. (IIde D. bl. 4.) Geweldig waren de plagerijen ter stremming van den koophandel, die napoleon met alle geweld wilde doorzetten, terwijl lodewijk die met zijne geringe magt tegenhield. In bijzonderheden daaromtrent kunnen wij niet treden; alle drie de Deelen zijn er vol van.

{==518==} {>>pagina-aanduiding<<}
Uit Bergen op Zoom, Breda en 's Bosch werden de burgers, onder voorwendsel van sluikhandel, op last uit Frankrijk, opgeligt. Lodewijk had de onvoorzigtigheid gehad, in het begin zijner Regering, eene soort van vrijwillige belasting, die men aan de Fransche Consuls voor oogluiking betaalde, af te schaffen, en deze daardoor in kwaadaardige spions veranderd, die alles aan napoleon overbriefden, en zijnen, buitendien reeds grimmigen, haat tegen Holland nog meer aanstookten. Zoo waar is het gezegde van den Oosterschen Wijze: Wees niet al te regtvaardig!
In de jaren 1807 en 1808 treffen wij, behalve de reeds gemelde aanspraken enz., nu eene uitvoerige schets van den staat der geldmiddelen aan, en der middelen, om het te kort te bestrijden. De verlegging van den zetel des bewinds naar Amsterdam zoekt lodewijk daarmede te regtvaardigen, dat de Regering in geene stad zonder haven en koophandel haar verblijf behoorde te hebben, maar veeleer in de grootste koopstad. De ondervinding heeft bewezen, dat het ons land best ging, toen de Staten zich in dat vlek, en niet in de groote koopstad, ophielden. De kooplieden behoeven waarlijk zulk een naauw toezigt en zulk eene opgedrongene bescherming van de Regering niet! Hunne groote spreuk is: Laissez faire. En wat deed de Koning dan een vierendeeljaars te Utrecht? Wat behoefde hij aldaar, onder voorwendsel van den dienst der Artillerij, zoo vele huizen aan te koopen, die even te betrekken, en dan weder te verlaten? - Voorts heeft lodewijk de zonderlinge manier, van de groote gebeurtenissen, die gedurende zijne Regering voorvielen, al hebben zij op dezelve, of op Holland in het gemeen, niet de minste betrekking, even als onze kleine kronijk achter de Almanakken, ter neêr te zetten, hetwelk zijn boek een bont en vreemdsoortig aanzien geeft. Meer pas geeft het, dat hij, op zijne reisjes door Holland en de andere gewesten, de plaatsen, vooral de kleine en min bekende, kortelijk beschrijft, hetwelk dan aan die togtjes zoo iets van kleine reisbeschrijvingen bijzet. Onder de meer gewigtige staatkundige berigten vinden wij, dat lodewijk, door zijnen Broeder uitgenoodigd om de Kroon van Spanje te aanvaarden, zulks met verontwaardiging van zich wees. - Hij schetst ook verscheidene personen, die onder hem dien-
{==519==} {>>pagina-aanduiding<<}
den. Zoo wordt b.v. de Heer appelius een goed werkman
genoemd!!!
Met het jaar 1809 wint de Geschiedenis in belang. De vreesselijke overstrooming der rivieren, en de hulp, daaraan door den Koning toegebragt, worden naauwkeurig, en met kennis van zaken en plaatsen, beschreven. Lodewijk spreekt hier (gelijk bij het verhaal der ramp van Leyden in 1807) althans niet te veel van zich zelven: het is te hopen, dat de Geschiedenis deze zelfopoffering des edelen mans, schoon zijn geslacht gevallen is, niet zal vergeten. Hij besefte ook zeer wel de bron van 's lands onheilen, de telkens opgehoogde dijken, die de rivier, als ware het, tot geweldige doorbraken dwingen, terwijl een zachte overloop Nederland vruchtbaar zou maken gelijk Egypte. (IIIde D. bl. 46 en 47.) Doch dit plan (de verlaging der dijken) bleef, gelijk zoo menig ander, onuitgevoerd door de rampen der tijden en het geweld des Dwingelands. Zoodra napoleon zich in verlegenheid bevond, gelijk in 1808 en 1809 het geval was in den Oorlog tegen Spanje en Oostenrijk, toonde hij zich rekkelijker jegens Holland. Het gaf eenige hoop van verzoening, dat hij het Groothertogdom Berg aan 's Konings oudsten Zoon ten geschenke gaf, dien hij echter tegelijk tot zich nam. Maar naauwelijks was napoleon aan de overwinnende hand, of zijn wrok barstte weder uit; waarbij dan nog de ongelukkige Engelsche onderneming op Zeeland kwam, die alles bedierf. Hiervan vernemen wij nu vele bijzonderheden, doch inzonderheid van 's Konings kort daarop gevolgde reis naar Parijs, waarin hij niet dan op raad en aandrang zijner staatsdienaars bewilligde: tegenstand zou hem liever geweest zijn. In het boek zelf moet men de schandelijke wijze lezen, hoe hij daar ontvangen, en, door het snoodst geweld en de hevigste bedreigingen, tot het teekenen van het heilloos verdrag, op 16
Maart 1810 gesloten, is gedwongen geworden. De brieven van napoleon zelven, aan zijnen Broeder geschreven, werpen een vreesselijk licht op dat karakter, hetwelk men, na de regtmatige verfoeijing in 1813 en 1815, naderhand, door eene zonderlinge begoocheling, veelal in een gunstiger licht heeft begonnen aan te zien. Maar dat zij, die deze zwarte ziel, welke niet in de achttiende Eeuw, maar in de dagen der Hunnen en Wandalen te huis hoorde, nog, om zijne bekwaamheid in het menschenmoor-
{==520==} {>>pagina-aanduiding<<}
den, hoogachten, de brieven vol zinneloozen hoogmoed en kwaadaardigheid lezen, door hem aan zijn' Broeder geschreven, - eenen door hem aangestelden Koning, maar erger dan bediende behandeld, - en dan nog hulde aan zijn vast en groot karakter toebrengen! Zelfs de bescheidene Vertaler, die zich anders zelden eene aanmerking veroorloft, verliest hier zijn geduld, (IIIde D. bl. 183. zie ook bl. 227 en 236.) De kwellingen der Fransche soldaten en tolbedienden worden door lodewijk geheel niet bewimpeld; hij verbood hun te gehoorzamen, en toen hij zich eindelijk tot den afstand genoodzaakt zag, ontsnapte hij heimelijk, om niet in hunne handen te vallen. En nogtans blijft deze zelfde man zoo getrouw aan hetgene hij nu eenmaal zijn Vaderland noemde, (met even veel regt, als Frankrijk in 1813 het Vaderland eens Nederlanders was; want Corsica was onregtvaardig door lodewijk XV op de brave vrijheidsvrienden veroverd) dat hij zich naar geen land wil begeven, in vijandschap met Keizer napoleon, maar ook de met hem bevriende, althans van hem afhankelijke landen moet schuwen. Het onzijdige Oostenrijk lacht hem toe; hij begeeft zich met der woon, eerst naar Töplitz, dan naar Grätz; doch naauwelijks heeft
Oostenrijk in 1813 den Oorlog aan Frankrijk verklaard, of hij verhuist ook weder van daar naar Zwitserland. Lodewijk heeft, door het gansche werk heen, en zelfs in den Russischen veldtogt, de onnoozelheid van heiliglijk aan de Fransche Bulletins te gelooven, en woord voor woord derzelver logentaal na te klappen, zoo als: dat er een wapenstilstand in Rusland zou gesloten en door de Russen geschonden zijn, enz. (IIIde D. bl. 279.) Ondertusschen had hij, terstond na de nederlaag der Franschen in Rusland, aan napoleon, wanneer deze het Koningrijk Holland herstellen wilde, zijnen dienst aangeboden. Deze, thans in het ongeluk, verwierp dit aanbod, doch op een' heuschen toon. Toen te Dresden onderhandelingen werden aangeknoopt, trachtte lodewijk (wien het gewis een weinig aan menschenkennis ontbrak) daarin ook voor zijn geliefd Holland op te komen, en wilde zelf, na den slag bij Leipzig, naar Amsterdam, doch werd in Frankrijk tegengehouden, daar napoleon liever zag, dat Holland weder onder den Prins van oranje kwam, dan onder zijn' Broeder. Eene andere poging, bij de Amsterdamsche Stadsregering in November

{==521==} {>>pagina-aanduiding<<}
1813 gedaan, (die lodewijk verkeerdelijk met het Algemeen Bestuur der Vereenigde Nederlanden verwart) om zich tot het Bewind aan te bevelen, liep even vruchteloos af. Hoe kon het ook in hem opkomen, te vooronderstellen, dat Holland in de toenmalige omstandigheden onzijdig kon blijven! Na de Omwenteling in Holland begaf hij zich naar Frankrijk, waar men weet, dat hij aan de Utrechtsche Heeren, als gijzelaars opgeligt, nog gewigtige diensten betoond heeft. Door de Bondgenooten weder tot landverhuizing gedwongen, heeft hij zijn verblijf te Rome gevestigd.
Zie hier enkele, veelal onbekende, bijzonderheden uit een boek, hetwelk vol daarvan is. Doch wij ontveinzen niet, dat het, door weglating der oneindig vele aanspraken en dergelijke hoftaal, alsmede door het afsnijden van de dorre kronijk, bijkans ter helfte had kunnen besnoeid worden. Dan zou het een der kostbaarste en tevens, wat den stijl betreft, aangenaamste werken voor onze jongste Vaderlandsche Geschiedenis zijn.
Den Vertaler hebben wij nog slechts een enkel woord te zeggen, daar wij boven reeds eene reden tot verontschuldiging voor vele zijner misslagen gevonden hebben. Maar eigene namen had hij toch wat beter behooren te kennen, en niet Soleure, Corogne (voor Solothurn, de Corunha), coehorn voor koehoorn, schulten voor schultens, en scalinger voor scaliger behooren te schrijven.
Ter proeve van de bewerking, den stijl, en de vertaling, nog slechts het volgende uit het eerste Deel, hetwelk, als ware het, een kort begrip des geheelen werks is, maar waarbij het den Lezer in het oog zal vallen, dat de zinsnede, beginnende met: Een vreemdeling en een koning, enz. geen slot heeft: wij denken, dat dezelve met de volgende zamenhangt, en dus zal moeten wezen: had hij weldra ook te worstelen, enz. De Engelsche woordvoeging zal den Vertaler gefopt hebben.
‘Een man van eene aangeborene matigheid, en zonder te ver gedrevene eerzucht, doch niet van een gezond verstand en een vast karakter ontbloot, vond zich vereerd en ten hoogste gestreeld, wanneer hij zijnen broeder en zijne familie als de voorwerpen der keuze van zijne medebur-
{==522==} {>>pagina-aanduiding<<}
gers mogt beschouwen. Op het sterkste aan zijn vaderland gehecht, geen grooter geluk kennende dan den onafhankelijken en werkzamen stand van een eenvoudig burger, werd hij op eens, en in weêrwil van zich zelven, aan den voet des keizerlijken troons, en vervolgens op den koninklijken troon van Holland, geplaatst. Onvoorziens in een vreemd land overgebragt, geheel alleen, zonder steun, zonder eenig ander voorbereidsel, en zonder eenigen anderen wegwijzer dan zijn eigen hart, had hij terstond de grootste moeijelijkheden te bestrijden, het natuurlijk gevolg in zoodanige hagchelijke omstandigheden. Een vreemdeling en een koning bij een volk, met vernuft en verstand begaafd, dat billijk en regtvaardig was, doch tevens gemeenebestgezinde gevoelens koesterde, alles beoordeelde, en moeijelijk te voldoen was, dat de openbare vijand van elken breidel en voornamelijk van eenen vreemden breidel was. Weldra had hij ook te worstelen met de openlijke daden en geheime kunstenarijen van een Gouvernement, dat hem had behooren te ondersteunen, en aan welks invloed hij zijne kroon te danken had. Binnen zijn rijk en buiten af, overal waar hij zijne oogen wendde, vond hij hindernissen en valstrikken, en nergens eenen steun, nergens hulp, nergens hoop; want zijne pligten regelden altijd zijn gedrag, en zijne grondbeginselen waren de inspraak van zijn hart. Hij zoude dezelve niet hebben kunnen veranderen, al had hij zulks gewild, en van dien oogenblik af aan was er voor hem noch hulp, noch ondersteuning, noch hoop bij de vijanden van Frankrijk te wachten. Wanneer men nu nog in het oog houdt, dat bij al deze omstandigheden nog plaats had, dat het land,
waarover hij regeerde, zoodanig in deszelfs geldmiddelen was uitgeput, en dermate in eenen staat van belemmering en overdrevenheid was ingewikkeld, dat men aan deszelfs redding wanhoopte. Wanneer men in acht neemt, dat de omstandigheden en de toestand van Europa, welverre van zich voor Holland te verbeteren, trapsgewijze ongunstiger werden, dan zal men met verlangen wenschen te weten, op welk eene wijze zoodanig een land zich, gedurende vier jaren, heeft staande kunnen houden, en men zal daaruit veelligt eene gevolgtrekking daarstellen, dat men nooit aan de redding van een land moet wanhopen, zoo

{==523==} {>>pagina-aanduiding<<}
lang als de bewoners van hetzelve nog eenigzins bemiddeld zijn, en het Gouvernement eensdenkend (identified) met het volk zijnde, geene andere, dan de algemeene gevoelens koestert.’





De Vrouwen, in vier Zangen, door Mr. H.A. Spandaw. Tweede Druk. Te Groningen, bij W. Wouters. 1819. In gr. 8vo. VIII en 109 Bl. f 2-8-:


Ik vrees uw oordeel niet, dat ik eerbiedig wacht: 
Waar gij de vierschaar spant, daar valt het vonnis zacht. 


Zoo eindigt de Dichter, zoo spreekt hij tot de vrouwen, voor welker oordeel dan ook vooral geen spandaw behoeft te vreezen; en niet een zacht vonnis, maar lof en dank heeft hij reeds behaald, niet slechts bij de waardige voorwerpen zijner zangen, maar bij mannen en jongelingen in menigte, uit wier mond door gade of meisje reeds lang eene hartelijke lofspraak op spandaw gehoord, en uit zijne gezangen bevestigd werd. En nu moest er eens een Recensent ongunstig oordeelen, of maar wat vele aanmerkingen maken durven; welk een vonnis had hij te wachten! en - verdiend? o Ja: althans de schrijver dezer uitspraak durft naauwelijks van beoordeeling spreken, en, Lezers en Lezeressen! (gij vooral!) tot uwe geruststelling moet hij u zeggen, als hij eens het koelste oordeel zijn warm gevoel, door deze zangen opgewekt, liet beheerschen, en hij zette er zich bedaard toe, om aanmerkingen te zoeken en te vitten op gebreken, dan zoude het alles hierop nederkomen: een, twee, drie regels moesten nog wat meer zoetvloeijend zijn; de klemtoon is, vooral bl. 89 en 90, verkeerd gevallen op uit, en tot, en zij; op bl. 105 zijn twee lettergrepen te weinig in den eersten regel; bl. 9 moet men slaafsch, en niet slaafs lezen. Meer gewigtigs heeft Recensent niet aan te merken, ten ware hij durfde zeggen: ‘Ik zoude in een dichtstuk van dezen titel liefst nog iets zien opgenomen, dat er niet is.’ Maar - wapende hij niet, door zulke vitterijen, de ergste antikritiek, die der waardige voorwerpen van spandaw's zangen? Wat dan? Zal ik de Letteroefeningen versieren met een

{==524==} {>>pagina-aanduiding<<}
of ander uittreksel uit dezelve? Ik zocht het schoonste daartoe uit, en - daarom plaats ik niets. 't Is alles zoo schoon. En ik maakte u gaarne naar het geheele boek nieuwsgierig, die het nog niet gelezen hebt.
Zegt er iemand: ‘Ik ken dat boek reeds dertien jaren!’ ik antwoord: dat kan niet waar zijn; want, omdat spandaw zelf het Dichtstuk, dat hij toen uitgaf, aan zijne eigene strenge kritiek heeft onderworpen, met de hem gemaakte aanmerkingen voordeel doende, (dat elk jong Dichter wel van hem leeren mag) daarom is hier zoo veel veranderd en verbeterd, dat ge u nu nog meer dan toen zult verblijden, dat dit Dichtwerk niet is achtergebleven, na de uitgave van dat van nieuwenhuizen.
Ontvange spandaw met welgevallen den dank voor zijne zangen, hem ook hier toegebragt, en schatte hem steeds het dankbaar Publiek hoog! Ze klinken zoo zacht; ze streelen zoo tooverend; ze dringen zoo gemakkelijk den geest en het harte in; ze zijn zoo rein; derzelver verhevenheid is zoo eenvoudig; de geheele zwier zijner Muze is zoo behagelijk, als haar toon iets zoo eigens heeft, dat haar, onder zoo velen zelfs, die met roem zingen, altijd als de Muze van spandaw onderscheidt! Als de derde druk van dit ons dierbaar boek noodzakelijk wordt, mogen we dan, edele man! op bl. 46 niet van ons zinkend Vaderland behoeven te lezen! Mogt gij ook eens uwe Gedichten en Redevoeringen, ten jare 1803 uitgegeven, op nieuws het licht doen zien, zoo veranderd, verminderd, of vermeerderd, als gij dat zelf verkiest! Recensent heeft dit om u, om feith, om het Vaderland en om zoo veel reeds lang gewenscht. Die wensch is gegrond in het laatste dichtstuk van dien bundel. En nog iets, spandaw! In de beoordeeling van nierstrasz leest gij onzen wensch omtrent onze Godsdienstige Poëzij. Is die wensch niet de uwe ook, die lulofs zoo verstandig Christelijk troost in dezen nieuwen bundel, en van wiens Lied op een' Zaturdag avond eens een gebruik gemaakt is op een' Zondag, op den kansel, nuttiger, dan het vreemd kan schijnen, zoo nuttig, dat gij er God voor moogt danken?



{==525==} {>>pagina-aanduiding<<}

Twee Brieven van een Koopman in London, aan zijnen Vriend te Amsterdam; houdende een Gesprek van een Roomschgezinde en een Protestant met een Jood. Uit het Engelsch. Te Leyden, bij A. en J. Honkoop. In gr. 8vo. 119 Bl. f 1-2-:

Dit boekje verdient opmerkzaamheid. De aanleiding tot het gesprek is aardig gevonden. Pater salian, een Jezuit, hield het middagmaal bij den Protestantschen briefschrijver; levi, de Jood, komt staande den maaltijd binnen, en men kon hem niet noodigen mede aan te zitten, omdat er nu niets meer dan varkensvleesch voorhanden was; de gastvrouw hield de onthouding van den Jood voor vrij wat meer gegrond, dan dat de Pater zich eeniglijk met visch beholpen had, omdat het nu juist vrijdag was. Dit gaf een wel vriendelijk, maar nog al hevig gesprek. En na den maaltijd bepaalde men eene nadere bijeenkomst, om eens over den verschillenden Godsdienst te spreken; bedingende levi echter, dat een zijner geleerde Rabbijnen voor hem het woord voeren mogt. Op den bepaalden dag kwam men bijeen, en Pater salian betoogde, (en deed dit waarlijk goed) dat jezus van Nazareth de Messias was, uit de door hem verrigte wonderen. Maar de knappe Rabbijn bleef geen antwoord schuldig, en ontzenuwde geheel het bewijs, door het loochenen dier wonderen; zich beroepende op een aantal wonderen van lateren tijd, van welke hij er een goed aantal opnoemt, en die inderdaad de wonderen van jezus en zijne onmiddellijke navolgers nog overtreffen, en aan welker wezenlijkheid Pater salian even zeer geloof moest hechten, ofschoon de Jood niet onnoozel genoeg is, aan eene enkele dezer vertellingen te gelooven, gewisselijk overtuigd, dat de Almagtige nooit aldus met de stervelingen wil beuzelen. De Pater was verlegen en stom; dan, gelukkig was er zeker Protestantsch Heer, beza genoemd, tegenwoordig, die nu het woord nam, en de wonderen van jezus en de Apostelen zeer goed wist te handhaven, zoodat nu
de Jood op zijne beurt tot zwijgen werd gebragt. Bij eene andere gelegenheid nam deze Heer beza, voor hetzelfde gezelschap, het betoog op zich, dat jezus van Nazareth werkelijk de Messias was, naar de schriften van het Oude Verbond. Eerst wijst hij aan, dat de

{==526==} {>>pagina-aanduiding<<}
Messias reeds lang moet gekomen zijn; zich bepalende tot de voorzeggingen gen. XLIX:8, 10, dan. IX:24-27 en mal. III:1; welk betoog wij in geheel deze tweede onderhandeling het meest voldoende houden. Vervolgens wijst hij aan: 1) dat niemand met jrzus in mededinging kan staan; toetsende hij de geschiedenis van allen, in wie men den Messias had meenen te zien; en 2) dat alles, wat van ouds aangaande den Messias is voorzegd, in jezus bevestigd en vervuld is. Wij willen de, doorgaans gewone, hier aangevoerde bewijzen niet opgeven, en geenszins de kracht van sommige derzelve loochenen; maar hoewel Rabbi jonathan tusschenbeiden een woordje in het kapittel spreekt, (hetwelk van des stellers kennis aan de Joodsche uitvlugten blijken draagt) zoo komt het ons echter voor, dat de Heer beza wel eens eenen anderen Rabbijn, en ook wel Christenuitlegger, zou kunnen aantreffen, die het pleit zoo gemakkelijk niet gewonnen gaf. Liefst hadden wij het verhasl van epiphanius, betrekkelijk zekeren sozef, een' Jood, die ten tijde van konstantijn den grooten leefde, in dit gesprek ook niet aangetroffen, daar het toch wel iets heeft, dat aan verscheidene wonderen, met welker aanvoering de Pater uit het veld geslagen werd, gelijksoortig is. Hoe het zij, deze Brieven zijn zeer lezenswaardig, en verdienen opmerking bij de zoodanigen, die zich met de bekeering van Joden willen inlaten, en kunnen den Roomschkatholijken doen voelen, dat hij nog al wat opruimen moet, eer hij zich aan eenen schranderen Jood wagen mag Wij vreezen evenwel, dat ook een Protestant, met al zijne kunde in de Profetische
schriften, weinig uitrigten zal, alvorens hij den Jood regt vatbaar gemaakt heeft voor, en begeerig naar, het zedelijk Messias-rijk.


D. Snatich aan zijne Medeonderwijzers; houdende Verslag wegens zijne Theorie van Straffen en Belooningen, ingevoerd bij de nieuwe Stads- en Armenscholen te Groningen. Te Groningen, bij R.J. Schierbeek. In gr. 8vo. 31 Bl. f :-6-:

Deze welgestelde brief is zijnen oorsprong verschuldigd aan de groote goedkeuring en het zonder uitzondering goed ge-
{==527==} {>>pagina-aanduiding<<}
volg, dat de steller had vin zijne handelwijze; zij verdient dus bij iederen schoolonderwijzer opmerking. Zij bevat zeer goede, hoewel genoegzaam van elders bekende, herinneringen en opwekkingen; voorts eene aanwijzing, hoe hij in zijne school handelt, waarbij menigeen nog wel iets van hem leeren zal. Het komt op klassificatie neêr, die voorondersteld wordt algemeen in zwang te zijn; maar hier zoodanig gerigt, dat slechts een twaalftal schoolkinderen hunnen primus en voorganger hebben, wiens taak, en wijze van bevordering tot dien eerepost, naauwkeurig wordt opgegeven; terwijl, voor het overige, door bewijzen van vlijt, van afkeuring, getuigschrift, prijsjes, enz. (in de bijzonderheden moge men het zelve nagaan) andere strafoefening (als opsluiten, taak geven, schandbord, ligchamelijke straf) wegvalt; en verzekert deze verdienstelijke schoolleeraar, dat hij alzoo achting, liefde en vertrouwen bewaart, het kind met lust en ijver tot pligt bezielt, en steeds onder bepaalder toevoorzigt houdt. Gaarne gelooven wij, naar 's mans ondervinding, dat het alzoo worden kan; en een ander schoolleeraar moge, naar eigen' aanleg en bevind van zaken, het een of ander nog anders wijzigen, hij zal toch met vrucht kunnen werken in denzelfden geest. Hij gevoele, met den schrijver, dat de zedelijke verbetering der scholen een' gelijken tred had moeten houden met de wetenschappelijke. Hij voele hoogen, innerlijken drang, om aan de veredeling en verbetering des harte te werken; en dat het doel van alle onderwijs wezen moet: brave, beschaafde en verlichte menschen te vormen! ‘Oordeelt zelve,’ zoo sluit de brief, ‘maar oordeelt niet eerder, dan nadat gij het (deze theorie) eenigen tijd in uwe scholen ingevoerd, en zelve bemerkt zult hebben, welken invloed deze middelen op de zedelijkheid en de
vlijt uwer leerlingen uitoefenen; dan nadat gij zelve gezien zult hebben, met welke graagte uwe leerlingen alsdan naar de school zullen gaan, met welken lust en ijver zij hunnen pligt zullen betrachten, welke achtiug en liefde zij u zullen toedragen, en eindelijk, hoezeer dit alles uw leven aangenamer en uwen zoo moeijelijken post gemakkelijker zal maken. Wat ik u echter bij deszelfs invoering te herinneren, ja te bidden heb, is, dat gij van deze middelen alleen, hoe doelmatig ook, niet alles moet verwachten; gij zelve moet hiertoe het meeste

{==528==} {>>pagina-aanduiding<<}
bijdragen; geheel het gedrag des onderwijzers moet met den geest van dit plan instemmen, en dan kan er waarlijk door hetzelve veel goeds in de scholen gesticht worden. Deze middelen zullen maar alleen dienen, om ons een' weg tot het hart des kinds te banen, om ons de verbetering van hetzelve gemakkelijk te maken; maar de verbetering zelve moet uit het verstand en hart des onderwijzers voortkomen. Hiertoe zijn alleen zinnelijke middelen niet toereikend: want het hart laat zich alleen door het hart verbeteren.’


Leerzame Verhalen uit de Bijbelsche Geschiedenissen, voor Kinderen; door J.F. Feddersen, Predikant te Maagdenburg. Zijnde een Vervolg van het Leven van Jezus voor Kinderen; van denzelfden Schrijver. Derde Druk. Gevolgd naar de Spelling van den Hoogleeraar M. Siegenbeek. Te Amsterdam, bij W. van Vliet. In kl. 8vo. 244 Bl. f :-16-:

Verhalen, grootendeels, en bij vervolg in geregelde orde, uit het O., maar ook uit het N. Verbond, kort en goed ontwikkeld, met regt gezonde praktische aanwending, eenvoudige versjes, en hier en daar uitboezemingen van het hart, of korte gebeden; alles voor kinderen doelmatig gesteld. Wij verblijden ons, dat, bij den grooten voorraad van soortgelijke nuttige boekjes voor kinderen, ook die van feddersen (blijkens het noodzakelijke van eenen vierden druk van zijn Leven van Jezus en den derden van deze Leerzame Verhalen) bij ons nog niet vergeten zijn.





De Prosodist, of Woordenlijst voor de Uitspraak, door M.J. Adriani, Schoolopziener van het 6de District, in de Provincie Groningen. Te Groningen, bij J. Oomkens. 1819. In kl. 8vo. VIII en 128 Bl. f :-5-:

De waarde van dit boeksken beoordeelende naar de verdiensten van hetzelve, verheugen we ons, dat het zoo weinig kost, dat het althans daaraan niet behoeft te haperen, bij de ver-
{==529==} {>>pagina-aanduiding<<}
vervulling van onzen wensch, ‘dat het boekje in veler handen kome!’
Wij betuigen dank aan den Schrijver, en, met hem, aan den Heer wester, die hem, wat hij had, mededeelde. De opmerking der verkeerde uitspraak, vooral van eigennamen, zelfs door Onderwijzers, en van sommiger verlangen naar een Schoolboek, in plaats van het oude Schoolboek der Geslachten, gaf aanleiding tot deze Woordenlijst, die niet alleen den klemtoon aanwijst, maar ook van elk woord of naam eene korte beschrijving geeft. Uit de Geschiedenis, Aardrijksbeschrijving enz. zijn zulke namen opgenomen, die meest voorkomen, of wier verkeerde uitspraak hun, die in vreemde talen zijn geoefend, zeer ergerlijk zijn moet, maar vooral ook vele Bijbelsche namen, omdat, zegt adriani, vele Schoolonderwijzers tevens Voorlezers in de Kerken zijn. Wij voegen er bij: dewijl vele Voorlezers, die geene Onderwijzers zijn, zelfs in de aanzienlijkste Gemeenten, zeer verre ten achtere staan bij menig Dorpschoolmeester, is dit boekje hun niet minder althans noodig.
De lettergreep, op welke de klemtoon past, is kursijf gedrukt, en het Voorberigt leert, hoe, in de vreemde namen, eu, eus, de e en oe, en wanneer twee klinkers in ééne lettergreep, en wanneer in twee moeten worden uitgesproken.
Zie hier eenige staaltjes ter proeve:
Baäl-Peor, Afgod der Midianiten. De twee .. leeren, dat beide a's afzonderlijk moeten uitgedrukt worden, en de kursijve letters, dat al en or den klemtoon behoeven.
Pers
{== afbeelding 	==} {>>afbeelding<<}
    
, een der zoogenoemde halve Goden in de Fabelkunde, moet, blijkens het teeken ⁀, uitgesproken worden, als makende eu eene lettergreep uit, die als ui moet luiden.
Essequebo, lees Isekibo, vesting enz. in Guiana.
Hiêres, stad in Frankrijk. Het teeken ⌒ toont, dat de e klinken moet als de Fransche ai.
Marlborough wordt uitgesproken Malbroeg, plaats in Engeland, met den titel van Hertogdom.
Oedipus, lees Eudipus, Thebaansch held, die onwetend zijnen vader vermoordde, daarna zijne moeder trouwde, en eindelijk zich zelven de oogen uitstak.
Debora, vrouwenaam, welke echter, onder ons ook in gebruik, doorgaans, verkeerd wordt uitgesproken, Debora.
Jammer is het, dat in zulk een hulpboekje nog zoo vele

{==530==} {>>pagina-aanduiding<<}
drukfeilen zijn ingeslopen. Dit worde, bij eene tweede oplage, toch voorgekomen! Tot volmaking zijner proeve wil de Steller gaarne gebruik maken van de aanmerkingen, hem onder adres van den Drukker toegezonden. Dit, wenschen wij, geschiede! Recensent, die niet beloven kan, wat hij vervolgens zal doen, neemt deze gelegenheid waar, om den Heer adriani opmerkzaam te maken op Efráim en Jochébeth, waar de klemtoon op de tweede lettergreep moet vallen; zoo is het ook met Berséba, Hizksa enz. Is ook Bethsaída niet beter dan Bethsíida, en Nehemia even als Jeremía uit te spreken? Melanchton moet op de e gedrukt worden. Paralipómenon zegt niet boeken enz., maar Paralipoména. Zoo vele woorden, als op ai uitgaan, ziet Recensent geteekend ⁀; dat is, dat ze eengrepig moeten uitgesproken worden. Saul, daarentegen, niet, omdat het oorspronkelijk uit twee lettergrepen bestaat. Maar is dan dat oorspronkelijke de maatslaf, zoowel van spelling als uitspraak, buiten opzigt tot de welluidendheid voor het Nederlandsche oor? Waarom die dan niet algemeen laten gelden? Althans, wij zouden liever Abizaï, dan Abizai, en Haggaï enz. hooren zeggen. De Schrijver denke hierop eens na. Het ware te wenschen, dat, omtrent de spelling en uitspraak van vreemde namen en woorden, mindere ongelijkmatigheid, ja wanorde, onze Nederlandsche schriften ontsierde; te meer, daar, omtrent eenige weinige, bepalingen gemaakt zijn en gevolgd worden. Dit is, na den Siegenbeekschen arbeid, eene zeer groote gaping gebleven. Doch, keeren we nog eens tot adriani terug.
Hij houde ons ten goede, dat we ons zeer verwonderen over het gemis der namen Egypte, Elihu, Behemoth, Hananja, Kolosse, Hammaaloth, Mazzaroth, Matthenai, enz. want we zoeken niet. Onlangs hoorende voorlezen Nehemia VIII, beklaagden we zeer den man, die, tot stichting der Gemeente, de kwade namen, (zoo heet men ze wel eens) welke vs. 5 en 8 voorkomen, doorworstelde. Dit herinnerden we ons thans; maar het speet ons, dat adriani toen niet in de kerk was. Zijn medelijden had hem nog eenige woorden meer doen schrijven. Agapen, Auto-Da-Fe's, Cresus, Tramontane enz. enz. vonden we ook niet. Wij verwonderen ons, uit hoofde der dikwijls te angstige bezorgdheid voor de uitspraak. Wie zal, b.v., aanwijzing behoeven, hoe hij het dorp Hardinxveld of Wormer te noemen hebbe, of wat in

{==531==} {>>pagina-aanduiding<<}
Kralingen of Krommenie van den meesten nadruk is? Als zoo eens onze Provinciën waren doorgereisd! In sommige derzelve, intusschen, komen heel wat moeijelijker namen voor, en die vindt men overgeslagen. Om een eenig voorbeeld te noemen, dat Recensent invalt: St. Michiels-Gestel vond hij niet, hetwelk hij eens, tot groot gelach, hoorde uitspreken, alsof er sprake was van de gesteldheid van St. Michiel. En hoe wonderlijk worden vele andere namen gerabraakt, die hier zijn overgeslagen!
Uit den Bijbel, de Couranten, de Berigten van het Zendeling-genootschap, de Boekzaal ook, verzamele adriani nog eenigen voorraad, en dan zal hij niet eens vele mondelinge of schriftelijke opgaven behoeven. Eene tweede oplage zal toch wel noodzakelijk zijn, althans zoo, naar onzen wensch, dit boeksken aangeprezen en gebruikt worde, waar het noodig is. De ouders geven het aan hunne kinderen! Zij zullen er veel uit leeren. De Schoolonderwijzer gebruike het in de school, en diene er zich zelven mede tot de voorlezing uit de H. Schrift; en zij vooral, die geene onderwijzers maar toch lezers zijn, en van de Christelijke Gemeente aandacht en eerbied verlangen, wanneer zij zullen aanvangen uit den heiligen Bijbel, mogen zich dit boekje aanschaffen, opdat hunne Predikanten in geene verzoeking komen tot eene onwaarheid, als hun gevraagd wordt, of het voorlezen uit de H.S. tot waarachtige stichting der Gemeente geschiede! Gelukkig, dat er al vele beterschap komt, en van tijd tot tijd een onbevoegde Voorlezer, die nog Stephánus, Fílemon, Timothéus enz. uitgalmt, plaats maakt voor eenen, die, zonder gemaaktheid, kunstmatig leest. Dit neme meer toe, opdat er stichting zij, en Gods eigen woord, niet minder dan dat des Leeraars, eerbiedig en gaarne gehoord worde, ook door hen, die nu de voorlezing zelden bijwonen, of onder dezelve lagchen moeten, of den tijd met allerlei praatjes zelfs korten!
De waardige adriani verheuge zich over de vrucht van zijnen arbeid, en zij nogmaals gedankt voor den dienst, dien hij bewezen heeft!



{==532==} {>>pagina-aanduiding<<}

Poëzij en Prosa. Blijspel, in één Bedrijf. Vrij naar het Hoogduitsch van J.B.C.F.v. Plötz. Te Groningen, bij W. van Boekeren. In kl. 8vo. 64 Bl. f :-8-:

Wij zeggen gaarne, dat dit Blijspel ons wezenlijk vermaak gaf, niet zoo zeer van wege de vinding of treffende en vrolijke wendingen, (hoezeer wij op plan en uitvoering niet veel te zeggen weten, en een minnaar, die zich als lakkei bij zijne schoone indringt, in eenen oom zijnen medevrijer vindt, ontdekt wordt, en de hand der schoone verkrijgt, hoewel niet nieuw, echter niet onaardig is) maar van wege een aantal onschuldige puntige gezegden, waarmede het nu en dan doorweven is, en bij sommige van welke wij ons de applause der aanschouwers levendig voorstelden; b.v. daar er over een lintje in het knoopsgat gesproken was: Die distinctie hebben thans zoo vele menschen zonder distinctie, dat het weldra eene distinctie zijn zal, wanneer men geene distinctie heeft.
De meeste menschen hebben een karakter noodig, wijl zij geen karakter hebben; zoo heeft ook menigeen daarom alleen geen karakter, wijl hij karakter heeft.
De millionairs zijn in deze tijden, ten minste onder de Christelijke baronnen, eene groote zeldzaamheid.
De vrouwen zijn nooit ernstig boos, als de mannen uit liefde tot haar domme streken begaan. - enz.
De titel, Poëzij en Prosa, zal daarin gegrond zijn, dat de jeugdige minnaar een poëet was, wiens verzen men zijnen oom opdrong, en die ze zich eindelijk, als zijn maaksel, moest laten aanleunen, alhoewel hij veel liever gezien had, dat men zijne liefdesverklaring in proza in ernstige overweging nam.






{==533==} {>>pagina-aanduiding<<}

Boekbeschouwing.

De Voorwereld, of bewijzen voor het bestaan en den ondergang van meer dan ééne vroegere Aardschepping. Naar het Hoogduitsch van J.C.J. Ballenstedt, Predikant te Pabstorf in het Hertogdom Brunswijk. Vrij vertaald, omgewerkt en met eenige aanteekeningen vermeerderd, door Dr. A Moll, Lid van het Utrechtsch Genootschap van Kunsten en Wetenschappen, enz. Iste Deel. Aardrijks-Oudheidkundige Verhandelingen. XIV en 376 Bl. f 2-18-: IIde Deel. Geschied-Oudheidkundige Verhandelingen. VIII en 327 Bl. Te Dordrecht, bij Blussé en van Braam. 1819. In gr. 8vo. f 2-18-:

Reeds sedert een aantal jaren hebben de ontdekkingen, die, meer of minder diep in den schoot der Aarde gedaan, ons een aantal onbekende, meestal versteende, planten, land- en vooral waterdieren leerden kennen, de aandacht van Natuuronderzoekers, en langzamerhand ook van andere beminnaars van beschaafde kundigheden, bezig gehouden. Eerst trokken de verbazend talrijke schelpen, die geheele bergen gevormd hebben, daarna ook de landdieren, vooral de thans uitgestorvene Mammuth, en eindelijk de verschillende diersoorten, in Duitschland en Frankrijk (door cuvier vooral in den Montmartre) gevonden, en geheel van de onze verschillende, de opmerking. Natuurlijk trachtten de vrienden der Openbaring en Christelijke Wijsgeeren deze onwedersprekelijke daadzaken, die eenen zeer hoogen ouderdom der Aarde bewezen, met de oudste Scheppingsgeschiedenis, ons door mozes medegedeeld, en zekerlijk uit de eerste tijden des menschdoms afkomstig, te doen overeenstemmen. Men

{==534==} {>>pagina-aanduiding<<}
sloeg daartoe twee wegen in: de een zag in de dagen van mozes, volgens eene zeer ongedwongene verklaring, (wanneer men den dichterlijken vorm der oudste oorkonden in het oog houdt) groote tijdperken; waarvan het eerste gekenschetst was door de ontwikkeling van het licht, het tweede door de vorming van den dampkring, het derde door de nederploffing der bergen, enz. Deze opvatting had zelfs het voordeel, dat zij zich met de nieuwste ontdekkingen nopens eene algemeene lichtstof, die door de zon slechts wordt aangetrokken, (en ook, volgens mozes, vóór de zon bestond) alsmede met het vroegere bestaan der water- dan der landdieren, zeer wel liet overeenbrengen. Doch hiertegen streden de herhaalde omwentelingen en overstroomingen, langduriger en geweldiger dan de Zondvloed, die de Aarde meer dan eenmaal moeten hebben omgekeerd, en waarvan zich onbedriegelijke sporen in de lagen der Aarde, en de daarin opgeslotene of versteende diersoorten, vertoonen. Men liet dus het eerste vers van Genesis, als eene algemeene inleiding tot het volgende, op zich zelf staan, en vertaalde of verklaarde het volgende: de Aarde was woest en ledig geworden; nemende dus al het volgende (waarbij toch ook het denkbeeld van tijdperken voor dagen niet geheel uit het oog werd verloren) als eene vervorming, eene groote catastrophe van onzen Aardbol, waarbij deszelfs vorige bewoners verdwenen, en, als ware het, eene nieuwe Aarde werd voortgebragt, op welke Gods magtwoord nu weder de kiemen des levens deed ontluiken, en die Hij voornamelijk met het edelste schepsel, den redelijken mensch, bekroonde. De Mozaïsche Scheppingsgeschiedenis behoefde dan niet die van den oorsprong onzes Aardbols te zijn; genoeg, zoo zij den oorsprong van ons
Geslacht bevatte. En met deze laatste verklaring kwamen de ontdekkingen der Natuurkundigen op eene treffende wijze overeen. De grootste mannen in dit vak, een cuvier, een blumenbach, (om slechts een paar der grootste te

{==535==} {>>pagina-aanduiding<<}
noemen) vonden nergens menschelijke overblijfselen uit eene vroegere wereld; geene versteening, als zoodanig uitgegeven, kon de proef doorstaan, maar bleek altijd die van eenig dier te zijn. Dat het tijdperk van de schepping des Menschdoms, in spijt der blijkbaar fabelachtige Chaldeeuwsche, Indische, Chinesche en Egyptische (sterrekundige) tijdperken, niet veel ouder kan zijn, dan mozes het opgeeft, hebben de nieuwste onderzoekingen dier overleveringen zelve niet alleen, maar van den oorsprong der kunsten en wetenschappen, volgens de Geschiedenis, blijkbaar betoogd; mannen als larcher en de guignes staven zulks, en cuvier bewijst stellig, dat Egypte zoo oud niet kan geweest zijn als men voorgeeft: de aanspoelingen van den Nijl moeten oudtijds verbazend snel zijn toegenomen. De echte oorkonden des menschdoms klimmen, volgens hem, niet hooger op dan 5 of 6000 jaren; (b.v. die der Chinezen, volgens p. gaubil, niet hooger dan den torenbouw van Babel.) De overlevering van den Zondvloed, of eene snelle, ras teruggetredene overstrooming, waarin enkele menschen gespaard werden, wordt bij alle Volken gevonden. De oude tempels, zoo men wil uit oudere tempels gebouwd, doen, zegt hij, niets af tegen physische daadzaken, die den hoogeren ouderdoom des Menschdoms wraken. Bij dit gevoelen van cuvier voegt zich de schrandere Oudheidkenner langlès (*). Hij houdt de beroemde grafspelonken te Elloer (die volgens de Braminen 7915 jaren oud zijn) eerst voor een werk van ten hoogste
zes of zeven Eeuwen vóór christus geboorte, daar men er bewijzen van Grieksche kunst in aantreft, die slechts door middel van Ethiopië over Egypte kan gekomen zijn. De vereeniging der Grottentempels bij Bombay, in de nabijheid der Westkust van Indië, pleit voor de afkomst der bouwmeesters uit Egypte,

{==536==} {>>pagina-aanduiding<<}
niet omgekeerd. - Tevens kwamen de grootste Geleerden, een herder, de lug, cuvier, blumenbach, camper, brugmans, von humboldt, adelung, vater, overeen, dat het Menschdom hoogstwaarschijnlijk slechts uit éénen bloede (en wel in de omstreken van het Kaukasische gebergte) is voortgebragt; dat al het verschil in kleur, vorming enz. slechts verscheidenheden, geene afzonderlijke soorten van menschen te kennen geven, en dat de Neger zeer gevoegelijk met den Europeaan van één paar menschen kan afstammen. De vriend des Bijbels en die der Wijsbegeerte verheugde zich over deze zusterlijke overeenstemming der beide bronnen van onze kennis, de Zinnenwereld en de Openbaring; maar ziedaar eensklaps een' bestrijder van al de genoemde groote mannen, die den Bijbel voor een sprookje verklaart, waaraan zich toch vooral niemand moet storen. Het is - de Heer ballenstedt, Predikant te Pabstorf in het Hertogdom Brunswijk, en dus van ambtswege verpligt, de Openbaring te handhaven, die verklaart ‘niet aan mozes te gelooven, daar de Godsdienstwetenschap zelve gedurig teregtbrenging noodig heeft; die van mozes dezelve b.v. door christus ontvangen heeft,’ (en dus die van christus dezelve waarschijnlijk door den Heer ballenstedt zal ontvangen?) Het ware te wenschen, dat deze en dergelijke bestrijders der Openbaring, gelijk voltaire en de zijnen, openlijk voor hunne zaak uitkwamen, daar zij thans, schuilende onder den naam van Christenen en vrienden van den welbegrepenen Bijbel, de gronden van ons geloof aan eenen almagtigen Schepper des Hemels en der Aarde, tevens met al die grondslagen, waarop de oudste
Geschiedenis rusten moet, omverre werpen. Volgens hem, is niet alleen de Aarde, maar ook de Mensch, veel ouder dan het Bijbelsch verhaal: hij bestond vóór die groote verandering, welke laatst aan onzen bol eene andere gedaante gegeven heeft; en de reeds genoemde Geleerden hebben groot ongelijk, wan-
{==537==} {>>pagina-aanduiding<<}
neer zij het bestaan van menschelijke overblijfselen en versteeningen ontkennen, enz. Het Menschdom is niet uit één paar menschen ontstaan; er is nooit een adam of eva, nooit een Paradijs geweest: dit sprookje is op verre na zoo geloofwaardig niet, als de verhalen der Braminen, Chinezen, Egyptenaren, enz. (bl. 32, 33) maar waarschijnlijk door eenen Indiaan of Bramin verdicht, die arimanes onder de gedaante eener Slang voorstelde; (de Schrijver toont hier, niet eens het onderscheid tusschen den Godsdienst van zoroaster en brama te kennen;) en dus is het in de Babylonische gevangenis onder de Joodsche volksverhalen opgenomen. Immers, dit moet zoo zijn. Waarom? De mensch, die op onderscheidene plaatsen der Aarde, zoo als het verschil tusschen Negers en Blanken toont, door de kracht der bewerktuigende Natuur is voortgebragt, was in den beginne ook nog dierlijk en ruw, misschien nader aan de apen dan aan de menschen. (Hier komt de aap uit de mouw: ook de Vertaler, die in het algemeen zeer wel met zijn omgewerkt oorspronkelijk overeenstemt, heeft ontzaggelijk veel op met doornik, die ons en zich zelven de eer heeft aangedaan, van ons tot beschaafde, of liever verbasterde, apen te maken; de uitmuntende wederlegging door bakker wordt daarentegen niet eens aangehaald.) Mozes, of wie de Schrijver
der naar hem genoemde Boeken moge geweest zijn, heeft slechts uit zucht tot tegenspraak tegen de Egyptische, Chaldeeuwsche tijdrekenkunde, en die van het eerwaardige volk der Hindoes, hunne 30,000 jaren tot zulk een klein getal van jaren doen ineenkrimpen. Over het geheel wordt de verhevene Schrijver van Genesis even als een schooljongen door den Heer ballenstedt gehekeld, waarover men verontwaardigd zou wezen, indien het niet bespottelijk ware, een' Lilliputter tegen een' reus te zien schermen! (Men leze, om zich daarvan te overtuigen, IIde D. bl. 31-37.) Maar deze zelfde Heer ballenstedt, die zoo ongeloovig is

{==538==} {>>pagina-aanduiding<<}
omtrent het gezag der Heilige Schrift, welker verkondiging hem is opgedragen, is uitermate ligt te bevredigen, wanneer een plinius het jaargetal opgeeft van den togt van bacchus naar Indië (bl. 41); iets, waaraan anders geen mensch meer gelooft. Deze verschijning van bacchus is bij hem iets zeer gewigtigs, en bewijst, tegen mozes en onze grootste hedendaagsche Geleerden, ‘dat de wereld nu reeds 8543 jaren oud is.’ (Hierbij wordt langlès aangehaald, ‘in zijne Recherches Asiatiques in de Verhandelingen der Academie te Calcutta.’ Langlès heeft dus in het Fransch, in de Asiat. Researches, eene bijdrage geleverd? Dit was ons nog nieuw.)
Bij al deze gewaagde stellingen komt een toon van gezag, die, wel is waar, den onkundigen kan terneêrslaan, wegslepen of overbluffen, maar bij den kundigen Lezer een' medelijdenden glimlach moet wekken. Wanneer de Schrijver iets gesteld heeft als zijn gevoelen, (zelfs tegen het gezag der grootste mannen) zegt hij naderhand: Dit of dat is nu wel genoegzaam bewezen. Zoo b.v. IIde D. bl. 88: ‘Het is wel zoo goed als bewezen, dat niet mozes zelf, maar veeleer een later, ten tijde der Babylonische gevangenschap levend Israëliet, welligt esra, de overblijfsels der Israëlitische godsdienstige boeken verzamelde en tot een geheel rangschikte, tevens de Parzische Mythologie aannemende, en de eerste Hoofdstukken der vijf Boeken, zoo doende, daarstellende. Taal toch en stijl, beeldtenissen en voorstellingen zijn te fraai en te beschaafd, om aan den ruwen en onbeschaafden leeftijd van mozes en zijn Volk te kunnen worden toegeschreven.’ Welk eene opeenstapeling van valschheden en uit de lucht gegrepene stellingen! Is de Godsdienst van mozes de Parzische Mythologie? Is Hij, die tot cyrus zegt: Ik vorm het licht, en schep de duisternis; Ik maak den vrede, en schep het kwaad, - is Hij niet meer dan ormuzd? En wat taal en stijl aangaat: de Heer ballenstedt moge doorkneed zijn in de kennis der

{==539==} {>>pagina-aanduiding<<}
Voorwereld; maar hij, die overbeschaving en al te groote fraaiheid in de Geschiedenis der Aartsvaderen, in abraham's geloof en jacob's klagt en jozef's tranen vindt, - hij kent het hart der menschen van de tegenwoordige wereld niet.
Wil men nog een kostelijk bewijs tegen de waarheid der Bijbelsche verhalen hooren? Bl. 79: ‘De Bijbel stelt, wel is waar, de eerste menschen reeds als beschaafde wezens voor, die eene menschelijke taal spraken, kennis hadden aan god en andere zaken; die offerden, veeteelt en akkerbouw dreven: maar wie is er, die niet inzie, dat zulke menschen, als daar beschreven worden, geenszins de eerste Aardbewoners hebben kunnen wezen; dat de wereld alreede vele duizende jaren bewoond moest zijn geweest, bevorens men zoo ver komen konde, als adam met zijne zonen reeds was, en dat derhalve te dier plaatse alleen van reeds min of meer beschaafde natiën kan worden gesproken. Dit is een klaar bewijs, dat de verhalen, nopens de eerste menschen, afstammen uit latere tijden.’ o Welk eene heerlijke petitio principii! Dit: wie is er, die niet inzie, is dus een klaar bewijs? De Logica van Do. ballenstedt verdient waarlijk bewondering! Wie ziet dus niet, om consequent te redeneren, dat de vroegste menschen apen, (bl. 251) ja nog slimmer dan dieren (bl. 163) waren? Maar hoe werd de mensch nu iets meer en beter dan het dier? hoe leerde hij zich zelven, zijnen Maker, de Natuur kennen? Geen Orang-Outang leert dit ooit, wat moeite men zelfs aanwende; ja geen verloren, in de bosschen verdwaald kind, aan zich zelf overgelaten, zal ooit het hemelsche vuur, de vonk der Godheid, verkrijgen, die hem als mensch onderscheidt. ‘Het is slechts onder menschen,’ zegt fichte, (en diens gezag zal hier toch niet als partijdig gelden!) ‘dat de mensch een mensch wordt. Opgevoed moesten zij worden’ (sprekende van de eerste menschen);
‘een mensch kon dit niet doen, daar zij de eerste menschen waren;

{==540==} {>>pagina-aanduiding<<}
dus was het noodig, dat zij door een ander redelijk Wezen, hetwelk geen mensch was, opgevoed wierden.’ Maar neen: de menschen zijn eenmaal, door onweêrstaanbare natuurkrachten, of de vormdrift der Natuur, in elk klimaat, op onderscheidene tijden, uit de Aarde gesproten, en hebben zich zelve allengs (door een volstrekt onverklaarbaar wonder, hoezeer onze Schrijver alle wonderwerken en onmiddellijke tusschenkomsten der Godheid schuwt en verwerpt) uit hunnen apenstaat tot redelijke menschen verheven. En dit is niet ééns, maar verscheidene malen gebeurd; want zeer dikwerf is de wereld met het menschdom door omwentelingen vergaan. De Schrijver gelooft zelfs nog liever aan menschen met staarten (bl. 118), dan aan de afstamming der menschen uit één paar. o Hoe verheft deze nieuwere verlichting ons geslacht boven de oude dwaasheid, die het, als een kind, door den besten Vader eerst liet dragen, tot Hij het allengskens waggelende, en eindelijk vastere schreden leerde zetten! Maar deze Vaderlijke hand lastert ballenstedt, wanneer hij, op eene wijze, die elken Christen moet ergeren, den Schepper der wereld beschuldigt, ‘dat dezelve, volgens het verhaal bij mozes, in den voortgang en wasdom der beschaving een voorwerp van haat en van afkeer, ja gevaar voor de besnoeijing zijner Heerschappij zou hebben gezien, en daarom den mensch zonder genade uit het paradijs jaagt, opdat hij zich, door het eten der verbodene vrucht, niet uit den staat der dierlijkheid verheffe!’ Hier is elke aanmerking overtollig. De God van Do. ballenstedt - ja, lieve Lezer! wat die eigenlijk is, weten wij niet. Hij legt eens vooral krachten in de Natuur; maar die kan dan ook nu gerust haren gang gaan: de
Godheid, niet veel beter dan die van epicurus, bemoeit er zich verder niet mede. Als de menschen eens als kool uit den grond zijn gegroeid, hier een paar, daar een paar, dan mogen zij zich spoediger of later, of geheel niet beschaven; 't is haar alles wel: zij kan en mag er niet tus-
{==541==} {>>pagina-aanduiding<<}
schenbeide komen; want dit zou een wonder zijn, en liever dan één wonder te doen, moge het menschdom Eeuwen lang als apen, of slimmer dan dieren, daarheen leven!
De beoordeeling van den geest, en gedeeltelijk ook van den inhoud van dit werk, heeft ons te lang bezig gehouden, om van de overige zaken, die het bevat, en van den vorm, veel te zeggen. De regtvaardigheid eischt nogtans, dat wij erkennen, in het eerste Deel veel goeds bijeen gevonden te hebben nopens de eigenlijk zoo genoemde (en thans door elk, die aanspraak op Geologische kunde maakt, aangenomene) Voorwereld; dat is te zeggen, den toestand der Aarde, eer er menschen bestonden, en vóór hare tegenwoordige inrigting. Zoodra de Schrijver zijne hypothesen-zucht en zijne alles vermogende, verborgene tooverkracht - de vormdrift der Natuur - laat varen, (die alle, ook bewerktuigde, wezens heeft voortgebragt, en nog, zelfs hier en daar zonder zaad of kiemen, voortbrengt) deelt hij ons belangrijke ontdekkingen der Geleerden mede over de vorming der Aarde naar hare verschillende tijdperken, haren hoogen ouderdom, ontdekkingen uit het plantenen dierenrijk der vroegere wereld, (barbaarsch door den Vertaler overgezet, voor-wereldlijke ontdekkingen enz.) Dit hoofdstuk is inzonderheid zeer lezenswaardig, en behelst de nasporingen der Geleerden omtrent de houtskolen, steenkolen, (beschouwd als begravene bosschen) den spelonkbeer, den rhinoceros, den tijger, de hyena, het elandsdier, het Megatherium of den luiäard, den Mammuth (of liever Mastodonte) van den Ohio, die zich door zijne randen onderscheidt van den eigenlijken of Siberischen Mammuth, (hierover wordt in het bijzonder zeer uitvoerig en doelmatig gehandeld) de gevondene tanden en beenderen bij Canstatt in het
Wurtembergsche, die bij Osterode van elefanten, rhinocerossen, hyena's, en andere, thans nog in Duitschland levende dieren, de beenderen-eilanden van Nieuw-Siberië, (ten Noordoosten van het oude) den oorspronkelijken stier bij

{==542==} {>>pagina-aanduiding<<}
Offleben, en eindelijk de dieren van het vroegere tijdperk, waarvan de gipsgroeven bij Thiede de overblijfsels vertoonen. Want de eenhorens, waarvan barrow (wiens naam onzen Schrijver ontdacht is) bij de Boschjesmannen (de Troglodyten van ballenstedt) afbeeldingen gevonden heeft, kunnen even zoowel nooit bestaan hebben, als de wondergedaanten, die de Oosterlingen b.v. te Persepolis en elders op hunne gebouwen vertoonen; en de eenhoren, bij Quedlinburg in 1776 ontdekt, kan zeer wel een rhinoceros of een ander dier van dien aard zijn geweest. Voorts worden voorbeelden opgegeven van levende padden in steenen, en een insekt in verkoold hout gevonden, die de Schrijver het sterke geloof heeft, van uit zijne Voorwereld afkomstig, dus circa 8000 jaren oud, te achten! Nu komt hij tot menschelijke overblijfselen. Tegen cuvier, blumenbach en andere, reeds boven genoemde, sterren van de eerste grootte stelt ballenstedt uittreksels uit den Freimuthige, de Zeitung für die elegante Welt, het Morgenblatt, het Brunswijksche Magazijn, de Jugendzeitung en dergelijke Journalenkost, zonder waarborg van Schrijvers, of toch met onbekende of althans onberoemde namen aan het hoofd. Veel, van hetgene hier wordt aangevoerd en te huis gebragt op de Voorwereld, kan even zoo goed tot vroegere tijdperken van deze behooren; gelijk de oude grafplaatsen in Kamschatka en Duitschland: en ijzeren haken, tusschen het verkoolde hout gevonden, leveren waarlijk geen afdoend bewijs op voor menschen in de vroegere wereld, daar het, volgens ballenstedt zelven,
(bl. 290) nog niet genoegzaam blijkt, dat er onder de overblijfselen van dieren uit die wereld ook somwijlen menschelijke beenderen worden gevonden. Daarop wordt in dit Deel nog gehandeld over de Reuzen in de Voorwereld, kenmerken der Voorwereld en harer voortbrengselen; meerdere warmte, vruchtbaarheid, grootte, sterkte, duurzaamheid en langlevendheid. (Wij lezen hier, bl. 315, van een' barnsteenboom, die wel nergens, dan in de

{==543==} {>>pagina-aanduiding<<}
hersenen van den Schrijver, zal bestaan hebben.) Oorzaken van den Ondergang der Voorwereld; (hier schijnt ballenstedt, maar ook slechts voor een oogenblik, mozes regt te willen doen, bl. 319.) Deze oorzaak is niet de Zondvloed ten tijde van noach; deze toch kon niet algemeen zijn: ook geene langzame vermindering van de warmte des dampkrings of der Aarde; maar waarschijnlijk eene of andere plotselijke en geweldige verandering, hetzij door den stoot eener komeet, eene inwendige uitbarsting, of eenen grooten vloed uit het Zuiden. - Achter dit en het tweede Deel (hetwelk meer bepaaldelijk tegen het Mozaïsche verhaal der afkomst uit één menschenpaar, der beschaving door mededeeling, der Paradijsgeschiedenis, der nieuwheid des menschdoms enz. is ingerigt, en waarvan wij boven het noodige, naar ons inzien, reeds gezegd hebben) vindt men vrij breede Aanteekeningen van den Vertaler. De Heer moll had zijnen tijd beter kunnen besteden. Wij zien er voor hem geene eer in, dat hij het geloof van velen in de waarheid van een Boek, dat hun blijdschap in het leven en rust in het sterven schenkt, helpt ondermijnen: hij ligt daardoor geen' sluijer op, zoo als hij het in de Voorrede tot het tweede Deel wil doen voorkomen, maar opent slechts de deur van een doolhof, waarin de ongelukkige zwerver, die den veiligen gidsen van Geschiedenis en Openbaring vaartwel zegt, zich eindelijk, na lange en moeijelijke kronkelwegen, aan den oever van het onpeilbare meer der onzekerheid van alles verliest, met nacht en nevelen omtogen!





Proeve eener Regtsgeleerde Verdediging van de onschuld onzes Heeren en Zaligmakers Jezus Christus, door J. Roemer, Christen-Leeraar te Leyden. Te Leyden, bij A. en J. Honkoop. 1820. In gr. 8vo. XII en 137 Bl. f 1-5-:

Bekend is de belangrijke Verhandeling van wijlen Dr.

{==544==} {>>pagina-aanduiding<<}
rensing, welke eens eenen Recensent (wij meenen in de Biblioth. van Theol. Letterk.) deed wenschen, dat, gelijk rensing een Geneeskundig oogpunt koos, een ander 's Heilands Lijdensgeschiedenis uit een Regtsgeleerd mogte beschouwen. Roemer beproeft aan dien wensch te beantwoorden, die tot nog toe niet vervuld werd, en wij verheugen ons, dat het Mengelwerk van scheltema hem heeft aangemoedigd, om het onderhavige stukje te ontwerpen. Het verwijt: ‘ne sutor ultra crepidam,’ wordt in de Voorrede zeer goed afgewend. Daar ook lezen wij roemer's wensch, dat een kundig en in de Regtsgeleerdheid ervaren man zich aangemoedigd moge gevoelen, om de taak, die hij begon, voldingender te behandelen: dit is de wensch van Recensent zoo zeer niet. Roemer voldingt alleen de onschuld van Jezus voldingend genoeg, en dat kan wel niet beter geschieden; maar, daar zijne bedoeling zich niet verder uitstrekte, en hij alleen het Regtsgeding voor Pilatus behandelt, blijft het zeer wenschelijk, dat eens, door een' daartoe juist bevoegden, de geheele Lijdensgeschiedenis uit de Regtsgeleerdheid opgehelderd worde.
Deze Proeve bestaat, behalve uit eene Inleiding over de Joodsche Staatsgesteldheid en de form der Romeinsche Regtspleging, die den Lezer in staat moet stellen, om den gang van het met Jezus gevoerde Regtsgeding, hier nu voorts verhaald, juist te beoordeelen, uit tien Afdeelingen, in een' regt onderhoudenden stijl en zuivere taal gesteld; nu en dan verheft zich de stijl bevallig. Eéne uitdrukking, op bl. 3, ‘het zwaard opgeheven voor de deugd,’ had minder dubbelzinnig kunnen luiden, hoezeer ze dat niet in het verband zijn kan.
De Afdeelingen zijn: 1. De beschuldiging van Jezus, voor den Landvoogd, in het gemeen. 2. De Persoon van den beschuldigde. 3. Onderzoek, of Jezus de misdaad van beleedigde Majesteit hebbe kunnen bedrijven. 4. Betoog, dat Hij, te voren, niets gedaan heeft, hetgene de beschuldiging bewijzen kan. 5. Onderzoek,

{==545==} {>>pagina-aanduiding<<}
of Hij gedacht hebbe naar de Koninklijke waardigheid te dingen. 6. Zijne wijsheid. 7. De beschuldigers van Hem. 8. Overweging der beschuldiging, in het bijzonder. 9. Het stilzwijgen van Jezus voor zijne Regters. 10. Zijne pleitrede. Hierop volgt het Besluit, uit het overwinnend betoog afgeleid; en hier leest men de taal der zegepraal, niet zonder medegevoerd te worden tot diepen eerbied voor den heiligen Lijder.
Recensent moet roemer voor deze proeve zijner bekwaamheid danken, en prijst dezelve allen Christenleeraren aan; dat is, niet alleen aan de Remonstrantsch-Gereformeerde Predikanten, (schoon men, tegenwoordig, aan deze bijna alleen, bij dien titel, schijnt te moeten denken.) Veel, zeer veel, ook wel eens iets, dat men hier niet zoude gezocht hebben, kunnen zij, die de Lijdensgeschiedenis van Jezus behandelen, hier leeren; en dat roemer zijner zake meester was, zal wel niemand betwijfelen.
Vooral behaagde ons de eerste Afdeeling, in welke men veel lezenswaardigs vindt over den aard van het misdrijf van gekwetste Majesteit, en de vijfde; maar zeer schoon is vooral de negende, en, gelijk gezegd is, het Besluit.
De Heer roemer, die, te regt, ooren noch woorden betuigt te hebben voor onbescheidene, partijdige, liefdelooze en onchristelijke veroordeeling, zal wel zoo verdraagzaam zijn, dat hij op een paar aanmerkingen des Recensents, die van deze betuiging ook de zijne maakt, dezelve niet kan toepassen.
In de vierde Afdeeling twee openbare bedrijven van Jezus verdedigende, als niets dienende tot bewijs der beschuldiging, merkt roemer op, dat Jezus aan het gebeurde geheel onschuldig, en het volk alleen er de oorzaak van was. Onzes oordeels is hier toch te veel uit het oog verloren het geheel planmatig handelen van Jezus ter voorbereiding en schikking der bedoelde voorvallen, waardoor ze juist toen en juist zoo moesten plaats hebben. Dit, verzuimd op te merken, stelt,

{==546==} {>>pagina-aanduiding<<}
meenen wij, den Heiland te lijdelijk voor, wiens handelwijze toch niet moeijelijk te verdedigen valt. Ook wil Recensent roemer wel nazeggen: ‘Jezus wilde, te voren, nooit voor Koning verklaard zijn,’ indien dit maar niet beteekene gehouden zijn, hetwelk hier te weinig in het licht staat. Immers, dat Jezus zelf als Israëls Koning wilde erkend wezen, blijkt, dunkt ons, ontegenzeggelijk, uit zijne intrede in de Hoofdstad. Roemer vergelijke eens, wat onlangs hierover schreef de koning, in deszelfs Dagelijksche Oefeningen enz. I. bl. 15. aanm. 3.
Eene andere aanmerking betreft de pleitrede van Jezus, Jo. XVIII:36, 37 en XIX:11, welke roemer goedgevonden heeft in eene uitvoerige omschrijving op te nemen. Wat hij ook in de Voorrede, en in eene Noot onder den tekst, zegge, - dat beroep op de Stoïsche stelling: ‘alleen de Wijze is Koning,’ die ontwikkeling derzelve door Jezus, die ontleding van het slot van 's Heilands antwoord aan Pilatus, - het is alles goed en wel, naar roemer's taal en denkwijze beoordeeld; maar die had hij aan Jezus niet moeten leenen, wiens antwoord wij, hoe kort ook, bij Joannes veel liever lezen, dan zoo uitgebreid bij roemer.
Vooral schijnt roemer te weinig te hebben gelet op het verschil tusschen de veroordeeling bij het Sanhedrin en de aanklagt bij Pilatus. Aan dezen geeft men eerst op het einde de Godslastering aan, op welke men Jezus bij Cajaphas had veroordeeld; en men weet, welken verbazenden invloed die eindelijke aangifte op den Romein maakte. Al ware het alleen hierom, en om de houding, die de Joodsche Raad aanneemt, zullen wij er nooit toe komen, Gods Zoon en de Christus voor synoniem te houden, zoo als roemer schijnt te willen, die echter, bl. 102, de uitdrukking Gods Zoon verklaart van eene waardigheid, die Jezus gemeen had met allen, die hun geloof door hunne deugd bevestigen, en ook Zonen en Dochteren des Allerhoogsten zijn. Wij zeggen ronduit, het N.V. geeft een geheel

{==547==} {>>pagina-aanduiding<<}
ander onderscheid op tusschen Gods Zoon en Kinderen Gods.
Behoudens deze aanmerkingen, en onze bevreemding, dat het gedrag des Landvoogds geheel is voorbijgegaan, (dit was immers niet noodzakelijk?) danken wij hem, nog eens, voor zijne Proeve; en hij verheuge zich over derzelver goed onthaal, vooral bij zijne medebroeders in de bediening des Evangelies!





Hebben de Zielen der Afgestorvenen kennis van, en werking op onze, na hunnen dood voorgevallene, omstandigheden? Wat zegt hieromtrent het geloof der Joden, Heidenen en Christenen, wat de H. Schrift, en wat de Rede??? Door I.I. Bange, Christenle raar bij de Evangelische Luthersche Gemeente te Sappemeer. Te Groningen, bij W. Zuidema. 1819. In gr. 8vo. 82 Bl. f :-14-:

Reeds menigmaal werd dit zelfde onderwerp door onderscheidene Godgeleerden behandeld, doch altijd met eene onbevredigende uitkomst. En geen wonder; zoodra de adem des levens is opgehouden, het ligchaam werkeloos wordt, de stof zich ontbindt, en elk uitzigt op de hoedanigheid eener nieuwe standsverwisseling niet meer dan loutere gissing blijft, moeten ook de gevolgtrekkingen voor de afgestorvenen in dezelfde onzekerheid deelen. En waartoe zouden ook derzelver kennis en werking dienen, daar men toch altijd naar een nieuw en stellig bewijs voor die werking zoude moeten zoeken, hetgene zeer ligtelijk tot dweeperij en bijgeloof zoude voeren? - De Schrijver beantwoordt de geopperde vragen allezins ontkennende. Ten aanzien der H. Schriftuur, behandelt hij de meeste plaatsen, welke doorgaans voor dit gevoelen worden bijgebragt, en ontzenuwt derzelver kracht voor dit ondersteld bewijs door eene redelijke, op woord en zamenhang gegronde ver-
{==548==} {>>pagina-aanduiding<<}
klaring. Bij het onderzoek der Rede, kent hij den afgestorvenen wel het herinneringsvermogen van hunnen vorigen toestand op aarde toe, en leert, dat zij hunne geliefden niet vergeten, evenmin als deze met ware liefde aan hen blijven denken; maar hij ontkent derzelver werking op onzen geest, als overtollig, nutteloos, en geheel strijdig met die wijze van omgang en ervaring, welke in dit leven plaats heeft, en zonder welke wij ons geenen anderen werkkring kunnen voorstellen. Zelfs de uitzondering, welke een of ander voorval of verhaal daaromtrent schijnt te maken, bij wijze van voorspellenden droom als anderzins, wordt door hem te regt als eenigzins bewijsbaar in twijfel getrokken, omdat ons de manier van voorstellingen onbekend is, welke zich menigwerf herhalen en verlevendigen, nadat zij eenmaal in onzen geest met kracht aanwezig waren. - Allerwegen verdient deze Verhandeling met oplettendheid gelezen en nagedacht te worden.





Natuur- en ziektekundige Onderzoekingen over het gebruik van het Pruissisch Zuur (Acidum Prussicum) of Acidum Hydrocyanicum, in de behandeling van de ziekten van de borst, en bijzonder in de longtering; door F. Magendie, Hoogleeraar in de Ontleed-, Natuur en Ziektekunde te Parijs. Voorafgegaan door eene beschrijving van de scheikundige en physische eigenschappen van dit Zuur en deszelfs bereidingswijzen naar A.B. Granville, M.D. te Londen. Uit het Fransch en Engelsch vertaald en met eenige Waarnemingen verrijkt door H.J. Schouten, M.D. te Amsterdam. Aldaar, bij C.G. Sulpke. 1820. In gr. 8vo. XII en 78 Bl. f :-18-:

Deze Verhandeling bevat, in de eerste plaats, eene zeer korte scheikundige beschouwing van het Blaauwzuur, waarbij de bereidingswijzen van scheele en

{==549==} {>>pagina-aanduiding<<}
van vauquelin worden medegedeeld; in de tweede, eene reeks van waarnemingen, welke deszelfs nut in onderscheidene borstziekten, in het bijzonder in den kinkhoest en in de longtering, bewijzen, en welke wij voornamelijk aan den beroemden magendie verschuldigd zijn. Deze schijnt het vooral in de knobbelachtige longtering te hebben toegediend, granville deszelfs gebruik meer uitgestrekt te hebben, b.v. in katarrhale aandoeningen, zelfs in verkoudheid. Daar het nut van het Laurierkerswater, als verdoovend en oplossend middel, sedert lang algemeen erkend is, en dit geneesmiddel Blaauwzuur bevat, welks hevige werking op het dierlijk gestel genoegzaam bewijst, dat het groote veranderingen in hetzelve te weeg brengt, kan hetzelve, met omzigtigheid gebruikt, zeer weldadige uitwerkselen hebben. De hier medegedeelde waarnemingen verdienen dus getoetst en nagevolgd te worden, waartoe dit werkje eene genoegzaam veilige handleiding oplevert. Het scheikundig gedeelte is wel oppervlakkig genoeg, maar hier ook van minder aanbelang; wij moeten alleen doen opmerken, dat het niet onverschillig is, welke bereidingswijze men volge: die van vauquelin geeft een min sterk zuur dan die van scheele, na de verandering, welke la planche er in heeft aangebragt. De eerste is dus te verkiezen, mits men zorg drage, dat door de zwavelwaterstoflucht alle kwik worde weggenomen; er ontstaat anders ligt een bezinksel in, hetwelk bewijst, dat er nog kwik in voorhanden is; het geneesmiddel is dan minder zuiver, en dus onzekerder.






{==550==} {>>pagina-aanduiding<<}

De Ziekten van het Gehoor, of zekere middelen, om het suizen der ooren, de hardhoorendheid en doofheid te verminderen en langzamerhand volkomen te genezen; benevens eene aanwijzing, om de ooren en het gehoor goed te behouden, gebreken van dezelve te verbeteren, voor te komen, en de lastige zoogenaamde oorkramp volkomen te herstellen. Door Dr. Albrechts. Uit het Hoogduitsch vertaald door G.J. Pool, Doctor en praktiserend Heelmeester te Moordrecht. Te Rotterdam, bij J. Hendriksen. In gr. 8vo. VIII en 57 Bl. f :-12-:

Dat de ziekten van het gehoor zeer moeijelijk zijn te behandelen, en dat zij, wegens de gebrekkige kennis van dit zintuig, dikwijls kwalijk behandeld worden, zal ieder den Schrijver dezer Verhandeling toestemmen; maar elk zal het daarom te vreemder en ongepaster voorkomen, dat een Geneesheer, die overtuigd zegt te zijn van het gewigt zijns onderwerps, daarover zoo oppervlakkig en ligtvaardig spreekt. Het zintuig des gehoors beschrijvende, gewaagt hij alleen van het uitwendig oor, zonder een' stap verder in deszelfs zamenstel te dringen; en hoe weinig kennis hij van de eigenlijke werking dezes deels zelf heeft, toont hij reeds in het eerste Hoofdstuk. Zeer ongepast prijst hij het reinigen van den gehoorgang, door wasschen, oorlepeltjes enz., door het wegnemen van het oorsmeer, zonder verdere bepaling, aan; geeft de koude, als de hoofd-, bijna als de éénige oorzaak van oorkwalen, op, en schijnt zeer met het bedekt houden der ooren ingenomen, hetwelk blijkbaar met de natuur strijdt, en ook niet voldoet aan het oogmerk: want door de zotte onttrekking van die deelen onzes ligchaams, welke natuurlijk aan de lucht zijn blootgesteld, aan de werking

{==551==} {>>pagina-aanduiding<<}
van dezelve, maken wij ze hoe langer hoe gevoeliger en vatbaarder voor allerlei ongemakken. Tot versterking des gehoors bepaalt hij zich genoegzaam geheel tot prikkelende middelen, en toont, in de geheele Verhandeling, het onderscheid tusschen prikkelen en versterken niet zeer duidelijk voor oogen te hebben. Vreemd is het ook, de ziekten der ooren in zulke te verdeelen, welke met geene volkomene doofheid gepaard gaan, en zulke, waarbij het verlies des gehoors plaats heeft. Onder de eerste worden de verschillende soorten van oorpijn gerekend, welke toch waarlijk geene afzonderlijke ziekte uitmaakt. Bij de oorzaken der hardhoorendheid en doofheid wordt weinig op de gebrekkige gesteldheid van het zintuig zelf gezien, enz. Het is waar, het werkje is, naar het plan des Schrijvers, voor geene Geneeskundigen, maar voor het Volk geschreven. Dit geeft ondertusschen geene verschooning voor de oppervlakkige bewerking, en voor het aanprijzen van heftige geneesmiddelen, gelijk b.v. ammonia, kamfer, opium, enz. Wij willen echter dit werkje niet alle waarde ontzeggen: het bevat enkele zeer goede aanmerkingen, b.v. betreffende het misbruik van verzwakkende en ontlastende middelen; maar daarentegen is de prikkelende geneeswijze wat veel op den voorgrond gezet, en wij weten niet, wat meer nadeelig is.


Voorstel tot verbetering van den(de) Haven van Amsterdam Aldaar en te 's Gravenhage, bij de Gebroeders van Cleef. 1819. In gr. 8vo. 14 Bl. f :-11-:

De gedurige aanwas van slib binnen de Haven der Hoofdstad was meermalen het voorwerp van overpeinzing, voorstellen en vruchtelooze proeven tot voorkoming. De Schrijver van dit werkje, die zich in een kort Voorberigt a. warin teekent, stelt voor, het aan-
{==552==} {>>pagina-aanduiding<<}
leggen van een nieuw en ruim stroombed in het IJ voor de stad, breed omtrent tusschen 400 en 500 el, waarvan hij alhier in de bijgevoegde Kaart het ontwerp behoorlijk omschrijft, en hetwelk hij voor de kleinere scheepvaart, en ook voor die naar de Zuiderzee, doelmatig oordeelt. Hoe welgemeend en nuttig welligt dit ontwerp in vorigen tijd moge geweest zijn, moet echter de tegenwoordige aanleg der twee Schutsluizen nabij het Tolhuis enz. het vermoeden doen ontstaan, of het alhier voorkomende plan wel meer uitvoerlijk en nuttig zij, daar men beweert, dat uit denzelven aanleg eene nieuwe en genoegzame schuring voor de slib ontstaan zal.





Antiquiteiten; een oudheidkundig Tijdschrift, bezorgd door Nicolaus Westendorp, V.D.M. Iste Stuk. Te Groningen, bij J. Oomkens. 1819. In gr. 8vo. 85 Bl. f 1-:-:

Op nieuws vertoont zich in dit Tijdschrift het bewijs van herlevende zucht voor een lettervak, dat maar al te jammerlijk verwaarloosd is. De Heer n. westendorp, Predikant bij de Hervormden te Losdorp, kondigt daarbij zijn voornemen aan, om een oudheidkundig Tijdschrift in enkele Stukken 's jaars uit te geven, waarbij gedenkteekenen van vroegere eeuwen, of ontdekkingen op vaderlandschen bodem, voor de nakomelingschap zullen bewaard worden. Dit 1ste Stuk behelst een paar Verhandelingen van den Schrijver, en nog eene andere.
De eerste betreft eenen ontdekten Grafheuvel te Termunterzijl, drie honderd schreden van Termunten, aan de regterzijde van den weg, die derwaarts gaat, zoo als die, na menigvuldige verlaging van deze hoogte, en het te voorschijn komen van menschenbeenderen, scherven van aarden kruiken enz., het denkbeeld eener grafstede heeft opgeleverd. Dezelve is 90 voet breed, en

{==553==} {>>pagina-aanduiding<<}
strekt zich 40 voet uit van het westen naar het oosten. Moeijelijk bleef de gissing, of dezelve tot inlanders, dan wel tot geborene Romeinen behoorde. De Schrijver is, na menigvuldige vergelijkingen en gehoudene correspondentiën, van oordeel, dat deze Grafheuvel is opgerigt bij gelegenheid, dat germanicus, eenen inval of strooptogt in het hart van Germanië bedoelende, in deze omstreken geland, en, nadat de tijd daartoe verloopen was, alhier weder is teruggekeerd, om zijne legerbenden naar de Eems terug te brengen. Deze gissing wordt door velerlei bedenkingen geschraagd, en voorts den beminnaren der oudheid ter nadere overweging aanbevolen. Eene beschrijving van het alhier gevondene stuk ijzer met een' koperen ring, van twee koperen sporen, en van onderscheidene urnen van verschillende kleur, met de bijzonderheden, daartoe behoorende, wordt door eene plaat opgehelderd.
De tweede deelt het berigt mede van den Heer j.h. karsten, Hoofd-Ingenieur van den Waterstaat, nopens de opgegravene Urnen onder Vlagtwedde, aan de linkerzijde van den rijweg naar Ter Apel. Dezelve zijn zeven in getal en verschillende van kleur en grootte, behoorende waarschijnlijk almede tot eenen nu gedeeltelijk opgegravenen Grafheuvel, of van de Romeinsche Legers en Hulptroepen, of van de toenmaals nog onbeschaafde Inwoners dezer streken. Zij zijn desgelijks op eene plaat afgeteekend.
De derde is wederom van den Uitgever dezes Tijdschrifts, en behelst eene Voorlezing over de oude Grafheuvelen, voornamelijk met betrekking tot de Provincie Drenthe, en bepaaldelijk in het Gooregt, te Tinaarloe, te Segese, bij Rolde, bij Balloo, tusschen Sleen, Koevorden en Emmen, nabij Valte enz. Zij bestaan doorgaans alle uit opgeworpene aarde, met kleine keisteenen doormengd, en bevattende grove aarden potten met beenderen, asch, houtskool en aarde. Daar men in dezelve niets vindt, dat aan Romeinschen oorsprong doet denken, dienen zij veeleer gehouden te worden

{==554==} {>>pagina-aanduiding<<}
voor grafplaatsen onzer Voorvaderen, die aldaar vóór de invoering van het Christendom gewoond hebben, en waarvan elke familie hare begraafplaats had.
Allezins moeten wij deze onderneming van den Heer westendorp toejuichen, en wenschen, dat dit Tijdschrift zoo veel vertier en ondersteuning van vaderlandsche kunstminnaren moge ondervinden, dat wij ons eerlang met eene geregelde voortzetting van dezen geleerden arbeid vleijen mogen.





M. Valerius Messala Corvinus, geschetst in eenige Tafereelen uit de Romeinsche Geschiedenis, gedurende zijn leven. Door Mr. M.C. van Hall, Ridder der Orde van den Nederlandschen Leeuw, en Lid van het Koninklijk Instituut. Iste Deel. Te Amsterdam, bij J. van der Hey. 1820. In gr. 8vo. X en 210 Bl. f 4-18-:

Het is bekend, welke eere van hall, en, door hem, onze Nederlandsche Letterkunde, ook buiten ons aderland heeft verworven, toen hij, ten jare 1809, zijnen Plinius uitgaf. Zijn Messala zal wel naast denzelven geplaatst worden, door den beminnaar der Geschiedenis en fraaije Letteren. Keurig is de typografische uitvoering, en het kunstwerk (want hoe moet het anders heeten?) prijkt met verscheidene vignetten, die over het geheel niet nalaten kunnen den kieschsten smaak te bevallen. Dewijl de Recensent ook der Recensenten, denzelfden Uitgever hebbende, reeds een uitvoerig verslag aangaande dit werk gegeven heeft, en de Steller dezer aankondiging de opgave onnoodig acht van den inhoud dezes boeks, die toch wel door allen, aan welke zulke werken besteed zijn, in het boek zelf met gretig verlangen zal gelezen worden; dewijl, daarenboven, de op dit werk gemaakte aanmerkingen hier niet behoeven afgeschreven, en althans door geene gewigtiger kunnen

{==555==} {>>pagina-aanduiding<<}
vervangen worden, vergenoege zich onze Lezer met onze eenvoudige aanprijzing. Goede wijn behoeft geen' krans. Van hall zij gelukgewenscht met zijnen welgeslaagden en aan hem zoo goed toevertrouwden arbeid, dien hij, der Nederlandsche Letterkunde tot eere, voorspoedig voltooije!
Tot onze blijdschap ziet er dit werk, ten aanzien van taal en interpunctie, beter uit, dan 's mans Plinius. Is messala minder bekend, thans behoeft er aan de kennis aangaande hem niets te ontbreken. Maar niet alleen hem, de eeuw van augustus, en menigen belangrijken persoon uit dezelve, leert ons van hall somtijds zóó kennen, als men, bij andere Schrijvers, in het geheel niet leeren kan. Men ziet hen handelen; men neemt deel in hun lot; men vermeerdert zijne menschenkennis bij hunne opengelegde karakters; men verzamelt eenen schat van leering uit hunne wijsheid, en men verkwikt zich aan hunne gezangen. Hetzij van hall hen sprekende invoert, of zelf, over hen, ons onderhoudt, men zal wel nergens onvoldaan zijn.
Laat ons deze aankondiging besluiten met een gedeelte van het slot der voorrede, hetwelk evenzeer eene hulde is aan den achtingwaardigen Hoogleeraar cras, als eene gewigtige aanbeveling van dit boekgeschenk. ‘Ook de beroemde en onvergetelijke Hoogleeraar cras’ - deze zijn van hall's, ons zoo treffende, woorden - ‘nam, nog op zijn merkwaardig sterfbedde, in mijn werk op het vriendschappelijkste deel, las hetzelve toen nog met de hem altijd eigene scherpzinnigheid en naauwkeurigheid, en deelde, slechts weinige dagen vóór zijnen dood, mij belangrijke opmerkingen daarover schriftelijk mede; aanmerkingen, die mij eeuwig dierbaar zullen blijven, als het laatste geschenk van eenen stervenden vriend en van eenen Wijzen, die, na een lang, altijd werkzaam en hoogstnuttig leven, met dezelfde helderheid en opgeruimdheid van geest, die hem in de kracht zijner jaren

{==556==} {>>pagina-aanduiding<<}
nooit begaf, in zeer hoogen ouderdom zoo gereed was de gewesten der onsterfelijkheid blijmoedig in te gaan.’
De ouderdom van van hall, door geene verdrietige bezigheden belemmerd, brenge nog vele vruchten voort, en het goede en schoone worde ook door hem, op zijne wijze, bevorderd! Wij vergasten ons altijd aan de voortbrengselen van zijnen geest, en verlang en ook naar een' tweeden bundel Gedichten.





Tooneel- en Mengel-poëzij, door A. Beeloo. In 's Gravenhage, bij de Wed. J. Allart en Comp. 1820. In gr. 8vo. VIII en 180 Bl. f 3-:-:

‘Alwederom een Bundel Gedichten, en van een' Jongeling, nog weinig, of in 't geheel niet, als beoefenaar der Dichtkunde bekend!’ - Dezen uitroep, en een gefronst voorhoofd er bij, verwacht de Dichter. Eilieve! waarom juist dat knorrig gezigt, eer men heeft gelezen? Wat scheelt het, of de Dichter jong, en, als Dichter, onbekend is, levert hij maar Poëzij? De luister der Dichtkunde en het getal der Dichters, in onze dagen, veroorzaken toch, dat veler gerijmel ons niet zoo gemelijk maakt. Verschijnt er een nieuw Dichtwerk, waarom dan niet met blijdschap uitgeroepen: ‘Alwederom enz.,’ hopende, dat de lezing des werks die blijdschap zal bevestigen. Maar beeloo zoude, door zijne Voorrede, ons van de lezing zijns werks wel afschrikken, althans als wij, geachte Lezers! zoo gehumeurd waren, als hij van zijne geachte Lezers vermoedt. Immers, als hun gefronst gelaat na de lezing zijner verzen eenigzins is opgehelderd, zal zijne zegepraal volkomen zijn; en echter kan hij dat gefronste voorhoofd maar eenigermate billijken. Och! had hij dat geheele Voorwerk maar weggelaten, dat ons de aanleiding tot de uitgave zijner Poëzij mededeelt! Het is zoo al het gewone kompliment. Hij vertelt ons, dat het hier voorkomend Treurspel aan de tweede klasse van het Koninklijk Instituut ingezonden geweest is, maar den prijs niet verkreeg, die, trouwens, aan meesterstukken ontging. (Wel foei! dat 's niet Koninklijk of Nederlandsch van dat Instituut!) Beeloo's vrienden, echter, drongen sterk aan op

{==557==} {>>pagina-aanduiding<<}
de uitgave van dat stuk. Daar kwam hij schoorvoetende toe; doch nu was hij er ook door, en, als het ons niet te veel geld zoude gekost hebben, had hij er gaarne nog een Blijspel bijgedaan, om alles bij elkander te hebben; maar dat krijgen we nu in eene tweede Verzameling, als men hem weêr aanspoort om iets uit te geven.
Recensent wil hem daartoe wel opwekken, onder voorwaarde, dat hij de fijne schaaf, zoo als men zegt, eerst goed over iets en alles, dat hij uitgeeft, late gaan, en bepaalt zich nu het langste bij het hier voorkomend Treurspel, Numitor en Amulius.
Hij waagt veel, die, nog jong, zijn dichterlijk talent beproeft aan het Treurspel, en heeft, voorzeker, geene schande nog behaald, al behaalde hij den prijs niet, die aan meesterstukken toekomt. Geene soort van schriften - op deze verklaring van blair dingen we niets af - is een zoo zekere proefsteen van eene grondige kennis van het menschelijk hart; en die is toch wel de eigendom niet van elken jongeling. Wij hebben ze dan ook hier niet ontdekt; en, is het waar, dat deze soort van Dramatische Poëzij, door het werken op onze hartstogten, vooral aan de verheffing van deugdzame neigingen moet dienstbaar zijn, bij dit zedelijk doel schiet des Dichters stuk veel te kort. Het onderwerp zelf (men weet, hoe veel duisternis de echte geschiedenis omzweeft; hoe verschillen livius en plutarchus in derzelver voorstelling!) schijnt ons daartoe ook niet zeer geschikt, althans alleen onder de bewerking van eene fiksche hand en veel beleid.
Amulius openbaart zijn voornemen, om zijnen broeder om te brengen, aan Claudius, die het hem echter ontraadt, maar het aan Numitor bekend maakt. Dezen wordt, door den Koning, een landstrooper in handen gesteld, welken de Hoofdman der Lijfwacht gaat halen, waardoor Numitor aanleiding krijgt tot eene alleenspraak. Zoo verre het Eerste Bedrijf.
Veel onnatuurlijks komt hier voor. De snoode Amulius biecht, vrij uitvoerig, zich zelven en zijnen vertrouweling zijne gruwelen voor; maar, zoo misdadig als hij zich belijdt, zoo beklagelijk maakt hem, wien al zijne misdaden voor oogen staan als spoken, zijne wanhoop. Hieraan is het, denkelijk, ook toe te schrijven, dat hij zoo dwaas redeneren

{==558==} {>>pagina-aanduiding<<}
en vragen kan, hoe hij toch duizelig kan wezen, staande op den top des roems; er bijvoegende, dat hij zich toch nog verheffen zoude. Claudius, een man van deze geloofsbelijdenis:
‘De deugd eischt ieders hulde, ofschoon wij haar verzaken.’

zoekt toch, onder allerlei mooije praatjes, zijn' Koning af te brengen van deszelfs voornemen, en houdt daartoe eene redevoering over het onbetamende van dat plan. Hij is een goed Physiognomist, maakt van Numitor tegelijk eene soort van Patriarch en een' Dondergod, en roept uit:

‘Wie ziet hem eenmaal slechts, die reeds zijn hart niet kent?’

Zoo ver, lavater! hebt gij het toch nooit gebragt! Zoo knap een Redenaar is hij niet. Hij brengt het, met zijne waarschuwingen aan Numitor, wel zoo ver, dat deze terstond, ook al op het gelaat af, van de opregtheid van zijn berouw overtuigd is; maar met het troosten gaat het zoo goed niet: ‘Wij grijpen, zegt hij, dikwijls naar eene schim, die spoedig is vervlogen;’ maar geene zwarigheid: het kan verkeeren. Op een' wenk van het noodlot, ‘wordt die schaduw straks een beeld.’ Is het wonder, dat Numitor uitroept: ‘Wat wil die duistre taal!’ Claudius antwoordt:

‘Zij zegt: niet alles is voor ons geheel verloren,
Wat we aan ons minnend hart, onze oogen zien ontrukt.’ enz.

Het is te hopen, Lezer! dat ge er nu zoo wat achter komt, dewijl ieder de beste uitlegger is van zijne eigene woorden, en Claudius betuigt:

‘Ik kan geen' klaarder' zin aan mijne woorden geven.’

Willen we dan nu maar zeggen, dat het genoeg is opgehelderd, wat eene vervlogene schim is, in een beeld veranderd?
Vindt ge het niet heel broederlijk van Amulius, die toch zijn' broeder den hals wil breken, dat hij hem dien strooper toezendt, ‘opdat gij,’ zoo zeide hij, ‘u regt verschaffe?’ (verschaffet.)
Die landstrooper was er geen van professie.

{==559==} {>>pagina-aanduiding<<}

‘Een zachte majesteit blinkt op zijn schoon gelaat;
Het boezemt eerbied in, maar doet in 't minst niet vreezen.’

zegt de Kommandant; dus alweêr een Physiognomist!
Volgens het Tweede Bedrijf is die jongeling regt dankbaar, dat hem Numitor voor zich duldde, om deze bondige reden, dewijl hij nu zijne onschuld veel klaarder hem bewijzen konde, dan - wanneer hij daartoe niet in de gelegenheid was. Hij doet het dan ook. Zijn broeder Romulus, wiens gewaad de wacht verblind had, komt hierop aan, en, daarop, beider voedstervader Faustulus. Deze kwam van den Koning; op zijn verzoek was hij daar gebragt, ziende geen' anderen weg, om het gevaar te ontgaan, waarin hem zijne belangstelling in Romulus gestort had, vooral om den korf, in welken de beide broeders, vóór twintig jaren, op den vloed gelegd waren, en dien hij bij zich had, toen hij Romulus ging zoeken, omdat men nooit weet, hoe een ding te pas kan komen. Uit hem wist de Koning, dat zijne neven nog leefden; maar wordt door hem, omtrent hun verblijf, misleid. Dit veroorzaakt thans de ontdekking aan Numitor, dat zijn gevangene en deszelfs broeder zijne eigene kleinzonen waren, aan welke hij nu een droevig verhaal doet van het lot hunner moeder, haren eed aan Vesta geschonden hebbende, omgebragt door dezelfde wreedheid, die haar tot dien eed dwong; waarop Romulus, wiens bloed verstijft, en ook kookt, den ondergang des wreedaards zweert.
Sylvia was, intusschen, door Claudius, die twintig jaren, verborgen gehouden, en komt thans voor den dag, terwijl (hiermede vangt het Derde Bedrijf aan) Amulius bezig is aan Claudius te verhalen, hoe benaauwd hij het door een droom, gezigt had, in hetwelk hij Sylvia had herkend. Gelukkig dat Claudius niet van zijn stuk raakt, en de Koning haar nog houdt voor een spook, voor hetwelk hij zich wegpakt naar de andere zijde van het tooneel. Zij hervindt vader en kinderen, en het besluit komt tot stand, wat zij er tegen inbrenge, dat, zoodra het avond is, Romulus zal aanvallen, en het volk, door Claudius tot opstand te bewegen, in Numitor zijn' ouden Koning wederzien zal.
De alleenspraak van Sylvia, die het Vierde Bedrijf opent, had wel wat korter kunnen zijn, maar hinderde ons minder in haar, dan de doorgaans zoo lange redeneringen in de twee

{==560==} {>>pagina-aanduiding<<}
vorige Bedrijven, die toch de aandoening zelden opwekken. Remus brengt goede tijding aangaande den volksgeest terug; en hierdoor merken wij, dat Romulus het mis had, toen hij zijne moeder troostte: ‘Blijft Remus u niet bij?’ Nu, deze had het ook zoo begrepen; want hij zeide: ‘'k Volg haast uw schreên;’ maar Numitor had ook gezegd: ‘Volg ons, mij en uwe moeder,’ en: ‘Gij, Remus! blijft mij bij.’ Nu, er loopt wel meer in de war. Numitor, even te voren, ontvlamd in woede en haat, en begeerende, aan het bloed, dat aan zijns broeders zwaard rookte, deszelfs eisch te voldoen, wil nu weêr al het leed vergeven, en den broeder sparen. Deze, razend op het volk, dat zich tegen hem gesteld heeft, en dat niet met gejuich(!), wenscht zijn' broeder te spreken, die hem ook wel ontmoeten durft, niet geloovende, dat zijne drift hem tot het ergste konde vervoeren. Dat had hij echter niet geraden; want, toen hij den broeder alles verweet, onder anderen, dat hij, met tijgerklaauw, en tanden uitgevast(?), zijne kinderen had verscheurd, wordt hij gewaarschuwd door Amulius: ‘Mijn dolk zal u terstond doen zwijgen.’ Daarvoor is Numitor toch niet bang, weigerende het verblijf van Romulus en Remus te ontdekken. Men begrijpt, hoe boos de tiran wordt, vooral daar de Hoofdman hem nu het volksoproer komt verhalen, en dat het zelfs Sylvia van zijne hand eischte. Numitor zoude dan ook nu gegrepen zijn door de wacht, ware niet Sylvia met haren dolk tusschenbeide gekomen. Nu merkt de Koning, dat zij vooral geene schim was, en evenmin een beeld; en zij ware door hem doorstoken, ware Remus niet
toegeschoten, en hadde Claudius niet betuigd thans tot deugden weder te keeren. De wacht was er toch? Ja, en krijgt bevel om ze altemaal te pakken; doch - daar komt ook niet van. Sommigen, ja, voegen zich op zijde van Amulius, maar anderen van Numitor; en daar staan ze, zoo het schijnt, zeer stil en bedaard. Er komt nieuwe verontrustende tijding, hetwelk Amulius, hoofdzakelijk, doet zeggen, dat hij hen allen wel zal vinden, maar eerst het oproerig volk straffen gaat.
Maar in het laatste Bedrijf wordt hij zelf gestraft; althans het loopt bloedig met hem af. Het is moeijelijk te gissen, hoe die zamenspraak met zijn' broeder er in komt, die alleen hem, verzeld van den Hoofdman, ontmoet, en hoe die zoo eindigt. Over Romulus is men zeer bekommerd; doch hij ver-
{==561==} {>>pagina-aanduiding<<}
schijnt zelf, terwijl zijne moeder bijna bezweken is. Om harentwille had hij zijn verhaal wel wat mogen bekorten, want het is om flaauw te worden; maar dan had ook zijne welsprekendheid zoo niet geschitterd. Uit den ergsten nood was de overwinning gerezen; doch, daar men van Remus niets vernam, ontbreekt er nog veel aan de blijdschap. Maar ziet! Remus verschijnt, en de door hem gevangene Koning. Deze is nog zeer brutaal, en zoude door Romulus zijn afgemaakt, had het de goede Numitor niet belet; maar nu maakt hij zich zelven van kant, onder dezen uitroep:

‘Ik vloek u, Numitor! - dat u ... mijn schim ontroere - Ik haat u eeuwig - 'k sterf!’

Neem een voorbeeld, Lezer! aan zijn' broeder, en zie bedaard te blijven. Deze zegt in dit ontzettend tijdstip:

‘Dat men van hier hem voere!’

En daarop ontvangt Numitor 's volks hulde? Dat juist niet; maar wij zien hem - naar buiten gaan, om zich te laten zien. Zoo wordt de ondeugd gestraft, en de deugd beloond!
Recensent maakt op verscheidene bijzonderheden geene aanmerking, noch op de voordragt zelve der geschiedenis. Beeloo zal zelf moeten overtuigd zijn van het onnatuurlijke zijner voorstelling, met opzigt tot de karakters en aandoeningen; en dit alleen wilden we doen zien.
Zeker ontbreekt het hem niet aan dichterlijk talent; maar, ons is het duidelijk, in de ontwikkeling daarvan zal hij gelukkiger slagen, wanneer hij zich der eenvoudigheid meer bevlijtigt, loopende anders gevaar van onbegrijpelijkheid, of van .... wildheid, zouden wij zeggen; doch misschien gaat die wel voor verhevenheid door. Nu dan, elk zijn' smaak!
Wat is, bl. 4, die geest, op den troon druischende of suizende? Begrijpt ge wel, Lezer! dat, als de bliksem van het oog des helds op zijn zwaard terugkaatst, dat zwaard niet in de scheede moet wezen? Bl. 12 wordt u anders dit geleerd. Bleeke schimmen, die er akelig rood uitzien, begrimden van de Werff! bl. 20. Marren is binden, of talmen, vertoeven: maar, wat is dan iemand marren om brood, bl. 21? De Helden (of zijn het hunne toonen, bl. 26?) fluisteren ‘Amen,’

{==562==} {>>pagina-aanduiding<<}
en zinken dan weg in het graf. Die korte predikatie is niet krachtig! Toen het jaar 1815 naderde, beefde de geheele aarde van den tred des grijzen en gespierden tijds, en, uit den damp van dien ouden Heer, worden, op het einde van dat jaar, beelden opgeroepen! De Engel des levens splijt de zwaarste zerk open, op bl. 45. Bl. 76 ziet gij eene zwaan liggen, trotsch op pluimen, de roem van 't vijvernat, maar wier hals nu verbroken schijnt en wier vlerk nederhangt. Wat ligt zij stil, in 't riet gedoken! Welnu, ze is immers dood, dat stomme dier! Is dat dan niet natuurlijk?
Geenszins ontzeggen wij verdiensten aan de stukjes, op welke onze aanmerkingen betrekkelijk zijn, noch aan andere. Dat op Ossian, dat op Bingley heeft zelfs vele dichterlijke waarde. Maar, wij herhalen het, beeloo zij eenvoudiger, en hij zal natuurlijker zijn. Hij zinge met minder opzet om hoog te zingen, en hij zal ook verhevener zingen. De stukjes, getiteld: Het Slot te Muiden, en Afwisseling, bevielen ons, denkelijk om die reden, best.
Er zijn Errata (waarom nu juist Latijn gepraat?) aangewezen, ook zulke feilen, die er niet zijn, maar niet weinige overgeslagen. Recensent zocht ze niet op; maar dat ramp mannelijk en vrouwelijk voorkomt, en de voorspoed haren hoorn, en rotsen hunne voeten gekregen hebben, hinderde hem. Onstuime voor onstuimige, en menschenheid voor menschheid te schrijven, om het rijm, is dat niet wat te veel Licentia Poëtica; zoowel als, om dezelfde oorzaak, een volk eerst te verslaan en dan te breidelen, bl. 98? Geheel verkeerd is de constructie bl. 44:

‘Dan immers juicht van vreugd, als nu, verlost van nooden,
De schepeling de haven ziet.’

‘Waar andre Goden outers rooken,’ is onverstaanbaar: moet het andren zijn?
De Dichter doe met deze aanmerkingen zijn voordeel, en behale roem op onzen Zangberg!






{==563==} {>>pagina-aanduiding<<}

Romancen, Balladen en Legenden. IIde Stukje. Te Rotterdam, bij J. Immerzeel, Jun. 1819. In gr. 8vo. 100 Bl. f 1-16-:

Wij hebben ons over het eerste Stukje dezer Romancen, Balladen en Legenden zoo duidelijk, en over den Dichter of Navolger derzelve, den te regt beroemden tollens, zoo loffelijk uitgelaten, dat wij er weinig of schier niets hebben bij te voegen, dan alleen, dat wij door dit tweede Stukje dáárin volkomen bevestigd zijn, dat wij, als ware en welmeenende vrienden van den man en zijne gedichten, naar waarheid gesproken hebben. Als proeven, hoe men in Duitschland, ondanks losheid en genie, nog bij Nederland in fijnen smaak en oordeel ten achteren is, kunnen deze Navolgingen zelve gerust dienen, ten zij men ze liever beschouwe als proeven, hoe de groote tollens, ook in verlorene oogenblikken, door het overbrengen van vreemde, losse gedichtjes, die door allerlei wendingen daartoe bijzonder geschikt zijn, zich ontspant en oefent. Het best in dit bundeltje beviel ons, nevens de inderdaad wilde Jager van den naïven burger (die, ware hij zoo wild niet geweest, zijnen roem onbevlekt zou hebben overgebragt) en de Doodgraver van seidel, Nannij, naar haug, hoewel de toepassing niet dan met veel voorzigtigheids dient te geschieden. Het denkbeeld, echter, de gemakkelijke gang, de eenvoudige uitdrukking, en de uitstekende overbrenging, (trouwens deze is in alle voortreffelijk) maken het voor ons ter overname meest verkieslijk. Zie hier hetzelve:

De blonde Nannij, vol van vuur, 
Vergat haar' pligt in 't groenend dal, 
En baarde, in 't aaklig winteruur, 
Een knaapjen in den runderstal. 
‘Red, red mij, zuster! hulp en raad! 
Bewaar uw bloed voor schimp en smaad; 
Verberg mij met mijn' zuigeling...’ 
‘Neen!’ zei de zuster, ‘neen!’ en ging. 
 
De blonde Nannij, bloo en mat, 
Den boezem en de haren los, 

{==564==} {>>pagina-aanduiding<<}

Sloop angstig, langs een duister pad, 
Naar de ijzersmelterij in 't bosch: 
‘Bewaar uw bloed voor schimp en hoon: 
Verberg mij, broeder! berg mijn' zoon: 
Gij krijgt er 's hemels zegen voor...’ 
‘Weg!’ riep de broeder, ‘weg, gij sloor!’ 
 
De vader kwam van 't nachtmaal weêr, 
Godvruchtig en gesticht van zin: 
Daar valt zij aan zijn voeten neêr 
En roept zijn deernis roerend in: 
‘'t Is waar, ik heb te snood misdaan, 
Doch neem mij slechts als dienstmaagd aan...’ 
‘Neen, schandvlek! leef in schimp en smaad: 
Weg!’ riep de vader, ‘weg, op straat!’ 
 
Toen viel zij, overstelpt van smart, 
Haar moeder, nat beschreid, te voet: 
‘Ontsluit uw schuldig kind uw hart; 
Vergeef mij, wat ik bitter boet!’ - 
‘Zie voortaan, kind, slechts beter toe; 
Vergeve u God, als ik u doe! 
Gij weet niet hoe ik nog u min!... 
Kom,’ sprak de moeder, ‘schaap, kom in.’ 


Wij meenen in beide onze beoordeelingen getoond te hebben, dat wij opregt zijn, en bijzonder, dat wij zeer hoog loopen met den onvergelijkelijken Dichter. Wij betuigen hier gaarne en openlijk, dat, schoon wij oorspronkelijke dichtwerken van hem liever hadden gewenscht, zijne zeer zeldzame verdiensten bij ons zoo hoog staan, dat ook vreemde kleinigheden, door zijne onnavolgbare wijze van behandeling, te regt nog belang inboezemen, en uit dien hoofde inzonderheid aanbeveling verdienen.


Lessen over de gezellige Welvoegelijkheid, door J.Chr. Dolz. Uit het Hoogduitsch naar den derden verbeterden Druk. Te Zutphen, bij H.C.A. Thieme. 1820. In kl. 8vo. 233 Bl. f :-12-:

De autheur is ook door zijne ervarenheid in de opvoedkunde

{==565==} {>>pagina-aanduiding<<}
bekend, - het onderwerp en de manier van uitvoering zijn belangrijk, - en de man heeft tien jaren aan dit boekje gearbeid: dit alles zegt het voorberigt; en, voegt het er bij, het enkel doorbladeren van het werkje zal een' ieder overtuigen, dat het goed en voortreffelijk is. Onze taak was alzoo niet moeijelijk; wij hadden maar in te zien en te doorbladeren, en vonden in 76 paragrafen aangeteekend, waarop een welvoegelijk gedrag gegrond is, en de voorwaarden tot hetzelve; waarop dan de welvoegelijkheidsleer, in veler-, bijna schreven wij daar duizender-lei opzigten gebijzonderd, wordt voorgedragen, waarvan wij, ter proeve van het diep nadenken des stellers, tien jaren lang, het volgende, dat ons daar juist in het oog valt, gaan afschrijven:
‘De zindelijke zal alle ochtenden, of zoo menigmaal het noodig is, zijn haar behoorlijk kammen, opdat het niet, gelijk het haar van den onzindelijken, eene bewaarplaats van stroo, vederen, of wel van eene soort van levende wezens zij. Hij zal daarom ook niet in de onwelvoegelijke verlegenheid komen van met de vingers in het haar te moeten zitten en zich te krabben. Naardien lange, met vuil gevulde, nagels aan de vingers eene zeer walgelijke vertooning maken, zoo zal de beminnaar der zindelijkheid de einden der nagels nooit over de vingers heen laten groeijen, maar zorg dragen om ze ten gepasten tijde te korten. Tegen de zindelijkheid en welvoegelijkheid strijdt verder, wel niet het snuiten van den neus in het algemeen, wanneer het door middel van eenen zakdoek, maar wanneer het zonder dien, of ook met denzelven, maar op eene te veel geruisch makende wijze, in het bijzijn van anderen, geschiedt. De zindelijke zal daarom, wanneer hij deze noodzakelijke verrigting, in het bijzijn van anderen, niet vermijden kan, zich daarbij zoo min mogelijk doen hooren, ook het gezigt van anderen afwenden, en vooral niet de lompheid begaan, na gedane reiniging, in zijnen zakdoek te zien. Even zoo zal hij ook niet alleen een te sterk niezen, door het voorhouden van zijnen zakdoek, verhoeden, maar ook anderen en zich zelven daardoor voor de vuile bevochtiging, die ligt een gevolg van het heftige onbedekte niezen zijn kan, beveiligen. Zijn speeksel zal hij geenszins in elk vertrek, aan de eerste de beste plaats naast hem, op den grond uitwerpen, maar, zonder iets te

{==566==} {>>pagina-aanduiding<<}
laten merken, naar de kwispedoor, zoo er die is, omzien,’ enz. enz. enz.
Ziet daar iets van de belangrijke onderrigtingen, die men noodig hield uit Duitschland voor ons te doen overkomen en te vertolken! Wij wenschen der Nederlandsche natie met deze vrucht van tienjarige Duitsche geleerdheid geluk, en voegen er eeniglijk, tot een waardig annhangsel, nog bij, de herinnering van den vader van tristram, en diens omzigtigheid bij de keuze van een' gouverneur of opvoeder voor zijn kind, welken hij aanmerkte als den spiegel, waarin het kind zich van den ochtend tot den avond zou moeten beschouwen, volgens welken het zijn gelaat en gestalte, en misschien de binnenste gevoelens van zijn hart, zou moeten schikken; en daarom wilde hij er gaarne een' hebben, die zoo veel mogelijk overal gepolijst was, en regt bekwaam voor zijnen zoon, om zich te spiegelen. - Dit vond oom tobias zeer verstandig.
De oude tristram beweerde, dat er in alles zekere draai en houding van het ligchaam is, welke bewijzen, dat een man inwendig goed is; en dat pythagoras een man van letteren was, bleek reeds bij het opbinden van een' takkebos; en hij hield staande, dat een man van verstand zijn' hoed niet kan nederleggen, bij het intreden van een vertrek, of denzelven bij het heengaan opvatten, zonder dat hem iets ontslippe, hetwelk hem doet ontdekken. Om deze redenen wil ik niet, voer de zorgvuldige man voort, dat de gouverneur dien ik kiezen zal voor mijn' zoon, zal wezen lispend, of scheel, of pinkoogend, of grof van stem, of stuursch van opslag, of mal van uitzigt; of dat hij op zijne lippen zal bijten, of op zijne tanden knarsen, of door den neus spreken, of daarin peuteren, of dien opblazen. Ook zal hij niet te schielijk moeten gaan, of te langzaam; of zijne armen op elkander leggen, want dat is luiheid; of die bij het lijf laten nederhangen, want dat is gekheid; of die in den zak steken, want dat is nonsens. Hij zal ook niet mogen kloppen, knijpen of tikken met de vingers, of zijne nagels afbijten of afsnijden, of rogchelen, of spuwen, of opsnuiven, of trommelen met handen of voeten in eenig gezelschap. Ook zal hij (naar het voorschrift van erasmus) niet mogen spreken tegen iemand, die watert, of zich ophouden over eenige onreinigheden. - Dat is nu wederom zeer

{==567==} {>>pagina-aanduiding<<}
zot, zeide oom tobias bij zich zelven, die, het eindelijk niet langer kunnende uithouden, vroeg: Waarom moet hij niet liever zijn rondborstig en edelmoedig en menschlievend en dapper! Dat zal hij ook moeten zijn, antwoordde de oude, en gaf zijnen broeder de hand. En hierin zal de Heer dolz ook wel van hetzelfde gevoelen zijn. Hij neme ons maar niet euvel, dat wij hem eens bij de stukken wilden aantoonen, dat er ook in de welvoegelijkheidsleer meester boven meester is. Zijn boekje kan, voor zoo ver het door ons daaruit medegedeelde betreft, in een' of anderen afgelegen' hoek van het Moffenland misschien nog wel voortreffelijke diensten doen.





Handleiding tot het schrijven van allerlei soorten van Brieven, en regelen en voorbeelden. Naar den tweeden Druk. Uit het Hoogduitsch vertaald door W.G. Reddingius, Predikant te Midlum (in Reiderland). Te Winschoten, bij H.V. Huisingh. 1820. In kl. 8vo. f 1-:-:

Het heugt ons, dat ons nog eenmaal soortgelijk Handboekje ter hand kwam; - inderdaad, daar vinden wij het nog in onzen prullenboek; het is, zien wij, oorspronkelijk Hollandsch, en zag in 1810 te Utrecht, bij j. van schoonhoven, het licht. Wij gelooven, dat het en vollediger en beter is, en wij zouden dus meenen, dat het gelijksoortig vreemd produkt, hetwelk ons nu wordt aangeboden, zonder iemands schade, geheel had kunnen achterwege blijven; ten zij misschien deszelfs vertaling den weleerwaardigen en zeer geleerden Prediker te Midlum, in Reiderland, eene aangename verpoozing gegeven hebbe van zijnen geleerden en stichtelijken arbeid voor het Midlums godsdienstig publiek. Dit is waarschijnlijk het geval, en zoodanig genoegen gunnen wij hem hartelijk; de boog kan niet altijd gespannen zijn; ieder zijn' smaak! en deze soort van smaak is even weinig onteerend voor eenen Nederlandschen Geestelijke, als het Dr. kunastrokius tot oneer was, dat hij, (die groote man, volgens sterne) in zijne ledige uren, een bijzonder vermaak vond in ezelsstaarten uit te kammen, en de doode haren met zijne tanden uit te trekken, schoon hij altijd een tangetje in zijn' zak droeg.

{==568==} {>>pagina-aanduiding<<}
- Indien wij ons wèl herinneren, (want wij geven ons den tijd niet om het op te zoeken) hebben wij, bij de aanmelding van het vroegere, straks genoemde boekje, voorgesteld, iedere briefwisseling te bekorten, door, zoo bij het schrijven als beantwoorden van brieven, eenvoudig naar dat werkje, bladzijde zoo of zooveel, te verwijzen, hetgene veel tijd, papier en inkt sparen zou; en daartoe is ook dit, nu door den geleerden reddingius vertaalde, werkje eenigermate geschikt. Eenigermate; want ook in dezen is het andere werkje vollediger. Voor eenen of anderen dommen schoolmeester, die zelf zijnen schooljongens geenen tamelijk goeden brief kan in de pen geven, en hen echter in het opstellen van brieven wil oefenen, is het boekje misschien van eenig belang. De tweede druk in het Hoogduitsch moge een goed debiet hebben, waarmede wij den ons onbekenden Heer j. thiel, te Weener, gelukwenschen; wij gelooven, dat de Heer huisingh, te Winschoten, zich in zijne rekening op niet weinige koopers en lezers vergissen zal. Maar wij, die geen gegeven paard te naauwkeurig in den bek willen zien, zullen deze Handleiding bij het Handboekje, straks genoemd, in veiligheid zoeken te stellen tegen de spotzucht van meester en schooljongens, aan welke het, lieten wij het slingeren, welligt zou zijn blootgesteld.





Naberigt.

De Recensent van spandaw's Dichtstuk: De Vrouwen, vraagt verschooning voor zijne onwetendheid, dat aan het eerste gedeelte van zijnen wensch reeds lange voldaan, en derhalve zijn verlangen naar eene tweede uitgave van spandaw's Gedichten en Redevoeringen overtollig was. Hij vernam zijne dwaling, die ook den Redacteur ontsnapt was, toevallig, maar te laat. Hij verontschuldigt dezelve daarmede, dat hem die tweede uitgave nimmer nog onder de oogen kwam, hetgene hij, uit hoofde zijner ingenomenheid met al wat van spandaw is, naauwelijks kan begrijpen, maar alleen wijt aan zijne afgelegenheid van het Rijk der Letteren, waardoor hem veel onbekend blijft. Spandaw zelf zal hem niet kwalijk nemen, hetgene, bij mindere hoogachting voor dien Dichter, in de pen zoude gebleven zijn. Aan het andere gedeelte van zijnen wensch blijft de Recensent zich zeer ernstig houden, en wenscht nog bovendien, dat niets, uit zijne dichtader gevloeid, ergens onbekend of ongezegend zij!



{==569==} {>>pagina-aanduiding<<}

Boekbeschouwing.

Het Heimwee. Naar het Hoogduitsch van Hendrik Stilling. Iste Deel. Te Amsterdam, bij J.C. Sepp en Zoon. 1820. In gr. 8vo. XXXVI, 117 en 454 Bl. f 4-12-:

Het lust ons, onze Lezers met dit werk wat nader bekend te maken, welks vertaling reeds lang door jungstilling's vrienden is te gemoet gezien, en hetwelk hem den naam van een' Ziener van den eersten rang heeft verworven. De nagedachtenis van dezen zonderlingen en, ja, ook grooten man is ons dierbaar, uit hoofde van het menigvuldig goede, door hem gesticht, en de ongeveinsde Godzaligheid, die bij hem beginsel was en doel. Hem beoordeelende naar den geest des tijds, op welken hij gewerkt heeft, en den invloed zijner geschiedenis op zijnen geest en hart in het oog houdende, zal men hem gewis nimmer kunnen minachten. Alles, wat ons van hem werd gegeven, verdiende opmerking en onderscheiding; en zelfs zijne Theorie der Geestenkunde - men ergere zich niet! -heeft hem aan de achting des onpartijdigen niet mogen onttrekken. Dat de man dwaalde, droomde, dweepte, enz. wie kan dat ontkennen? Maar verdiende hij daarom versmading, meer dan b.v. de Wijsgeer, evenzeer voor dwaling, droom en dweeperij vatbaar, enkel daarom, omdat hij een mensch is? o! Men moet vooral den man veel kunnen vergeven, wiens leven eene navolging was van Hem, die het land doorging, goeddoende aan allen, en die zeker zijne vrome droomen niet zal straffen. Wij hadden, wel is waar, zijne Theorie, buiten schade, wel kunnen missen; maar dan hadden we ook krom's Ernst en Luim moeten ontberen, een tegengift (dit onthoude men!) tegen stilling en tegen zoo veel

{==570==} {>>pagina-aanduiding<<}
meer. Hoe het wezen moge, noch om die Geestenleere, noch om 's mans profetiën, zij het alleen de ligtgeloovige, en de met stilling dweepende vrome, die zijn Heimwee wil lezen! Elk ontvange het althans met achting, die des Schrijvers Kindschheid, Jongelingsjaren en Vreemdelingschap zich nog gaarne dankbaar herinnert; een boek, waaraan wij het laatste gezang van bellami hebben te danken, waarin hij betuigt:

Stilling! 'k wil op God vertrouwen, 
Hem beminnen zoo als gij! 


En (deze zijn de allerlaatste woorden, die wij, tot nog toe, van bellami kennen):

Stilling! 'k wil mijn' God ook vreezen, 
En gij zult mijn voorbeeld zijn. 


Het Heimwee zal echter te groot en te duur zijn, om zoo algemeen nuttig te wezen, en derhalve ook om schadelijk te zijn; dat 's eene geruststelling van belang! Immers zij, die zulke boekwerken betalen en doorlezen kunnen, zijn immers mannen, die een gezond en vast oordeel bezitten, en dus alles kunnen, durven en willen beproeven, en het goede bewaren! Ergo.
Wij treffen hier eerst eene Voorrede aan van den Vertaler sepp. Het belangrijkste in dezelve is, wat hij zegt van de verandering dezes werks, dat uit vier, in plaats van vijf Deelen bestaan zal, dewijl hij den Sleutel, (het vijfde Deel in het oorspronkelijke) voor zoo veel die op elk der Deelen betrekking heeft, bij wijze van Inleiding, telkens zal voorafgeven; hetgene wij niet anders dan zeer goedkeuren kunnen. Hierop verhaalt ons sepp, wat Heimwee is, verontschuldigt dat woord, en verdedigt de gepastheid van hetzelve, als naam voor dit geschrift, dat eens Christens Reize naar de Eeuwigheid behelzen zal. Dit vinden wij, voor het minst, niet noodzakelijk; maar sepp is uiterst naauwkeurig. Hij geeft verslag, dat hij niet alleen door op-
{==571==} {>>pagina-aanduiding<<}
helderingen en aanmerkingen, maar ook door aanwijzingen der Bijbelplaatsen, en door de Grieksche woorden uit Matth. XIII:35, ook zoo als ze in Psalm LXXVIII:2 staan, op het titelblad in het Hebreeuwsch te plaatsen - den Nederlandschen Lezer eenen dienst bewezen heeft. Het minst behaagt ons (niet omdat wij Recensenten zijn - o neen! maar omdat wij Christen-menschen zijn) het overige der Voorrede, waarin sepp spreekt van zijn doel met deze vertaling. Wij willen, om het belang der zake, hierop eens hechten. Die van vroomheid en Godzaligheid spreekt, mag, of hij Recensent of Schrijver of Vertaler eens werks is, op geenen anderen toon spreken, dan die duidelijk leert, dat men het met Paulus eens is, die de Liefde het voornaamste bestanddeel noemt van den innerlijken Godsdienst, en dat men afkeerig is van alles, wat, zelfs van verre, zweemt naar hetgene men wel eens geestelijken hoogmoed plagt te noemen. Maar nu - sepp schrijft: ‘hen, voor wie dit geschrift te vroom
zijn mogt, verzoeken wij hun geld en tijd liever aan iets anders te besteden’ (dan aan dit boek) - maar, Broeder in Christus! schoon gij voor reden geeft, dat ge ongaarne iemand ergert, is deze toon de echt-christelijke wel? En gij wenscht immers anderen ook in het bezit van ware vroomheid? Wij lezen verder: ‘Het zij toejuiching, het zij spot en verachting de vrucht zij van mijnen moeijelijken arbeid, zulks doet niets ter zake.’ Dat doet wel veel ter zake; daarvan hangt immers het nut, dat wij stichten, grootstendeels af? Zoude het u niet aan het harte gaan, als de goede zaak bespot en veracht werd? ook om dergenen wille, die zich daarin bezondigen? Wie zijn die baatzuchtigen, om wier oordeel men zich niet kan bekommeren? Het is goed, dat sepp, uit zijne gelijkenis, dit niet overbrengt; het ware echter nog beter gezwegen, daar nu iemand denken kan, dat zulke benamingen op eigen' lof nederkomen, en die is nooit welriekend. Sepp besluit met een' Apostolischen zegenwensch. Goed en best! Maar

{==572==} {>>pagina-aanduiding<<}
aan wie? ‘Aan u, mijne Vrienden! maar vooral aan u, mijne Geliefden,’ zegt hij. Wie zijner lezers, dat is, zoo als wij merkten, zulke, die dit boek niet te vroom achten, onderscheidt hij zoo zonderling? Is dat Evangelisch? Als zoo eens een prediker des Evangelies, de allervroomste dienaar van Christus, de gemeente zegende? Deden dat de Apostelen? Stilling maakt ook dat onderscheid niet, hetwelk, juist omdat het vreemd is, meer kan hinderen, dan iemand mag lief zijn.
De Opdragt des Schrijvers zelven aan den Graauwen Man, dien zijne lezers wel nader zullen leeren kennen, en dien hij betitelt: ‘Hoogedel Verheven! welwijze Heer!’ doet onwillekeurig denken aan de Opdragt van Asmus aan zijn' Vriend Hain. Er komt hier ook een ernstig oordeel in omtrent Boekbeoordeelaren, bij welke het oordeel, dat bij stilling beslist, dat van den patroon dezes werks, weinig bekommering baart, en die den Graauwen Man een slaapverwekkend middel wanen te kunnen bijbrengen (bijbrengen?) Daar ons deze schoen niet past, trekken wij hem niet aan. Wij hebben deze Opdragt aardig gevonden; maar onzen smaak (de gustibus non disputandum) hinderde toch, hier en daar, een beeld; neem eens: de Graauwe Man zijn' sinaïtischen bliksem slingerende op die trotsche Dame, die op haar hinnekend ros ronddraaft, enz.
Zeer lezenswaardig is de volgende Opdragt aan alle Heimweelijdende Lezers, enz. Stilling verhaalt hier, op zijnen trant, wat hem aanleiding gaf, eerst tot zoodanig werk, en voorts tot deszelfs naam. Op zijn achtste jaar wilde hij al een tweede bunjan zijn, en eene Reize naar de Eeuwigheid schrijven. Belangrijk laat hij zich uit over de oorzaken, waarom hij naderhand zijn voornemen, steeds behouden, echter onuitgevoerd liet. Niet zonder nut zal men lezen, hoe zalig stilling was, toen hij al, wat hij van Godsdienst en Godsvrucht wist, zoo weinig betwijfelde,

{==573==} {>>pagina-aanduiding<<}
als dat tweemaal twee vier is; hoe hij twintig jaren te strijden had, toen hij waande de bewijsbaarheid van hetgene tegen zijne vorige gevoelens overstond te mogen vooronderstellen; en hoe hij, niettegenstaande dit alles, een Christen blijven konde. Men moet hier den vromen man zelven hooren, en achting en liefde zal elken Christen voor hem innemen, al ware het ook, dat men hem in alles niet kon bijvallen, wat hij van zijne beoefening der Kantiaansche wijsgeerte zegt, en hoe hij daardoor tot de volkomenste zekerheid van zijn geloof kwam. Evenwel aan de beschrijving der Christens-reize werd niet gedacht, voordat de uitgever van stilling's Landhuishoudkundige Schriften hem een' stoot gaf; dat is, een woord, dat als eene vonk op tondel viel, - en nu besloot stilling, zijne eigene proefondervindelijke waarnemingen, door eene langdurige overweging van het profetisch woord, die hij daaruit getrokken had, in verband te brengen. (Deze woordvoeging laat vermoeden, dat de vertaling hier niet wèl geslaagd is. De Hoogduitsche uitgave bezit Recensent niet. De zin is echter wel te raden.) Hij bepaalde zijne keus tot den stijl van den Tristram Shandy van sterne. Heimwee is de naam van zijn werk: hoe langer hoe moeijelijker wordt de vreemdelingsreis, zoodat de Christen, overal uitgesloten, het heimwee wel krijgen moet: daarom schreef hij ook in een album: ‘Zalig zij, die het Heimwee hebben! want ze zullen te huis komen;’ en sedert werd dit papierenkind zoo gedoopt. Hij wijst verder de gepastheid van dezen naam aan. Hierbij gewagende van zulke, die de Christelijke kerk met den wijn der Babylonische hoer willen drenken, voegt hij er een woord bij over Openb. XVII:5. Indien alle lezers der Letteroefeningen dat woord verstaan, dan zijn er meer uitverkorenen, dan vader
stilling dacht. De verborgenheid dier hoer, die elk moet tegenwerken, en die misschien weldra openbaar wordt, staat over tegen de, in heerlijkheid uitblinkende, verborgenheid van het rijk van Jezus, die echter zeer onderscheiden is van de verborgenheid

{==574==} {>>pagina-aanduiding<<}
der Godzaligheid, 1 Tim. III:16, dewijl zij eerst zal geopenbaard worden, als Hij in zijne heerlijkheid verschijnt. Elks verpligting, om deze verborgenheid van het Godsrijk te bevorderen, wordt ernstig aangedrongen. Het Heimwee geeft de wijze op, hoe men dat moet aanleggen. ‘Die het vatten kan, zal het vatten,’ zegt stilling; ‘maar wij zullen ons niet te veel aan den vijand blootgeven: hij, die met verborgenheden aangevallen wordt, moet zich ook met verborgenheden verdedigen: zulks is dan ook de reden, waarom men dergelijke verborgenheden niet openbaren kan.’ Nadat stilling de Ridders der orde van het heilige kruis vermaand heeft, om niets te doen, dan op bevel van hunnen Grootmeester, waarschuwt hij, laatstelijk, tegen die lantaarnopstekertjes en lampmannetjes, de Pharizeërs onzer dagen, die, onder anderen, waken, dat de Romeinen niet komen, om land en volk te veroveren, en juist door dat waken den zoogenoemden Romeinen ter prooije worden. ‘Ja waarlijk,’ roept hij uit, ‘den Romeinen - wie dit leest, maar ook verstaat, lette er op! Ik heb het gezegd, en mijne ziel gered!’ - Om soortgelijke verborgenheden, ware het wel te wenschen, dat men hier eene dagteekening laze. Het is zes en twintig jaren, meenen wij, geleden, dat stilling zoo schreef.
Zoo uitvoerig wilden we eens bij het Voorwerk van dit zonderlinge boek zijn, om er de aandacht onzer Lezers op te vestigen. Wij gaan over tot een verslag van den Inhoud dezes Deels. Hetzelve behelst vier Boeken, waarop de Inleiding, of Sleutel, voorafgaat. Men moet eerst die Inleiding lezen, om elk Boek te verstaan, en dezelve gestadig raadplegen: wij zouden ze, in plaats van Sleutel, die ons de deur eenmaal opent, en dan brengt, waar wij zijn willen, liever anders, b.v. het licht op den kandelaar, noemen, dat men telkens, ter beschouwing van stilling's beelden, behoeft omhoog te houden.
In het eerste Boek vindt men:

{==575==} {>>pagina-aanduiding<<}

1o. De opwekking van het Heimwee door den armen Predikant. Voor Christiaan was de Liefde tot den Naasten de opwekking van het Heimwee, onder het wijs bestier zijner Ouderen. Ernst Gabriel van Oostenheim is zijn Vader. Dit beteekent de voorbereidende Genade, om derzelver ernst, Goddelijke kracht, en oorsprong uit het eeuwig Oosten. Met deze werkt altijd, op hare wijze, de Moeder mede, die aan het klokje of de schel trekt, zoo dikwijls er eene nieuwe toedragt van zaken begint. Zij is de Moederlijke Voorzienigheid, die, vooral bij menschen van hooge roeping, steeds opmerkzaam is en maakt op elke verandering in de Goddelijke leiding of Heimwee-reis. De Vader voedt op zonder dwang, vooral werkende zoo, dat alles bij zijn kind als van zelf komt, hoewel het buiten hem eigenlijk niets vermag. Belangrijk inderdaad is de opmerking, dat door menschlievende weldadigheid de overgang tot het werkdadig Christendom gemakkelijk gemaakt wordt. Daarom verschijnt hier de arme Predikant, tevens een voorbeeld des lijdenden Christens; en zijn toestand, Christiaan bewegende, was voor hem, hetgene eens een muggensteek was voor de Keizerin elizabeth, eene allergewigtigste en veel beslissende verandering, waarom dan ook zijne Moeder aan de schel trok. Men leest met genoegen de redding des armen mans door Christiaan; terwijl men met hem nieuwsgierig gemaakt is naar
2o. De geschiedenis met den Rotsbewoner. Een geest verschijnt op den muur van een' Rotsburg, (Gods geestelijken tempel op aarde.) Die geest heet Urania Sophia van Edang, d.i. de Hemelsche wijsheid en genade. (Edang, van achteren af gespeld.) Eenzaam wandelt deze op die verhevene ruïne, bij den dag, dat is, onzigtbaar bij het licht der nieuwmodische Filozofie; maar, laat zich het verstand eerst door de zon der Geestenwereld doorgloeijen, eer het zelf verlichten wil, dan, bij dat licht der maan, is Urania zigtbaar. De gewone mensch houdt haar voor een spooksel, dat men niet kan

{==576==} {>>pagina-aanduiding<<}
naderen dan door den dood. Christiaan's Vader onderhoudt hem, in eene stille landstreek, werwaarts hij hem geleid heeft, (de mensch, die den weg der heiliging inslaat, moet buiten het gewoel der verfijnde zinnelijkheid zijn) over den herfstdood en het heimwee der natuur, en doet hem dat verschijnsel naderen, ontmoeten, kennen. De voorbereidende Genade den mensch vatbaar gemaakt hebbende, wordt hij met de waarheid van den Godsdienst vertrouwd. Een groote hoop, allen mannen, hebben het over dat verschijnsel heel druk; en het gerucht verspreidt zich, dat het de geest is van een' overleden' Burgemeester, of dat het een spotboef is, (Bijgeloof of Huichelarij.) Velen zien het aan; maar daarbij blijft het. Christiaan nadert, met zijn' Vader Urania, en, haar zijn Heimwee geopenbaard hebbende, wordt hij tegen alle bezwaren bemoedigd, onder anderen met deze woorden: ‘Gij behoeft maar onveranderlijk te willen, zoo kunt gij zeker.’ Hem wordt geboden, na zeven dagen voorbereidens, op den avond van den zevenden dag alleen terug te komen, om haar onderrigt te vernemen. Het zevental herinnert de Schepping; zoo heet ook 's menschen heiliging. Christiaan overpeinst drie vragen, die hem zijn Vader opgeeft. Waarom heb ik het Heimwee? Wat houdt mijne neiging naar het Vaderland zoo gespannen? Hoe zal ik te huis komen? Zijn geest moet daartoe gezuiverd worden van het aardsche, om zich zoo op te heffen, en zich, in zijn waar Vaderland, tot genezing veler kranken, uit te zetten, enz. (want Christiaan is ten werktuig in het rijk der waarheid bestemd.) Na een tusschenbedrijf, op den avond van den zesden dag, eene vertooning der onstuimige natuur in den herfst, strekkende alleen, om, aan den avond van den tegenwoordigen zesden grooten
werelddag, 's Heeren dienaren voor zijne komst te bereiden, wordt de plegtigheid van den zevenden dag verhaald, op welken Christiaan met den naam Eugenius (welgeboren) ingewijd wordt. Verbazend zinnebeeldig is deze geheele inwijdingsgeschiede-
{==577==} {>>pagina-aanduiding<<}
nis, in welke alles zijne bepaalde beteekenis heeft, en Eugenius zijnen geest en vuurdoop ontvangt. Men moet dat in het boek zelf lezen, en zal dan althans stilling's vernuft bewonderen. Eugenius is nu een Kruisridder; want onze tijd vordert niet alleen Christus-belijders, maar strijders, helden, die met waarheid, geduld en liefde oorlogen. Na eenige aanmerkingen en wenken enz. (van welke stilling zegt: ‘die ik elk verzoek wel in acht te nemen, en dan te paard gestegen, want vooruit is de weg’) leest men
3o. De onderneming der reis zelve. Gelijk overal, hier is het bijzonder duidelijk, stilling's schriften en zijne geschiedenis hangen aaneen. Zij gaan naar Frankfort. Wie? Eugenius en zijn bediende Hans Eerlijk: deze is het eerlijk, regtschapen temperament, zoo als vooral den Kruisridder past. Gelijk bij elken Christen, bij hem vooral komt het op een' bediende, die dikwijls meer invloed heeft dan hij mag, op het temperament, veel aan. De reis is aangevangen, d.i. de beoefening der Evangelieleer. Bij den eersten inkeer in zich zelven smaakt die reiziger al de vreugde, welke de bewustheid der veiligheid aanbrengt, hier onder het beeld der eerste nachtherberg voorgesteld. Maar nu
4o. De Graauwe Man in de herberg. Deze is de tuchtigende Genade, of het Geweten, die de leidsman wordt des reizigers, door wien nu beide Ouders hun bestier uitoefenen. De Kastelein, bij wien men aan tafel gaat, is de oude mensch. Bij hem is een Advocaat, de Ligtzinnigheid, des zondaars gevolmagtigde en verdediger; een Ambtman, de heerschende Hartstogt van den onbekeerden toestand; een Secretaris, of Geheimschrijver, bijziende, kortzigtig, alles door een kijkglaasje naar zich toe halende; deze is de slangenlist, van welke zich de zondige hartstogten bedienen; een Koopman, de Woekerzucht; een Hessisch Officier, de natuurlijke Edelmoedigheid; en Anonymus, een aan Eugenius nog onbekende Policie-beambte der Voorzie-
{==578==} {>>pagina-aanduiding<<}
nigheid, der tuchtigende Genade tot hulpe toegevoegd. Alleen de Graauwe Man eet niet mede; wel Anonymus. Hiervoor wordt reden gegeven. De eerste is allen tot schrik, en door zijne ontdekkingen verwijdert hij Geheimschrijver, Ambtman, Koopman en Advocaat. De Hessische Officier wendt zich vriendelijk tot den Graauwen Man, die hem zijne waardigheid staaft door de herinnering van de edelste verborgene daad, die hij bedreven had, en door de openbaring van een Gode alleen bekend zielsgeheim. Ook de Waard gaat, zoowel als deze, heen. Hij wordt echter van den Graauwen Man betaald, met eene bijgevoegde vermaning tot meerdere weldadigheid. Eugenius verstaat niets van het gesprek tusschen Anonymus en den Graauwrok, nadat deze hem bevolen had, wat hij in het vijfde Art. ten uitvoer brengt. Recensent kan niet nalaten, allen naar dit tooneel in de herberg te wijzen. Het hart des
aanvangenden Christens is nu gereinigd van alle zondige hartstogten; de Moederlijke Voorzienigheid staat weêr aan de schel. Wat zal het nu zijn? De reine menschenliefde moet uit haren druk bevrijd worden, en in een' kring van werkzaamheid gebragt - aan zulke trekken erkent men stilling's hart, en eerbiedigt hem. Men leze vooral
5o. De geschiedenis van Gerold's Weduwe. Deze is de reine, zuivere Menschenliefde. Zij was gehuwd met Gerold, het natuurlijke Vertrouwen op God. Maar de Ambtman, (en nu wordt het verwijt, hem door den Graauwen Man gedaan, opgehelderd) de zondige Hartstogt, was aan het geluk dier beide gevaarlijk geweest. In des Ambtmans ziel was de edele neiging tot menschenliefde vervormd tot die van den wellust. Vóór Gerold's huwelijk had de Ambtman die schoone onschuld, maar te vergeefs, belaagd, en voorts verdrukt. Hij steunde op zijn' Schoonvader, het Vernuft, Minister van een' Vorst, afwezig in dienst als Generaal; die zedekunde, die, als hoofd, staat aan de legermagt der valsche verlichting, en alles door vernuft en hartstogt, Minister

{==579==} {>>pagina-aanduiding<<}
en Ambtman, in zijn eigen land, regeren liet. Door een' Sluipmoordenaar, Geldzucht, had de Ambtman naderhand den man van Gernholda doen ombrengen, en uit haren boedel vernietigd een bewijs van eene leening van 100 carolinen, aan dien moordenaar eens door Gerold gedaan. Toen Eugenius te Reinheim bij den Predikant (het Evangelisch gebod der liefde) zich het ongeval van vrouw Gerold verhalen liet, klaagt zich daar de moordenaar zelf aan, verbrijzeld van boetvaardigheid; een onbekende brengt 100 carolinen, en men verneemt, dat de Minister gevangen, en 's Ambtmans huis bezet is. Hierop volgt
6o. Een geval met een' Jood. Hans Eerlijk vertelt het aan zijn' Heer. Deze Jood (men moet zijne ruiling van een paard voor een horologie enz. zelf lezen) beteekent de voorzigtigheid der slange, den Christen zoo onontbeerlijk, als de slangenlist niet te dulden was.
7o. Het afgelegen huis van een Zwitsersch Mennoniet. Een kind (de Voorzienigheid leidt tot haar groot doel dikwijls door de geringste middelen) overhandigt aan Eugenius een briefje, waarin hij zijn' naam en het bevel las om dat kind te volgen. Dit briefje van de Rotsbewoners, Gods genadewerkingen, zoo besteld, is veilig. Men volgt, langs een' weg, dien men zelf niet zoude hebben verkozen, en moet wezen in een huis, daar Eugenius zich bijna schaamde te gaan. Zelfverloochening en nederigheid moet geleerd worden. Hier woonde Urania met haar' Vader, eenzaam, stil, een huisgezin geheel uit de mode. Een meisje van Grieksche houding, maar aan een spinnewiel, zoo ziet er de Hemelsche waarheid bij den eersten opslag uit, en de oude Zwitser, het zaligmakend geloof, maken grooten indruk. Urania verbindt reeds Eugenius aan zich. De Zwitser, het geloof, de lamp op tafel zettende, gaat voor het zinnelijk vernuft een licht op, dat niemand kan behagen, maar elk, die niet reeds zoo als Eugenius is voorbereid, zoude doen terugbeven. Ware het anders, elk werd dan terstond Christen. Maar Eu-
{==580==} {>>pagina-aanduiding<<}
genius staat de proef, om het zinnelijke te verloochenen om het zedelijke schoon, door, en ontdekt dan toch de Hemelsche schoonheid van Urania. Want hetzelfde kind bragt hem een' brief, waarin hem geraden werd, zich door haar de oogen te laten genezen, en haar ten huwelijk te vragen. Het gebeurde. Wetende, dat het masker des doods leven en schoon bedekte, vroeg en verkreeg hij haar woord. Hier is den reinen alles rein. De nachtrust van Eugenius en zijn ontwaken verbeelden den vrede des gemoeds en de ware verlichting van hem, die de waarheid vindt, en zich door het geloof laat
wekken. Hij wordt plegtig door de waarheid, die hem tot Kruisridder gezalfd en gedoopt had, zoo verlicht, dat hem nu alles in deszelfs ware gedaante voorkomt, enz. enz. Van Urania afscheid nemende, die hem altijd, waar het behoeft, zal nabij zijn, zet hij de reize voort.
Ook hier heeft meer dan ééne bijzonderheid opzigt tot elken Christen, en bepaalder tot de door stilling zoo genoemde Kruisridders; maar ook profetische bedoeling, van welke de vrome man niet meer dan wenken geeft, zoodat Eugenius b.v. ook de Kerk beteekent, de inwijding door de Rotsbewoners de Hervorming, en de verloving met Urania op de Christenheid in de eerste helft der 18de Eeuw ziet.
(Het vervolg en slot hierna.)





Tijdrekenkundige Verhandeling, dienende ter bevestiging en verklaring van eene tijdrekenkundige Tafel voor de Geschiedenis der Israëlieten en andere Aziatische Volken, vergeleken met die der Grieken en Romeinen, door J. ter Pelkwijk, A.L.M., J.U. et Phil. Dr. Te Zwolle, bij Clement, de Vri en van Stégeren. 1818. In gr. 8vo. VIII en 300 Bl. Te zamen f 4-16-:

Nadat de Heer ter pelkwijk zijne groote vlijt

{==581==} {>>pagina-aanduiding<<}
met veel lof had betoond, in eene Verhandeling over de Maten, Gewigten en Munten der oude Volken, waarvan wij in 1818 kortelijk verslag gegeven hebben, levert hij ons eene tijdrekenkundige Verhandeling en Tafel, welke beide, bij elkander behoorende, een nieuw blijk zijn van zijne uitstekende en prijzenswaardige werkzaamheid in een duister en moeijelijk vak. Opmerkelijk is het, dat, in één en hetzelfde jaar 1818, twee gelijksoortige werken over het aangelegen onderwerp der Tijdrekenkunde in ons vaderland en in onze moedertaal uitgekomen zijn, die beide de onvermoeide vlijt en naauwkeurige behandeling, welke de Nederlandsche Geleerden kenschetsen, op het roemrijkst aan den dag leggen. Wij bedoelen, namelijk, den Tijdmeter, of beknopte Tijdlijst der gewijde Geschiedenis, opgesteld door p. bosveld, welke, met het eerste Deel der Bijlagen over de tijdrekening der Egyptenaren, na 's mans dood uitgekomen, en dit jaar (1819) in dit Maandwerk reeds behoorlijk aangekondigd en naar waarde aanbevolen is. Beide hebben dit in het bijzonder gemeen, dat zij niet vroeger opklimmen dan tot het jaar van Abrahams geboorte, omdat vóór dien tijd de tijdrekening veel te onzeker is; dat zij, nagenoeg, bij hetzelfde tijdvak ophouden, dewijl ter pelkwijk niet verder gaat dan tot de verwoesting van Jeruzalem door de Romeinen, en bosveld, schoon eenige jaren verder gaande, het echter niet verder brengt, dan tot aan het einde der eeuw, waarin die verwoesting voorviel: beide, eindelijk, berekenen de jaren naar onze tijdrekening, als zijnde die berekening voor ons Christenen de eenvoudigste en natuurlijkste, en rekenen dus, tot aan het begin dier tijdrekening, achteruit, bepalende telkens het jaar vóór die tijdrekening, tot hetwelk zij de gebeurtenissen brengen. Met dat al is er in het oogmerk der beide Schrijvers, zoowel als in hunne behandeling,
een zeer groot onderscheid. Bosveld bepaalt zich in zijn' Tijdmeter tot de gewijde Geschiedenis, en behandelt dezelve met eenige uitvoerigheid; terwijl hij slechts hier en daar

{==582==} {>>pagina-aanduiding<<}
iets van de ongewijde Geschiedenis er in aanroert, en, voor zoo verre deze van belang is voor de tijdrekening der gewijde Geschiedenis, dezelve in bijlagen uitvoerig bearbeid heeft; gelijk blijkt, niet alleen uit het boven aangetogene, maar ook uit het andere Deel, eenigen tijd naderhand uitgekomen. Ter pelkwijk's oogmerk strekt zich verder uit. Hij leert niet alleen de tijdrekening van de geschiedenis der Israëlieten, maar ook die der geschiedenis van andere Aziatische volken, met vergelijking van de geschiedenis der Grieken en Romeinen: en dit levert hij kortelijk, en brengt hij, als ware het, onder het oog in zijne tijdrekenkundige Tafel; terwijl hij, al wat hij noodig oordeelt, met gepaste uitvoerigheid bevestigt en verklaart in zijne tijdrekenkundige Verhandeling. Ook komen zij beide niet overeen in de berekening der jaren, gelijk al in den beginne blijken kan, dewijl bosveld het jaar van Abrahams geboorte stelt in het jaar 2317, en ter pelkwijk in het jaar 1997, vóór de Christelijke tijdrekening; een verschil, dat niemand, der zake eenigzins kundig, zal bevreemden, daar er, met alle mogelijke moeite, altijd iets onzekers in de oude tijdrekening gebleven is en blijven zal.
Dan, laat ons ook iets meer bepaalds en bijzonders opteekenen, betreffende de onderhavige Verhandeling en de daarbij behoorende tijdrekenkundige Tafel. In de Verhandeling wordt, in 15 Hoofdstukken, gesproken over de jaren en jaartellingen, - over de verdeeling van de Israëlietische geschiedenis in tijdperken, en derzelver verbinding met de gemeene jaartelling, - over het tijdperk tusschen Abrahams geboorte en den uittogt der Israëlieten uit Egypte, - over het tijdperk tusschen den uittogt en Tempelbouw, - over het tijdperk tusschen den Tempelbouw en de verwoesting van Jeruzalem door Nebucadnezar, - van de oude tijdrekening der Grieken, - over de tijdrekening van het Egyptisch Rijk, - van de Assyrische en Medische Rijken, - van het Babylonisch Chaldeeuwsche Rijk, - van de

{==583==} {>>pagina-aanduiding<<}
overblijfselen der tijdrekening van de Tyriërs, - van het Rijk van Lydiën, - van het Perzische Rijk, - over de tijdrekening der Israëlieten, van de Babylonische ballingschap, tot den dood van Alexander den Grooten, - over de opvolgers van Alexander in Egypte en Syrië, en de eerste Romeinsche Keizers, - eindelijk, over de tijdrekening der Joden, van den tijd van Alexander den Grooten, tot de verwoesting van Jeruzalem. Al deze stukken worden, overeenkomstig des Schrijvers hoofdoogmerk, tijdrekenkundig behandeld, met invlechting, achter, hier en daar, van belangrijke geschiedkundige aanmerkingen en uitweidingen, waar dit te pas scheen te komen. Op deze 15 Hoofdstukken volgt nog een 16de, hetwelk de inrigting en het gebruik der tijdrekenkundige Tafel opgeeft; en dit brengt ons dus van zelf tot eene bijzondere beschouwing derzelve.
De Heer ter pelkwijk, dan, had, gelijk hij zelf betuigt in zijne Verhandeling, bl. 295 en volgg., een groot gebrek opgemerkt in bijna alle tijdrekenkundige Tafels, welke tot nu toe in het licht verschenen zijn; dat daarbij, namelijk, geene juiste verdeeling, naar eene vaste schaal, is in acht genomen, maar gelijke tijdperken dikwijls daarop eene ongelijke ruimte beslaan, naar mate der daarin voorkomende gebeurtenissen. Dit gebrek heeft hij in zijne Tafel getracht te vermijden, en dezelve naar eene vaste schaal ontworpen. Daar hij van gedachte is, dat men thans, vooral nadat de invoering van het metrieke stelsel van Maten en Gewigten in ons vaderland besloten is, alle schalen, zonder eenige uitzondering, van den meter of elle behoort te ontleenen, heeft hij aan elke eeuw de lengte van eenen decimeter of palm gegeven: één jaar bevat dus de lengte van een' millimeter of streep, en de meter of elle is aan 1000 jaren gelijk. Elke gebeurtenis is, zoo veel mogelijk, geplaatst tegen het jaar, waarin zij voorviel, op de naast de Tafel gevonden wordende schaal. De regeertijden van onderscheidene opvolgin-
{==584==} {>>pagina-aanduiding<<}
gen van Koningen zijn door gekleurde lijnen aangewezen, en de levens van eenige vermaarde mannen, zoo veel de ruimte toeliet, door enkele lijnen. Deze inrigting kwam hem voor de beste en tot het oogmerk meest geschikt te zijn, dewijl alles daardoor met eenen opslag van het oog, zonder eenige moeite, kan overzien worden.
Wij besluiten, om kort te gaan, dat dit werk, zelfs na den Tijdmeter van bosveld, geenszins als overtollig of onnut kan beschouwd worden. Afzonderlijk is het van groot belang voor de studie der oude Geschiedenis in het algemeen, en, bij het, overeenkomstig zijn oogmerk, meer bepaald werk van bosveld gevoegd, vult het datgene aan, hetwelk tot de studie der oude en algemeene Geschiedenis kan gerekend worden te behooren.





Tijdrekenkundig Schoolboek, door J. ter Pelkwijk, A.L.M., J.U. et Phil. Dr. En: Altoosdurende Almanak voor de Juliaansche en Gregoriaansche, of oude en nieuwe Stijlen: tot dit Schoolboek behoorende; door denzelfden. Te Zwolle, bij Clement, de Vri en van Stégeren. 1818. In kl. 8vo. VIII, 84 en 21 Bl. Te zamen f :-14-:

Wij laten de korte aankondiging dezer beide in één deeltje uitgegevene en tot elkander behoorende stukjes terstond volgen op de meer uitvoerige vermelding der tijdrekenkundige Verhandeling en Kaart van den Heer ter pelkwijk, als zijnde vermaagschapt in onderwerp, schoon verschillend in bedoeling. Daar er nog geen volledig Schoolboek is over de Tijdrekenkunde, heeft de in dat vak zoo kundige man zich de lastige, doch lofwaardige moeite getroost, om kort en duidelijk bijeen te brengen het voornaamste, tot de kennis daarvan behoorende, met bijvoeging van een' altoosdu-
{==585==} {>>pagina-aanduiding<<}
renden Almanak. Indien, gelijk wij wenschen en hopen, dit werkje genoegzaam getrokken worde, is de Schrijver voornemens, het noodigste over de Joodsche en andere jaarvormen, hetwelk hij, om de palen, die hij zich had voorgeschreven, niet ver te overschrijden, thans achterwege heeft gelaten, naderhand uit te geven. Deze zullen dan nuttige bijdragen tot het onderhavige werkje zijn.


Verhandeling over de Typhus, welke, in den Veldtogt van 1815, bij het 1ste Armée-korps der Nederlandsche Armée heerschte; alsmede omtrent de verschijnselen en geneeswijze eener ziekte, veroorzaakt na voorafgegane zware ziekten door afwijkingen in de dieet: benevens eene Waarneming over de Tetanus. Door Doctor Beckers, Officier van Gezondheid der 1ste Klasse. Te Utrecht, bij S. Alter. In gr. 8vo. XVI en 157 Bl. f 2-:-:

Het grootste en tevens belangrijkste gedeelte dezer verhandeling loopt over de verschijnselen en de geneeswijze eener ziekte, die na voorafgegane zware ziekten door afwijkingen in de dieet ontstaat, en over een' waargenomen' tetanus. Hetgene de schrijver in het eerste gedeelte der verhandeling over den typhus zelven zegt, voegt, hoe belangrijk en hoe waar op zich zelf, weinig tot onze kennis dier gevaarlijke krankte. Zooveel meenen wij uit zijne aanmerkingen en waarnemingen te mogen opmaken, dat in dezelve de hersenen, en vooral de ingewanden van den onderbuik, het sterkst waren aangedaan. Wij zouden die aandoening bijna als eene op ontsteking gevolgde versterving aanmerken, indien wij niet wisten, hoe twijfelachtig de teekenen van plaats gehad hebbende ontsteking zijn, en hoe dikwijls men voor een gevolg van hevige ontsteking houdt, hetgene een gevolg van den dood, en de daardoor veroor-
{==586==} {>>pagina-aanduiding<<}
zaakte ontmenging der deelen, is. Wij zien ook, dat de schrijver niet zoo in elken typhus eene ontsteking ziet, als velen dit thans wel doen, en dat hij, hoewel te regt twee tijdperken onderscheidende, waarvan het eerste ontstekingachtig is, en eene ontstekingwerende behandeling vordert, echter het tweede tijdperk als niet ontstekingachtig aanmerkt, daarin prikkelende en bederfwerende middelen aanwendt, en, naar zijne verzekering, met een gelukkig gevolg.
De ziekte, waarvan de schrijver voorts spreekt, als uit eene afwijking in de dieet ten aanzien der spijzen ontstaande, welke zeer dikwijls in hospitalen wordt waargenomen, schijnt eene gastrische koorts geweest te zijn, welke niet zelden in typhus overging, zoo als de behandeling ook uitwijst.
Eene waarneming, betreffende een' hardnekkigen tetanus, na eene wonde van den linkerduim, besluit dit werkje. De algemeene aandoening van het zenuw- en spiergestel ontstond door gemoedsaandoening, maar werd door de wonde onderhouden. De Stutzsche geneeswijze voldeed hier volkomen. Deze waarneming bewijst echter, dat men niet te spoedig moet ophouden met het toedienen van opium, dat men hetzelve en de alkaliën in korte tusschenpoozen moet toedienen, en dat, zoo er eene wonde aanwezig is, men dezelve met alle mogelijke oplettendheid onderzoeken en behandelen moet.





Gezantschapsreis naar, en Beschrijving van het Koningrijk Kabul, en naburige Landen en Volken, door Mountstuart Elphinstone, in 1808 Engelsch Gezant aan het Hof van Kabul. Het Engelsch vrij gevolgd. Te Haarlem, bij de Wed. A. Loosjes, Pz. In gr. 8vo. Iste Deel 316, IIde Deel 232 Bl. f 5-4-:

De veroveringen der Britten op het vaste land van

{==587==} {>>pagina-aanduiding<<}
Indië zijn geenszins nutteloos geweest voor de wetenschap. Behalve de groote ontdekkingen van w. jones, colebrooke, en andere Geleerden der Maatschappij van Calcutta, hebben wij belangrijke berigten van de naburige landen - van Ava door symes, van Boutan en Thibet door turner, van Perzië door malcolm, macdonald kinneir en morier, van Beludsjistan door pottinger, van de Sieks door malcolm - ontvangen, en worden nu in deze keurige Reis naar een zeer weinig bekend Gewest overgebragt, naar het Koningrijk Afghanistan, of het land der Afghanen, een Mohammedaansch Volk tusschen Indië en Perzië, hetwelk de hooge bergen van den westelijken Imaus bewoont, en in het begin der achttiende Eeuw, onder mir-weis en machmud, zelfs Perzië veroverde, tot het, door nadier schah overwonnen, nogtans van Perzië onafhankelijk bleef, en onder ahmed en zeman schah geene kleine rol in de omwentelingen van Indië gedurende de achttiende Eeuw speelde. Natuurlijk was de aanleiding tot deze Reis, ondernomen door een kostbaar en talrijk Gezantschap, niet geheel wetenschappelijk: de vrees voor ondernemingen der Franschen, misschien met de Russen (na den Vrede van Tilsit) vereenigd, naar Indië, deed den Heer elphinstone naar dat Gewest afvaardigen, alwaar eene kort daarna gevolgde troonsomwenteling zijne bemoeijingen
schijnt verijdeld te hebben; schoon ook het gewaande gevaar met den kort daarop gevolgden omkeer van zaken in Europa verdween.
Het is waar, hetgene de Vertaler in zijne Voorrede zegt: behalve enkele bescheiden van bernier, krusinski, en de (meer uitvoerige) berigten van den Engelschman forster, bezaten wij niets over het magtige, door 14 millioenen zielen bewoonde, Koningrijk der Afghanen. Maar des te vollediger wordt deze gaping in dit werk aangevuld, hetwelk met nog één Deel volledig zal zijn. Na een onderhoudend verslag

{==588==} {>>pagina-aanduiding<<}
der Reize, (bl. 1-142) heeft de Schrijver, volgens eene zeer goede schikking, al de aardrijkskundige, statistieke, geschied-, natuurkundige en ethnographische berigten omtrent het Rijk der Afghanen in afzonderlijke Hoofddeelen bijeengetrokken, en dus een niet alleen belangrijk, maar ook aangenaam geheel geleverd; terwijl de berigten in de meeste Reisbeschrijvingen, tusschen de lotgevallen der reizigers ingevlochten, het verhaal afbreken, en zich toch minder in het geheugen prenten.
Wij staan waarlijk, bij den overvloed van bijkans geheel nieuwe stoffe, verlegen, hoe den Lezer dit boek te doen kennen. Een doorloopend verslag van alles zou ons veelt ever afleiden, en ons bestek geheel te buiten gaan. Wij zullen ons dus voornamelijk tot het reisverhaal zelf bepalen, en daarna van het grootste deel des werks - de land- en volksbeschrijving - eenige kenschetsende trekken opgeven. De reizigers kwamen uit Indië in de groote woestijn, die zich uit Arabië, de kusten en het midden van Perzië tot bij den Indus uitstrekt, en, aldaar door Tind afgebroken, achter hetzelve op nieuws van het zuidwesten naar het noordoosten eenen natuurlijken voormuur tusschen Indië en Afghanistan vormt. Eerst is het land met struiken bedekt; dan ziet men naakte zandheuvelen van 20 tot 100 voet hoog, door tallooze ratten en wilde ezels bewoond. Elders is de woestijn eene vlakte van hard en dor leem, dat onder de hoeven der paarden als eene plank klinkt. Te midden dezer woestijn vindt men nogtans verscheidene groote steden, vooral Bikanier en Choerog (Tschuru), doch ook ellendige plaatsen, zoo als Puggul. Hier en daar ziet men eenig groen tusschen de heesters. Het water is op sommige plaatsen 300 voet onder den grond, en wordt getrokken uit putten, die slechts 3 voet middellijns hebben; daarbij is het brak en schaarsch; doch groeijen er watermeloenen in overvloed, van 3 of 4 voet in den omtrek. De gemeene inwoners dezer streken heeten Jauts (Dsjauts,

{==589==} {>>pagina-aanduiding<<}
Dschaten), en zijn mismaakte en diep armoedige, trage menschen; de hoogere klassen altijd dronken van opium. Men ziet in deze woestijn het bekende verschijnsel van het mirage, of het optisch bedrog van meren of rivieren vol water te midden der woestijne. Deze woestijn is ten oosten bepaald door het Rijk der Britten in Indië, ten noorden door het gebied der Sieks, en ten westen door Afghanistan, of het Rijk van Kabul, waartoe ook Multan behoort. Geheel verschillend is het karakter der bewoners van haren oostelijken en westelijken zoom: dáár, in eene brandende luchtstreek en effene vlakten, de lijdelijke, onderworpene, beschaafde, doch valsche Hindoes; hier, in een koeler, bergachtiger klimaat, eene meer vrije, edele Natie, die wel een' Koning heeft, doch wiens gezag door eene patriarchale stamregering (niet ongelijk aan dien van Oud-Israël) zeer sterk gewijzigd is, ‘waar allen beweren gelijk te staan, en met oneenigheden, onrust, woelingen, en de onveiligheid van eigene wraak, meer tevreden zijn, dan met een' Vorst en Heer;’ (IIde D. bl. 294) een staatsgestel dus, waar de grondstoffen tot eenen vrijen regeringsvorm voorhanden zijn, die in het slaafsche Indië en Perzië (Volken, wier karakter het Despotismus in den grond bedorven heeft) zijn uitgewischt. Het Rijk der Afghans strekt zich van de eeuwige sneeuwgebergten van Himmalah en Hindoe-kosj (Hindu-Cush) - van 21 tot 24,000 voet hoog - tot de brandende woestijn toe uit. Vandaar een groot verschil van klimaat; en de temperatuur verschilt op dezelfde plaats (de vlakte van
Peschawer) van 120 tot 25 graden van Fahrenheit. In sommige streken ligt drie of vier maanden lang sneeuw, en kan men te paard de bevrozene rivieren over rijden: te Siwi, daarentegen, is de hette zoo drukkend, dat men zegt: ‘o Heere! daar Gij Siwi hadt, waarom hadt Gij dan nog noodig, eene Hel te scheppen?’ De vijf Rivieren van alexander vloeijen gedeeltelijk door dit land, gedeeltelijk (en wel voornamelijk) door dat der Sieks, of Pundjab (Pundschab).

{==590==} {>>pagina-aanduiding<<}
Vandaar eene groote vruchtbaarheid, doch meer van Engelsche of Europesche, dan van Indische voortbrengselen, althans in het midden des lands. Men heeft er tarwe, gerst, boonen, erwten, wortelen, rapen, andere Europesche moeskruiden, appelen, peren, pruimen, granaten, perziken enz. Het gras is er zeer aangenaam groen, niet zoo dor als in Hindostan.
Het Gezantschap kwam eerst aan den, in de Geschiedenis van alexander bekenden, Otyphasis, (den eindpaal der togten van dien werelddwinger;) van daar aan den Hysudrus (Suttedssje), te Multan aan den Acesines, uit de vereeniging van den Hydaspes en Hydrâotes gevormd, (de stad is 4½ Eng. mijlen in den omtrek, heeft een' muur van 40 of 50 voet hoog, een kasteel, tapijt- en zijdefabrijken) en eindelijk aan den Indus, welke rivier men overzette, waar die 1010 ellen breed is. Men trok nu den regter- of wester-oever langs. Naar mate men meer noordelijk kwam, werd de kleur der bewoners lichter, het voorkomen en de kleeding beter. Te Callabagh, een' naauwen bergpas aan den Indus, verliet het Gezantschap de vlakte. Hier is een zoutgebergte, steil langs de rivier, soms ter hoogte van 100 voet, oprijzende. Uit dit gebergte ontspringen zoutbronnen, die den grond met eene schitterend witte korst bedekken, en zonderling afsteken bij de bloedroode aarde en den helderen, zilveren stroom van den Indus. Het is eene vertooning, zoo als men slechts in het land der wonderen, in Indië, ziet. Het Gezantschap had nu, bij een' bezwaarlijken togt door de bergen, veel van plasregens te lijden. Nu weder in de vlakte neêrgedaald, - waar men een heerlijk gezigt van den Hindoe-kosj (den Indischen Kaukasus) had - kwamen onze reizigers te Peschawer, de toenmalige verblijfplaats van den Koning, meer dan vijf Engelsche mijlen in den omtrek, en met 100,000 inwoners bevolkt; de huizen meest van ongebakkene tigchelsteenen, tusschen houten vakken gemetseld, drie verdiepingen hoog; de benedenste zijn winkels. De andere

{==591==} {>>pagina-aanduiding<<}
voornaamste steden des Rijks (die echter niet door het Gezantschap bezocht werden) zijn Kabul, eigenlijk de Hoofdstad, hoogerop in het gebergte, Cachemire, met 150 tot 200,000 inwoners, (deze stad met haar gebied, een aardsch Paradijs, is thans ook aan de Afghans onderworpen, die daardoor den belangrijken handel in shawls bekomen) en in het westelijk gedeelte des Rijks Kandahar en Herat in Chorassan. (Ghiznah, of Ghazna, niet verre achter Kabul, was vóór acht Eeuwen de Hoofdstad van mahmud, wiens Rijk zich van den Tigris tot den Ganges, en van den Jaxartes tot de Indische golf uitstrekte. Thans is die Hoofdstad vervallen.) Na een gehoor te Peschawer bij den Koning gehad en een vriendelijk onthaal genoten te hebben, noodzaakten de ongelukkige berigten uit het noorden en westen (Cachemire was afgevallen, had 's Konings leger verslagen, en de steden Kandahar en Kabul waren in handen der opstandelingen) het Gezantschap tot den aftogt, om geene getuigen van dien oorlog te zijn, daar men geene partij trekken wilde. Op den terugweg, dien zij langs een' anderen weg, dan zij gekomen waren, meer noordelijk door Pundjab, namen, troffen hen, bij de intrede in het land der Sieks, de ruwe zeden, de barbaarsche taal en de naakte ligchamen van dit Hindoesche Volk. De stad Rawil Pindi, eene hunner hoofdplaatsen, is nogtans groot, volkrijk en fraai. Niet verre van daar zagen zij de overblijfselen van een waarschijnlijk Grieksch gebouw, op de hoogte van het oude Taxile, zekerlijk een gedenkstuk van
alexander. Te Jollalpore (Dsjellalpoer, Dschellalpoer) aan den Hydaspes vertoont zich nog treffend het tooneel van den veldslag tusschen alexander en porus, volgens de beschrijving van q. curtius. Het onvruchtbaarste gedeelte van Punsjab is het beste bebouwd; het geheel nog voor geen derde. Alles is hier vlak en zonder boomen. Alleen de heilige stad der Sieks, Umritsir, schijnt in bloei toe te nemen; de overige steden, daarentegen, vervallen geweldig, en

{==592==} {>>pagina-aanduiding<<}
het groote Lahor spoedt zich ten ondergang, hoewel nog door zijne praalgebouwen een voorwerp van bewondering.
Na dit reisverhaal volgen nu deze Hoofdstukken: I Boek. Aardrijkskundige Beschrijving. 1. Ligging en grenzen van Afghanistan, 62 tot 77o oostelijke lengte, en 24 tot 37o noorderbreedte, tusschen den oostelijken Kaukasus ten noorden, Hindostan ten oosten, de Perzische zee ten zuiden, en eene woestijn, die het van Perzië scheidt, ten westen. De loop der onderscheidene grenzen, die der gebergten en rivieren, wordt nu verder zeer in bijzonderheden opgegeven, die ons echter, in deze onbekende streken, bijkans geheel onverstaanbaar, en dus nutteloos waren, bij gemis eener Kaart van dit land, die ons de Uitgevers wel bij het derde Deel beloven, maar alsdan ook de drie Deelen tegelijk hadden moeten uitgeven. 2. Gebergten, en 3. Rivieren van Afghanistan. De oostelijke Kaukasus of Imaus, meer westelijk Paropamisus genoemd, trekt zich ten noordwesten, zuidwesten en westen heen tot in Perzië, waar dezelve zich waarschijnlijk met den westelijken Kaukasus vereenigt. Van dit gebergte daalt de Indus, de Lattak, en de vijf Rivieren van Pundschab naar de vlakte, op eene groote bergketen, de Salomons-keten genaamd, met verscheidene gelijkloopende bergketenen, die zich van het noorden naar het zuiden rigten: tusschen de oostelijke en westelijke Provinciën der Afghans ontspringen de Kabulstroom, de Kurum, de Hilmend enz., alle zeer groote rivieren, die veel vruchtbaarheid schenken. 4. Natuurlijke en staatkundige verdeeling van Afghanistan. Ook, bij gebrek eener Kaart, ongemeen duister, en bijkans onverstaanbaar. 5.
Luchtgestel van Afghanistan Rega. Hiervan is boven reeds iets gezegd. 6. Dieren, planten en delfstoffen in Afghanistan. Leeuwen, hyena's, beeren, zwart en rood wild, onder de tamme dieren vooral het paard en de kameel, meest de drommedaris, zeldzamer de tweebultige Baktrische kameel, de

{==593==} {>>pagina-aanduiding<<}
Indische bultös voor den ploeg, het schaap met den vetstaart, de geit, de hond en de kat. Onder de boomen vindt men op het gebergte dennen, eiken en andere Noord-Europesche boomsoorten.
II Boek. Algemeen berigt omtrent de inwoners van Afghanistan. 1. Inleiding. Oorsprong en oude Geschiedenis der Afghanen. Dit Volk houdt zich zelf voor nakomelingen des Volks van Israël, en wel uit zekeren afghan, kleinzoon van saul; na de Assyrische ballingschap zou een gedeelte hunner Vaderen naar dit land, een ander naar Arabië getogen zijn. De Heer elphinstone verwerpt echter dit gevoelen, doch bescheiden; maar een aanteekenaar onder den tekst (wien wij alle reden hebben, voor den Hoogduitschen Vertaler te houden; zie hierbeneden) doet zulks op een' zeer stouten, beslissenden toon, en zegt van den grooten william jones, die dit gevoelen mede voorstond, dat hij van alle kritiek gevoel ontbloot was, en dat zijne geschiedkundige nasporingen nimmer tot een bevredigend resultaat geleiden. Nu! vele Duitschers hebben ook een kritiek gevoel en bevredigende resultaten op hunne eigene hand, die andere Adamskinderen belagchelijk vinden. Wij vereeren w. jones als den ijsbreker, en nog onbereikten kenner der Indische Letterkunde. Ook de uitmuntende Schrijvers van het Engelsche Maandwerk Quarterly Review (1816. Maart) geven eenige, gansch niet onverwerpelijke, gronden op, die het gevoelen van de afkomst der Afghanen uit de tien stammen van Israël versterken; als: de getuigenis der beste Perzische Geschiedschrijvers, en van bijna alle Mahomedaansche Schrijvers; de eigene overleveringen der Afghanen; dat hunne geslachten door oude Joodsche namen onderscheiden zijn, (schoon zij dit, sedert
hunne bekeering tot den Islam, zorgvuldig verbergen;) de overeenkomst van het Poeschtoesch (hunne taal) met het Chaldeeuwsch; de genealogische lijst, onder j. malcolm berustende, dat de Afghansche groote familiën onmiddellijk van de Koningen van Israël afstamden; de uitspraak der taalkundige Zendelingen carey en marshman, dat de Poeschtoesche spraak veel meer Hebreeuwsche woorden heeft dan eenige andere; het gezegde van een' geleerden Afghan, dat zijn Volk Beni Israël (Israëllers), maar geene Tuhodi (Joden) zijn; eindelijk de arendsneuzen en Israëlitische gelaatstrekken der inwoners, die dadelijk de Heeren van het

{==594==} {>>pagina-aanduiding<<}
Gezantschap troffen. 2. Verdeeling en Regering van het Afghansche Volk. (Ook hiervan is boven reeds eenig denkbeeld gegeven.) 3. Huwelijken, toestand der Vrouwen, Begrafenissen, enz. De Afghanen koopen, volgens de Aziatische manier, hunne Vrouwen. De leviraats-wet van mozes, dat de broeder verpligt is, de kinderlooze weduwe zijns broeders te trouwen, heerscht ook hier. Er schijnt veel meer eigenlijke liefde bij de Afghans bekend te zijn, dan bij de hen omringende volken van slaven. Eenigen verwerven hunne bruid, door hunnen schoonvader te dienen, zoo als jacob rachel verwierf: ons Noordhollandsch kweesten (iets ongehoords in Azië) is er zelfs niet onbekend. (Dit noemen zij Namsud Bosi, de genoegens der verloofden.) Vele jonge lieden gaan buitenslands, om zich een genoegzaam vermogen ter bekoming hunner geliefde te verwerven. Schakingen zijn gemeenzaam. Een hunner gedichten behelst de liefdesgeschiedenis van adam en doerkhani, die wel iets heeft van het treurig einde van pyramus en thisbé, of romeo en julia. 4. Opvoeding, Taal- en Letterkunde der Afghanen. De Mullahs, of Priesters, besturen de opvoeding; doch geen vierde gedeelte der mindere standen kan zijne taal lezen. Het Poeschtoesch is eene mannelijke, doch ruwe taal, meestal uit het Nieuw-Perzisch of Oud-Zend en Pehlwi afkomstig. Het Perzisch is zeer in gebruik, en het algemeene voorbeeld der Letterkunde. De Odendichter reman
wordt het meeste geacht: onze Schrijver, echter, houdt meer van den Dichter kaschal, een' krijgsman, die den grooten Mogol aurung-zeb durfde bevechten. 5. Godsdienst, Sekten, Mullahs, Bijgeloof. De Afghans zijn regtzinnige Sunnietsche Mohammedanen, doch omtrent andere Godsdiensten vrij verdraagzaam. Niet alleen Ketters of Schüten, maar zelfs Ongeloovigen (Christenen, Hindoes enz.) mogen in het land wonen, en zelfs hooge posten bekleeden. Er zijn ook vrijdenkers onder de Mohammedanen, en zelfs eene sekte, die men voor Pantheïsten zou kunnen houden; anderen zijn zelfs Godloochenaars; nog anderen prediken het alleen wettige bezit der goederen door leden hunner gezindte. Ter zijde van dit ongeloof heeft veel bijgeloof plaats. 6. Gastvrijheid, roofzuchtige Gewoonten enz. Herbergzaamheid en roofzucht gaan bij de Afghans, gelijk bij de Arabieren der woestijn, in de hoogste mate gepaard. Weigert men, in iemands

{==595==} {>>pagina-aanduiding<<}
huis of tent binnengetreden, van de gastvrijheid gebruik te maken, zonder het inwilligen van zeker verzoek door den gastheer, zoo moet deze dit laatste doen, op verbeurte zijner eer. Nog sterkere aanspraak op onderstand geeft het zenden van een' sluijer door eene Vrouw. Moord gaat met de rooverijen der Afghans nooit gepaard. 7. Zeden, Gewoonten en Karakter der Afghans. De westelijke Afghans zijn doorgaans, in verscheidene opzigten, beter en beschaafder dan de oostelijke. Het vrije herdersleven wordt door de meeste Afghans zeer bemind. Het Volk is gezellig, houdt van verhalen, zingen, jagen en andere tijdkortingen, zelfs kinderspelen. Hunne slaven worden zacht behandeld. De kleeding verandert naar de Mode; en het is een zeer ongegrond denkbeeld, dat deze in het Oosten altijd, of zelfs lang, dezelfde blijft. Men zou de Perzische kleeding volgens chardin aldaar thans even vreemd vinden, als bij ons de allonge-paruiken. De zeden der Afghans vereenigen onafhankelijkheid met deftigheid, leergierigheid, werkzaamheid en gezond verstand. Ik ken, zegt de Schrijver, in Azië geen Volk, dat minder gebreken heeft. 8. Inwoners der Steden. Schets der onderscheidene standen, als kooplieden, winkeliers en handwerkslieden (in 32 gilden) enz. De policie is goed. De leefwijze der gemeenere, der burgerklasse, en 9. die der Grooten des Rijks, wordt in bijzonderheden beschreven. 10. Koophandel van Kabul. Natuurlijk alleen landhandel, doordien het Rijk geene haven heeft, en naauwelijks tot aan de zee reikt: dezelve wordt slechts met kameelen gedreven, en heeft plaats met Perzië, over Kandahar en Herat, Indië, over
Peschawer, Multan enz., het vrije en Chinesche Trukestan (Tartarije), over Cachemire, Peschawer, en vooral Kabul, een weinig met Thibet en Arabië; die met Indië is de aanzienlijkste; paarden en shawls zijn de voornaamste artikelen van uitvoer. 11. Landbouw en Landhuishoûkunde van Kabul. Men heeft vijfderlei landbouwers; eigenaars, pachters, kolonisten, daghuurders en lijfeigenen. Doorgaans wordt tweemaal in het jaar geoogst. 12. Tadschiks, Hindkis en andere Inwoners van Afghanistan. De Tadschiks zijn tegenwoordige Perzianen, waarschijnlijk oude Perzen, met Arabieren vermengd. Zij bewonen de vlakten, zijn gezetene landbouwers en ijverige Sunnieten: de meeste zijn onkrijgshaftig; maar sommige stammen hebben zich bijna onafhanke-
{==596==} {>>pagina-aanduiding<<}
lijk weten te houden. De Hindkis of Dsjauts (Dschaten) zijn Mohammedaansche Hindoes, talrijker, doch slechter en min geacht dan de Tadschiks. Ook vindt men vele Heidensche Hindoes, Kifilbaschen, landgenooten van den thans in Perzië heerschenden Koningsstam, en Schüten enz.
Ziet daar eene vlugtige schets van dit belangrijke werk, waarvan wij het derde en laatste Deel met verlangen te gemoet zien. Wij vreezen echter, dat het weder eene Vertaling van eene Vertaling is, namelijk uit het Hoogduitsch. Behalve een aantal Duitsche uitdrukkingen, gaven ons de aanteekeningen, die waarlijk uit geen' Hollandschen koker zijn voortgekomen, en vooral de spelling der eigennamen, grond voor dit vermoeden. Geen Hollandsch Overzetter zal b.v. Jauts door Dschaten, Jollalpore door Dschellalpur overbrengen, maar wel een Duitscher, die juist zoo spreekt. Waarom, indien men zulks om eene of andere reden gedaan hebbe, het niet op den titel vermeld? Of waarom niet, nog liever, het oorspronkelijke gevolgd? Dit zal toch wel te bekomen zijn. Anders laat de vertaling zich zeer goed lezen.


Schetsen en Tafereelen eener Reis naar Konstantinopel, gedaan door den Baron L. von Stürmer, in de laatste maanden van het jaar 1816. Naar de Uitgave door Joseph Goluchowski uit het Hoogduitsch vertaald. Te Groningen, bij W. Wouters. In gr. 8vo. XVI en 205 Bl. f 1-16-:

Indien wij eenigzins den smaak van onze Landgenooten, en wel bijzonder van het aankómend geslacht, kennen, dan verzadigt zich hun leeslust, zoo men de Romans ter zijde stelt, wel het liefst met Reisbeschrijvingen; en vleijen wij ons daarom, dat het voor ons liggende werkje geen ongunstig onthaal bejegend is. Wij hopen ten minste, dat een aantal Nederlanders niet zoo zeer moge verslingerd zijn om rond te zwerven en te willen vertoeven bij de bekoorlijke en veelal overdrevene tooneelen der verdichting, of men zal nog oog en oor overhebben ter beschouwing der wereld en van het menschelijk leven, gelijk het in waarheid is, en, behalve door eigene ervarenis, voorzeker het best gekend kan worden uit de Geschiedenis en Reisverhalen. Te meer

{==597==} {>>pagina-aanduiding<<}
openen wij ons verslag met deze aanmerkingen, dewijl ook de Hoogduitsche Uitgever zijne Voorrede aanvangt met eene aanprijzing van het reizen, als inzonderheid nuttig ter opbeuring van den geest, tot vermeerdering van ware kennis en uitbanning van vooroordeelen, ter beschaving, eindelijk, en zelfvolmaking des Jongelings, die met een gezond verstand en hart, en tot een waardig doel, zich buitenslands begeeft. Mag dit nu aan duizenden onder ons even weinig als aan Recensent zelven gebeuren, die bijkans, gelijk een kluizenaar, aan zijne kamer, huis en beroep gebonden is; en heeft het ook veel bedenkelijkheids in voor Rijken of Aanzienlijken, om hunne Zonen, naar gebruik van den ouden tijd, Europa rond te zenden (*); wij durven dan, met den Heer goluchowski, in de tweede plaats, buiten eenig gevaar voor ligchaam en zeden, volmondig, en boven menig werk, waarin verbeelding of vernuft hare wegslepende rol speelt, het lezen aanprijzen eener welgeschrevene Reize, gelijk aan die wij thans beoordeelen zouden. Immers, hoezeer het bijkomend oogmerk van den Baron von stürmer, om nopens de reisroute, posterijen enz. zijne Duitsche Landgenooten voor te lichten, minder voor ons, dan voor hen, die oostelijker op wonen, van aangelegenheid zij, een zoo nieuwe togt van Weenen naar Konstantinopel mag even weinig, als elders, de opmerkzaamheid ontgaan van den
weetgierigen Nederlander. Wij willen ook daarom niet pogen, de nieuwsgierigheid door een uitvoerig verhaal van den inhoud te voldoen, maar veeleer dezelve ter lezing uit te lokken. Dus teekenen wij slechts uit de Voorrede van goluchowski aan, dat het werkje uit Brieven aan eenen Vriend zamengesteld en tot een geregeld opstel is vervormd, waarbij de weg, door den Reiziger afgelegd, geleidelijk gevolgd wordt van plaats tot plaats. Dus nemen wij verder daaruit alleen het volgende over: ‘Men ziet zich als in eene geheel ver-
{==598==} {>>pagina-aanduiding<<}
schillende wereld verplaatst; een Europeesch oog herkent zich zelf niet meer; de uitwendige gedaante, waarin men alles gewoon was te beschouwen, is als afgesneden, en een nieuw beeld treedt in hare plaats. De Oostersche waanwijsheid, de Oostersche opgeblazenheid, de Oostersche geheimzinnigheid, het Oostersche despotismus, kortom het gansche Oostersche blijft steeds voor vele Europeanen een nooit gezien, een belangrijk verschijnsel.’ Men verwachte intusschen, ondanks den titel, geene volkomene inlichting nopens Turkije, of het Turksche Rijk. Zelfs omtrent de Hoofdstad, het eigenlijke Konstantinopel, waar hij niet toefde, nog minder wegens het Serail, en wat dies meer zij, treft men hier niets aan, maar beroept zich de Schrijver deswege op de uitvoerige werken van anderen. Daarentegen geeft de Baron hetgene hij beloofde, Schetsen en Tafereelen zijner Reize, en vangt zijn verslag aan met zijn vertrek uit Temeswar, ons bekend makende met de aangename of onaangename ontmoetingen op zijnen togt, met kost, nachtleger, herbergen, koffijhuizen, wegen, wagens, paarden, postwegen, rusthoudingen, en voorts, wat hem merkwaardig voorkwam. Onderhoudend, met één woord, en wèl geschreven mogen wij dit boek noemen. De Schrijver deelt ongezocht, wanneer het
eenzelvige van den weg vervelen zoude, zijne overdenkingen en aanmerkingen mede. Nergens verliest de Lezer den Man uit het oog, die belang weet in te boezemen, en wien men niet kan nalaten onder de wijsgeerige waarnemers te rangschikken: ja, naar gelange men met hem door Zevenbergen, Wallachije, Bulgarije en in Turkije, tot aan de Hoofdstad, voortreist, krijgt zijn verhaal steeds meerdere aangelegenheid. Ook na hem vergezeld te hebben op den langen en dikwerf moeijelijken togt deelt men in zijne verrukking bij de aankomst te Pera, beschouwt met verwondering het uitgebreide en prachtige Konstantinopel, en geeft er gereedelijk de beschrijving aan dier digt bebouwde, volkrijke en van binnen onbevallige Stad, om, met den Reiziger, te scheep, voorbij het Serail, en langs den Bosforus, tusschen de bekoorlijke en welige boorden van Europa en Azië, af te varen naar het zomerverblijf der Europesche Gezanten, het bij uitstek fraai gelegen Bujukderen (de Bathykolpos der Ouden), alwaar de teederlievende Zoon afstapt, en toeft, in het aanzienlijk vaderlijk lusthuis. - Achteraan het werk vinden wij eene Tri-
{==599==} {>>pagina-aanduiding<<}
gonometrische berekening van den afstand tusschen Konstantinopel en Weenen, welke, daar zij de regte lijn bepaalt op ruim 193 mijlen, tot bevestiging dienen mag van de opgave des Barons, die den afgelegden weg berekent op 213-230 mijlen.
Alvorens de pen neder te leggen, rekenen wij ons verpligt, onzen Lezers een proefje te geven van den stijl, en het onderhoud, dat hun hier wacht. Bij den rijkdom, evenwel, en verscheidenheid der stoffe, viel ons de keuze eenigzins moeijelijk; doch bepaalden wij ons ten laatste tot de beschrijving der koffijhuizen te Rasgrad, eene plaats in Bulgarije, 12 uren van Ruschschuk.
‘Op de openlijke’ (wij zouden liever opene hier lezen) ‘uitstekken der veelvuldige koffijhuizen zaten, onder geverwde linnen daken, met kruiswijze onder het lijf geslagene beenen, verscheidene lediggaande Turken; zij rookten tabak, dronken koffij, en keken de voorbijgangers aan. Menig een bragt op die wijze den ganschen dag door, in gedachteloosheid, of diepzinnigheid, zoo als men het noemen wil, verzonken. Met veel smaak slurpt hij den zwarten drank in, en rookt uit zijne lange pijp, zonder zich om zijnen nabuur te bekreunen. Behalve koffij en tabak, wordt er anders gewoonlijk niet terstond iets aangeboden. Met de eerste is men vrij gul; en de bedienden bieden dezelve den bedelaar niet minder eerbiedig aan, dan de(n) rijken. Hier zag ik den geest der gastvrijheid of herbergzaamheid, welke de Koran voorschrijft, en die den Oosterling zeer eigen is; maar ook het nietsbeteekenende van hunnen omgang, het langdradige hunner gesprekken, en de traagheid van hun ligchaam. Velen leggen zich rondom de spelers (*) neder, en, zonder een oog af te wenden, begluren zij geheele uren lang den loop

{==600==} {>>pagina-aanduiding<<}
van het spel. Naardien de posthuizen, gelijk men weet, ook koffijhuizen zijn, ben ik nu onder enkel Turken; zij zitten ernstig, deftig, en bij wijze van eene raadsvergadering, even alsof zij de gewigtigste audientie verleenen. Slechts de gastwaard toonde mij, gelijk allen anderen, een vriendelijk gelaat, sprak met allen, en vloog van den eenen hoek in den anderen, om de bevelen der gasten te ontvangen en te volbrengen. Terwijl ik dit alles beschouwde, en met datgene vergeleek, wat ik voormaals van dezen aard in mijn vaderland gewoon was te zien, genoot ik het aangenaamste tijdverdrijf. Geene stoelen meer, enkel zitplaatsen, van leuningen omringd, eene soort van trappen - ik weet niet, hoe ik het noemen zal - om er op te zitten, deze en menigte andere beschouwing van het alledaagsche in de Turksche levenswijze, die van de onze zoo zeer afwijkt, wekt een zonderling gevoel op in het hart van eenen Europeaan. Hoe vele vooroordeelen moet men daarbij niet afleggen; hoe vele nieuwe begrippen in zijne overige kundigheden opnemen, ten einde de omringende zaken in derzelver echte gedaante te zien!’
Wij moeten hiermede afbreken, opdat wij niet wijdloopig worden. Anders struikelde misschien onze kieschheid over menigte Germanismen of zonderlinge zegswijzen, die den stijl dezer vertaling, hier en ginds, naar ons gevoelen, ontsieren (*). Anders merkten wij vooral den vreemden misslag op, waarbij onze Baron, op absalom toespelende, bij het rijden door struiken, zich diets maakte, ‘dat hij zijn hoofd

{==601==} {>>pagina-aanduiding<<}
zeer gemakkelijk aan den eenen of anderen boomtak, even als hij, kon laten hangen, en (NB) zonder hoofd te Konstantinopel aankomen.’ Trouwens alle, en voorzeker deze, vergelijking gaat mank; en wij, van vitterij afkeerig, vermeenen genoeg gezegd te hebben tot aanprijzing van dit bevallig en nuttig Reisverhaal.





Parnasus Latino-Belgicus, sive plerique e Poëtis Belgii Latinis, Epigrammate atque adnotatione illustrati, a Jacobo Henrico Hoeufft. Amst. apud P. den Hengst et Fil. &c. 1819. f 2-10-:

De naam van jacob hendrik hoeufft, Dordrechtenaar, is in vele vakken van oude Letterkunde, bijzonder in dat van Latijnsche Poëzij, met eer en lof bekend. De waardige Grijsaard heeft, door het uitgeven van dezen Parnasus, zich zelven, als ware het, een nieuw gedenkteeken van roem gesticht. De Nederlanders hebben boven andere Volken heerlijk uitgeblonken in het voortbrengen van zoo vele en voortreffelijke Geleerden, en ook voornamelijk van Latijnsche Dichters. Geen wonder dus, dat de Koninklijke Akademie van Wetenschappen en Fraaije Letteren te Brussel, opgewekt door het voorbeeld eener Maatschappij, welke eens de Geschiedenis der Nederduitsche Dichtkunde gevorderd, en de overschoone Verhandeling van den smaakvollen j. de vries met goud bekroond heeft, - geen wonder, zeggen wij, dat de Brusselsche Akademie een Geschied-, Letter- en Oordeelkundig Verslag van de Latijnsche Dichters in de Nederlanden gevraagd heeft. De Heer hoeufft heeft zeker aan de beantwoording van die vraag gedacht. Maar hij zegt, dat hij zich voor dat werk niet berekend gevoelde, wegens zijn gering kritisch vermogen en mindere vaardigheid in het schrijven van goed Proza-Latijn. Dat hij zich zelven partijdig beoordeeld heeft, bewijzen en het gezond oordeel, hetwelk doorgaans in het geheele werk doorstraalt, en de stijl, en de voorrede, en de onder de Epigramma's gevoegde aanmerkingen. Door die zedige schroomvalligheid dan teruggehouden, om door een volledig stuk op de Brusselsche vraag te antwoorden, wilde hij echter het zijne bijdragen tot den roem des Vaderlands en opwekking der Jeugd, welke door eene

{==602==} {>>pagina-aanduiding<<}
verkeerde leiding meer en meer van den weg afgetrokken werd, om ooit weder tot dien roem te kunnen naderen. Hij heeft in een aantal bijschriften eene dichtkundige beeldengalerij opgerigt, waarin hij de Nederlandsche Latijnsche Dichters slechts geschetst heeft, eene uitvoeriger bewerking aan anderen overlatende. Zij zijn gerangschikt naar orde des tijds, beginnende met de herleving der Letterkunde in ons Vaderland, en wel met den onsterfelijken rudolphus agricola. De Epigramma's worden alle meer of min opgehelderd door eenige bijzonderheden van leven, geboorte, de bronnen van levensberigten, nadere ontwikkeling van het in de verzen gevelde oordeel, enz. De verzen, als verzen, zijn, zoo als men ze van een oud meester in de kunst kan verwachten; vloeijend, zuiver, puntig, en Latijnsch. Doch het komt ons voor, dat het eene allermoeijelijkste zaak zijn moet, om Dichters te schetsen in twee-, vier-, zes- of achtregelige verzen. En dan nog zulk een aantal Dichters! De Schrijver heeft wel dikwijls den wolf bij de ooren moeten houden. Hij had te doen met eigene versificatie en beoordeeling van vreemde. Hoe gevaarlijk wordt het voor zoodanigen Dichter, om niet somtijds eenige opoffering te doen van het oordeel aan een' geestigen inval of fraai klinkenden regel! Op deze klip komt de Heer hoeufft ons voor gestrand te zijn in het anders waarlijk schoon Epigram op den beroemden jeronimo de bosch, waarin hij door de zucht, om zijn bijschrift regt epigrammatisch te doen eindigen met een' verrassenden val, verleid schijnt geworden te zijn tot eene uitspraak, die niet, als de slag op den vuurpijl, enkel schittert en treft, maar ook verzengt en wondt, en wonderlijk afsteekt bij het oordeel, door den Heer hoeufft, in den jare 1808, ten aanzien van de allerlaatste gedichten van den Heer de bosch, geveld, in zijn allerkeurigst versje voor den Appendix Poëmatum
Hieronymi de Bosch, waar hij deze napluksels van zijnen Vriend grooten lof toezwaait, en dezelve onder anderen uitdrukkelijk noemt: antiquas non degenerantia aristas. Na dien Appendix toch heeft de bosch, zooveel wij weten, geen vers gemaakt, althans zeer zeker geen enkel uitgegeven. Voor het overige is en blijft deze Parnasus een gedenkstuk van echt Nederlandschen smaak en geleerdheid. Het ontbrak ons noch aan lust, noch aan vermogen (immers in ons oog) om eenige beoor-
{==603==} {>>pagina-aanduiding<<}
deelende en ophelderende aanmerkingen te geven; maar wij sparen dezelve tot eene geschiktere gelegenheid. Want wij hebben uit het Programma van de Brusselsche Akademie van dit jaar gezien, dat de wensch dier Akademie vervuld, en de uitgeschrevene prijsvraag beantwoord is met een stuk vol van geleerdheid, oordeel en smaak, aan hetwelk zij zich gehaast heeft den gouden eereprijs toe te wijzen, en waarvan de Schrijver is gebleken te zijn een man, niet enkel, door verscheidene uitgegevene werken, als een grondig Geleerde, maar ook als een verdienstelijk Latijnsch Dichter, algemeen bekend, - de Hoogleeraar pieter hoffman peerlkamp.





Heidespruitjes, door Klaas Harms Bouman. Te Groninningen, bij R.J. Schierbeek. 1820. In gr. 8vo. 99 Bl. f 1-5-:

Onder dezen eenvoudigen titel biedt ons bouman dertig dichtstukjes aan. Vóór tien jaren was deze man Boerenknecht, en gaf hij eenige verzen uit, welke Recensent - dit spijt hem zeer - niet kent, maar die eene gunstige beoordeeling ontvingen. Desniettegenstaande laat bouman het Publiek zoo lang wachten; waarlijk, dat 's geen teeken van hoogmoed. Neen, nederigheid spreekt hier ook, op titelblad en in voorberigt, zoo ongemaakt, dat men den Dichter achten moet, die sedert Heerenknecht en Koetsier is geworden. Uit dien stand kennen wij nog niet éénen Poëet; en die nu liefhebberij heeft voor rariteit, koope dit boekje van den Koetsier, dat menig boer, knecht en Heer tot verwondering en heilzame schaamte moge opwekken. Aan den weled. geb. en gestr. Heer, Mr. a.j. van der hoop, bij wien bouman in dienst is, is dit bundeltje opgedragen, en deszelfs uitgave is door een honderdtal Inteekenaren bevorderd, onder welke niet weinige in aanzien of roem verhevene mannen. Dit is voor hen en bouman al even vereerend; en, of dit niet genoeg zij, onze spandaw bemoeit zich met dezen Dichter, die hem, voor teregtwijzingen en goedkeuring zijns werks, dank betuigt.
Maar, ‘de Heerenknecht moet zich maar met Mijnheer en Mevrouw te dienen, de Koetsier met de paarden enz. be-
{==604==} {>>pagina-aanduiding<<}
moeijen, en laten de boeken en de geleerdheid aan hen over, die daarvoor den tijd hebben, of wier post of belang vordert, dat zij studeren .....’ Wel zoo! die dus redeneert, weet gij wel, dat, al rijdt ge in eene koets, en al vliegen knechts en meiden van uwe wenken, gij zoo aanzienlijk niet zijt als de dienende, die zijnen geest beschaaft en zijn hart veredelt, en dat gij verachtelijk zijt in de oogen der Edelen, die den mensch alleen, in elken mensch, waarderen? Wie zoude den Heer van der hoop beklagen om zulk een' knecht, die zijne uitspanning vindt in het zedelijk genoegen der kunst, welker beschaving hij ondergeschikt houdt aan handenarbeid en dienstbetoon, door pligt en belang van hem gevorderd? Die Heer althans is met hem tevreden, en schat hem naar verdienste; en hoe bouman bij hem, bij Mevrouw en hare familie gezien is, daarvan mogen de hier voorkomende dichtstukjes, aan den Oud Burgemeester der Stad Zwolle, op zijn' 81sten verjaardag, op Nieuwjaarsdag, en te zijner Nagedachtenis, die ter Verjaring van Mevrouw en de jonge Jufvrouw van der hoop, dat op de Reis van Mijnheer en op de goede Wederkomst van Mevrouw, en het, door bouman, gebroken Vischglas, dat met een kleiner verwisseld werd, getuigen.
Recensent verpoosde zich, bij dezen Koetsier, gaarne van zijne bezigheden. Hij jaagt er niet wild en winderig overheen, zoodat men vreest, dat hij van den weg zal afraken, of dat men duizelig zal worden; het is echter ook geen slepen, dat hij ons doet; en die zich verbeelden kan over eene schrale heide te rijden, dien hapert het aan gezigt en gevoel, want het rolt er goed door, en - de weg is gemakkelijk en aangenaam.
Na een lief praatje, dat een Wandelaar met een Sijsje houdt, bij den aanvang van het togtje, aangehoord te hebben, is men reeds tot zoo veel ernst gestemd, dat wij bouman, die, zonder, in zijne geestverheffing, aan de aanmerkingen, die men hem maken mogt, te denken, Gode een' Lofzang zingt, met innig genoegen kunnen aanhooren. (Neen, om of over uwe ouders hebt ge u niet te schamen. Hij schame zich voor zijne ouders, die de braafheid van hunne harten mist! Dit, bouman! tusschenbeide.) Wij komen bij het Graf zijner Ouderen. Daar zijn wij nog eens geweest. (Zie Groninger Maandschrift, voor 1817. No. VI.) Toen

{==605==} {>>pagina-aanduiding<<}
zagen wij, bij het maanlicht, het spillige gras niet, dat er nu tiert; maar anders vinden wij hier eene verandering gemaakt, die van des zoons vordering in goeden smaak aangenaam getuigt. Hij neemt ons mede, na hier het gevoel onzer sterfelijkheid en onsterfelijkheid opgewekt te hebben, en dat wordt gesterkt, door ons te herinneren, dat ons leven voorbij snelt (bl. 38) en de onbestendigheid alleen de deugd uitzondert (bl. 44); hij neemt ons mede naar het Loo. Wij zeggen bouman na:

o! Mogt dit woud, dit loof, dit groen, 
Dit heerlijk oord, in 't schoon saizoen, 
Den Koning steeds behagen! 
Ontwijk, o Vorst! hier staatsverdriet. 
Hier drukk' de kroon uw' schedel niet. 
Slijt hier uw beste dagen. 


Het Landleven (bl. 93) bevalt ons best, en bij den gelukkigen Huisman (bl. 29) ontfermden we ons over menig Heerenhuis en Boerenwoning, in welke deze vier regels niet eens verstaan kunnen worden.
Onze voerman is geen grappenmaker, en vooral niet valt hij in het onbetamende, wanneer hij vrolijk is. Dat is hij wel eens, niettegenstaande zijne Gedachten in eenen slapeloozen Nacht ons tot een somber, hoog ernstig medegevoel met zijne aandoeningen stemmen. Wij zijn met hem op eene Bruiloft geweest, en daar hadden wij het goed naar den zin, door zijne bediening, die hem niet alleen van vele knechts achter maar van vele zoogenoemde Dichters aan de tafel gunstig onderscheidde. Wij wenschen Damon en Roosje, die wij aanstonds na de Bruiloft spraken, een' zoo goeden Huwelijkszang toe. Wanneer hij Dorinde verjaart, (bl. 82) of bij a. stuart zijn rouwbeklag maakt, of bij Do. S. in de kraamkamer u brengt, ik verzeker u, gij kunt u gerust aan hetzelfde kompliment houden, waarmede hij groet.
Het Huwelijksgareel schijnt bouman nog niet in orde te hebben. Hij weet echter wel, wat liefde is, bij eigene ervaring. Heel aardig is de Misleiding, die hem deed betuigen, dat hij het bloempje van zijne hoop niet geplukt heeft, wijl hij, die door zijn zorg en vlijt, en vol van liefde en trouw, dit sieraad van den lentetijd had opgekweekt, niet

{==606==} {>>pagina-aanduiding<<}
scheen verblijd, dat hij het plukken zou. Meer kan de Recensent er niet van zeggen, die noch bouman noch dat bloempje ooit gezien heeft, hetgene hem alleen spijt van die nieuwsgierige Lezeressen, die het met zulk een' Koetsier wel eens zouden willen wagen, en wie het aan het harte gaat, dat hij klaagt:

Helaas! ik voel mijn hart gewond, 
En, vol van onrust, dwaal ik rond, 
En ken mij zelven niet! 


Intusschen, niets schaadt deze verliefdheid aan de Paarden, die, blijkens den laatsten zang, niet te klagen hebben, want hij bezorgt ze opperbest, en zij staan bij hem op hooger prijs, dan menig mensch bij zijn' natuurgenoot.
Den Blinden van krummacher heeft hij Hollandsch geleerd; en die beweegt ons nu, door zijn ‘Erbarm u!’ zoo goed, als toen hij Hoogduitsch sprak. Dat mogen nu meer Koetsiers verstaan; maar dan kennen ze onze landtaal zoo goed niet als bouman, die ons den Winterzang van krummacher ook voorgezongen heeft, maar wiens eigen Winterzang, de grootste in dit bundeltje, wel een kusje van Laura waardig is. Hiervan melding makende, herinneren we ons nog één stukje, aan de Groninger Studenten themmen en van der muelen toegewijd, zamen verdronken in den winter van 1816. Ook dit stukje was Recensent bekend uit het Groninger Maandschrift; maar hier las hij het met meer genoegen, waar het vijf coupletten korter is, één geheel nieuw, en vele niet weinig verbeterd. De Lezer oordeele eens:
In het Maandschrift leest men:

Daar nam hij, (Gods Engel) blij te moede, 
Die braven in zijn hoede, 
Wijl 't stoflijk deel bezweek, 
Natuur der volken oogen 
Met sluijers hield omtogen, 
Dat niemand redding zag, eer hij van de aarde week. 


Hier is het:

Daar nam hij, vol ontferming, 
Het paar in zijn bescherming, 

{==607==} {>>pagina-aanduiding<<}

Wijl 't stoflijk deel bezweek, 
Natuur de sterflijke oogen 
Met nev'len hield omtogen, 
En niemand redden kon, wijl hij van de aarde week. 


Recensent kon, ja, aanmerkingen maken, maar heeft er geene van belang, geene, die noodzakelijk zijn, bij spandaw's gewilligheid ten dienste dezes Zangers, en geene, die, zijne gelegenheid in aanmerking genomen zijnde, den onpartijdigen aangenaam zouden kunnen zijn. Wij geven ook geen proefje, vertrouwende het verlangen naar dit geheele bundeltje te hebben opgewekt, dat ons aangename oogenblikken heeft bezorgd.
Blijf, bouman! door nederigheid, dankbaarheid, tevredenheid en kunstliefde, steeds de achting waardig der Edelen, die u kennen, en onthaal ons op nog al geuriger bloemen en edeler vruchten, waartoe men u de gelegenheid niet late ontbreken! Bij onze blijdschap over dit boeksken overvalt ons, onwillekeurig, de smartende gedachte aan het laatste Versje, waarmede van dam afscheid neemt van de Poëzij, in het 5de Deel der Mnemosyne. Wij vreezen, dat hij het gemeend heeft. Eilieve! waarom toch is van den Landman geene Poëzij te vergen, als het Publiek die gaarne leest? Neen, van dam! op uw vijfendertigste jaar moet uw speeltuig niet blijven liggen; en, zoo al, volg gij, bouman! deze hoofdigheid niet, (zoo willen wij zijne te groote nederigheid eens noemen) maar doe, wat gij kunt, en wees nuttig. Bilderdijk en anderen, op welke wij roemen, maken hen niet overtollig, die daarom juist te nuttiger zijn kunnen, naar mate zij verstaanbaarder zijn voor hen, die zich nog zoo hoog niet kunnen verheffen, en welken men den beschavenden invloed der Poëzij niet onthouden mag.


Schets der oude Aardrijkskunde, een Leer- en Handboek. Te Groningen, bij J. Römelingh. 1819. In gr. 8vo. X en 375 Bl. f 1-16-:

De Schrijver of Vertaler dezer oude Aardrijkskunde (want het is grootstendeels eene vertaling van nitsch, Entwurf der alten Geographie, dat weder meest uit d'anville ontleend is) zegt in zijn Voorberigt, ‘dat velen nog het nut van de

{==608==} {>>pagina-aanduiding<<}
opzettelijke beoefening der oude Aardrijkskunde niet inzien,’ en zoekt dit nut te bewijzen. Dit zal toch nu wel niet noodig zijn, daar, volgens besluit der Regering zelve, op alle Latijnsche Scholen in die wetenschap onderwijs moet gegeven worden, hetwelk ook, tot regt verstand der oude Schrijvers, onmisbaar noodzakelijk is. Doch nu is de vraag, welke Methode te volgen? Die van strabo, welke, even als in eene Reisbeschrijving, (na eene streng wetenschappelijke Inleiding) ons de oude Wereld in hare merkwaardigheden, de oude Volken in hunne zeden, gewoonten, gedeeltelijke geschiedenis, en oudheden vertoont; of die van plinius, welke droogweg slechts de Landen en Volken, derzelver afstanden enz. opnoemt, en slechts hier en daar eene enkele bijzonderheid wegens merkwaardigheden van menschen of plaatsen inlascht? De eerste is zekerlijk de aangenaamste, maar voor een handboek minder geschikt; de tweede zou, in hare geheele gestrengheid gevolgd, den Lezer meer afschrikken dan onderrigten. De middelweg is dus de beste. Dezen vinden wij hier dan ook gevolgd; hoewel zich nader aan de manier van plinius dan aan die van strabo houdende, en wel voornamelijk, hetgene ons verwondert, in de beschrijving van die landen, waar de verbeelding door het vele schoone en groote zoo ongemeen getroffen wordt, Griekenland en Italië; welk laatste plinius zelven, te midden zijner dorre plaatsbeschrijving, in geestdrift wegsleept. (L. III, C. 5). In de beschrijving van Azië en Afrika, vooral in die van Egypte, Perzië en Indië, is meer levendigheid gebragt. Na eene goede Inleiding, de Geschiedenis der oude Aardrijkskunde bevattende, begint de Schrijver met
Europa. Hij geeft geen tijdstip op, welk hij voor eene schets der oude Aardrijkskunde kiest, b.v. de Regering van augustus, of die van vespasianus; maar wijst, bij de opnoeming der plaatsen, doorgaans aan, of zij zeer oud, of van latere dagteekening zijn. Eerst vermeldt hij de grenzen, dan de rivieren, zeeën, landsgesteldheid enz. kortelijk, gaat dan over tot de verdeeling, en voegt bij de opnoeming der oude plaatsen zorgvuldiglijk ook de hedendaagsche namen, hetwelk wij zeer goed keuren. Met Italië begint hij, van de Alpen af, en volgt de verdeeling, zoo als zij in de bloeijende tijden der Romeinsche Republiek bestond. Rome wordt uitvoerig en tot in plaatselijke bijzonderheden beschreven, even als de andere

{==609==} {>>pagina-aanduiding<<}
voornaamste steden der oude Wereld, Athene, Syrakuse, (korter; Sparta niet.) Tyrus, Alexandrië, Jeruzalem, Babylon, Persepolis, Thebe en Karthago. Van Italië en deszelfs eilanden steekt men over naar Griekenland, hetwelk, van het Zuiden of den Peloponnesus af, (juist met Argos, de oudste stad, beginnende) zeer geleidelijk beschreven wordt; daarop volgt, ten Noorden, Macedonië, Epirus, Illyrië, Moesië, Thracië, (Byzantum wordt bij de Turken niet Hamboul genaamd, zoo als door eene niet verbeterde drukfout op bl. 128 staat, maar Stamboul.) Dacië, Europeesch Sarmatië, Chersonesus Taurica, (de Krim), Pannonië, Noricum, Vindalicië, Rhaetië, Germanië of Duitschland, Gallië (als ten tijde van caesar verdeeld in Aquitania, Celtica of Lugdunensis, Narbonensis en Belgica), de Britsche eilanden en Spanje (verdeeld in Lusitania, Boetica en Tarraconensis). Hierop zou zeer natuurlijk Afrika volgen; doch de Schrijver heeft ons liever naar Azië overgebragt. Hier gaan wij nu van Klein-Azië door al deszelfs landschappen
heen, Syrië, Palaestina (het oude, ten tijde der 12 stammen, en het latere, in de dagen des Zaligmakers, vrij uitvoerig), Arabië, Mesopotamië, Chaldaea, Assyrië, Armenië, Kolchis, Iberië, Albanië, Modië, Perzië (in deszelfs onderscheidene Provinciën, waarbij wij echter moeten aanmerken, dat Bactriana al zoo zeer met het tegenwoordige Chorasan overeenkomt, als Aria), Indië (waarbij de verdeeling in Kasten en verdere zeden en gewoonten des volks niet vergeten worden), eindelijk het Aziatische Sarmatië, Scythië (het Europesche Scythië is niet vermeld), Serica (China). Van hier moeten wij nu naar Afrika terug, en bezien er achtervolgens Egypte (uitvoerig), Ethiopië, Cyrenaïca en Libye; het eigenlijke Afrika, Numidië, Mauritanië, Getulië en de verdere binnenlanden. In de korte aanteekeningen worden eenige vreemde woorden, in het leerboek voorkomende, opgehelderd, zoo als Toga, Legioen, Municipium, Fasces, Olympische Spelen, Amphyctionen, Stadiën en Talent, en eenige oude afstandsmaten opgegeven. - Uit al het gezegde kan blijken, dat dit boekje veel wetenswaardigs in eene geregelde orde behelst, en zoowel den aankomeling in de Scholen, als den
meer in jaren gevorderden, die in de kennis der oude Geschiedenis en der klassieke oudheid vorderingen wil maken, van nut kan zijn, en tot leiddraad verstrekken. Kaarten zijn er niet bij; men wijst den Lezer op die van d'anville.



{==610==} {>>pagina-aanduiding<<}

Frans de Eerste en Mevrouw De Chateaubriand; Geschiedkundige Roman. Naar het Fransch van Mevrouw A. Gottis. Te Leyden, bij J.J. Thijssens en Zoon. 1819. In gr. 8vo. 392 Bl. f 3-6-:

Er laat zich nog al het een en ander zeggen tegen het geven van een uittreksel van een of ander verzierd verhaal, en wij ontmoetten daarover ook nu en dan berisping. De drukker beklaagt zich wel eens, dat men hem daardoor dezen en genen lezer, wien het slechts om den draad der geschiedenis te doen is, ontrooft, en menig lezer vindt zijne deelneming en genoegen verminderd, wanneer hem alzoo de ontknooping vooraf berigt wordt. Wij onthouden er ons dan ook doorgaans van, wanneer wij het werk van zoodanigen zedelijken inhoud vinden, dat wij het de lezing van zoodanige lezers of niet-lezers wenschen, die wij vermeenen, dat, bij het nasporen van den draad der geschiedenis, toch zulks niet kunnen doen, zonder den indruk te voelen van menige hun ongewone, maar toch noodige zedeles, of bijaldien wij aan het werk geene andere waarde toekennen dan het geven van onschuldig vermaak, waarbij nieuwsgierig gespannene verwachting de hoofdzaak is. Maar altijd is deze terughouding echter niet noodig. Het werk voorhanden strekt ten bewijze. In het Mengelwerk onzer Letteroefeningen voor 1819, No. 5, bl. 273, vindt men den hoofdzakelijken geschiedkundigen inhoud van dit belangrijk en leerzaam verhaal, naar hetwelk wij alhier derhalve kunnen verwijzen; en, eenige weinige enkel nieuwsgierige lezers moge de roman daardoor missen, maar over het geheel, meenen wij, zal dat opstel vele lezers hebben uitgelokt, die het niet slechts om eene vertelling, maar om leerzaam onderrigt zoowel als aangenaam onderhoud te doen is. En aan de zoodanigen durven wij beloven, dat Mevrouw gottis hun niet uit de hand zal vallen. Geheel haar verhaal is zoo onderhoudend en wèl geschreven, dat men het met genoegen lezen, herlezen, ja nogmaals herlezen zal. Het ontwikkelt zoo menschkundig het ontstaan en het voeden van den hartstogt, die de ongelukkige ten val en tot ellende bragt; het is zoo geheel voelbaar de geschiedenis van het zwakke hart; het
geeft zoo aanhoudend overtuigende waar-
{==611==} {>>pagina-aanduiding<<}
schuwing; het vergoelijkt zoo weinig de misdaad, en stelt zoo nadrukkelijk de gevolgen, de welverdiende rampzalige gevolgen voor, dat, niettegenstaande het medelijdend gevoel voor menschelijke zwakheid en den afschuw voor te ver gedrevene wraak, niet dan goede gezindheden de blijvende vrucht bij den een weing nadenkenden lezer kunnen wezen. Het laat ook genoegzame ruimte voor nog andere overwegingen, in het bijzonder het nadeel der kwalijkgeplaatste en kwalijkbestuurde ijverzucht, zonder welke het wel zwakke, maar in den grond deugdzame en beminnelijke hart zich niet gestort had in den peilloozen afgrond van wegwerping en ellende.
Indien wij dan al, door ons toevallig mededeelen dezer, deels ware, deels verzierde geschiedenis, in ons Mengelwerk, aan den uitgever eenig nadeel mogten hebben toegebragt, zoo vertrouwen wij, dat dit ons berigt van het werk zelf dat nadeel, door andere lezers en in grooten getale, overvloedig vergoeden zal.


Leven en Avonturen van Gil-Blas van Santillana, ten dienste der meergevorderde Jeugd bearbeid door Kinderling. Naar het Hoogduitsch. Met Platen. Te Haarlem, bij A. Loosjes, Pz. In kl. 8vo. 236 Bl. f 1-16-:

Indien wij wèl zien, zoo heeft dat: ‘ten dienste der meergevorderde Jeugd,’ op den titel, niet veel meer te beteekenen, dan dat eene korte Inleiding en Narede eenige waarschuwende wenken voor jonge lieden bevatten. Hetgene voor het overige in het voorberigt gezegd wordt van den smaak voor Roman-lectuur, het onmogelijke om dien smaak te veranderen, en het nuttige alzoo van dien goed te wijzigen, laten wij gelden. Men leest de geschiedenis hier, zoo bekort, met genoegen; en daar wij van den gil-blas geene andere, dan eene nu reeds zeer verouderde Hollandsche uitgave kennen, en men dezen Roman eenigzins echter als klassiek beschouwen kan, zoo keuren wij deze verkorte uitgave goed, waardoor het al te vrije en losse is weggeruimd, en men echter de hier en daar op dezen Roman elders voorkomende toespelingen en wenken genoegzaam kan vatten. In zooverre dan zijn wij ook den Nederduitschen Vertaler dezer verkorte uitgave van dit beroemde werk van le sage dank verschuldigd.



{==612==} {>>pagina-aanduiding<<}

Mannelijke Grootheid van Ziel en Heldendapperheid in Tafereelen uit de Geschiedenis voor de Nederlandsche Jeugd. Met 8 in hout gesnedene Platen. Te Zutphen, bij H.C.A. Thieme. 1820. In gr. 8vo. f 1-10-:

Het genot van een' langdurigen vrede kan volken tot eenen staat van weekheid en verwijfdheid brengen, welke dezelve, bij het eindelijk uitbarsten van eenen oorlog, den eersten den besten aanvaller ter prooije geeft. Het aangekondigde werkje moet voor het opkomende geslacht als eene soort van tegengif tegen de genoemde ondeugden dienen. Ofschoon er dan ook andere, krachtigere tegengiften bestaan, en hoezeer wij van oordeel zijn, dat eene regte behandeling der vaderlandsche en algemeene geschiedenis eene rijke en edele bron van allerlei voorbeelden van mannelijke grootheid zal verschaffen, vinden wij deze verzameling evenwel overtollig noch ondoelmatig, en verheugen ons, dat de boekverzameling der lieve jeugd alwederom met een goed geschenkje vermeerderd is. Volgens berigt van den uitgever, is het werkje voor het grootste gedeelte overgenomen uit het Hoogduitsch van wilmsen. De opsteller van den veldslag bij Nieuwpoort, in 1600, is de Heer g. bruining. De in hout gesnedene platen heeft men te danken aan den verdienstelijken a. cranendoncq, wien wij hartelijk gelukwenschen met de tweede gouden medalje, hem door de Nederlandsche Huishoudelijke Maatschappij te Haarlem toegewezen, wegens ingezondene graveersels in hout en afdrukken van dezelve. - Wij hebben twee stukken uit dit werkje gelezen; te weten No. 3. Hannibal de Held van Carthago, en No. 9. den slag bij Nieuwpoort. No. 9. kenmerkt wederom den aan den Heer bruining eigen stijl. Wij zouden denzelven, over het algemeen, gaarne wat losser, duidelijker en gemakkelijker zien, bijzonder als hij voor kinderen schrijft, in welk geval het voornamelijk op de inkleeding der zaken aankomt. No. 3. beviel ons zeer wel. Het laatste gedeelte, de dood van Hannibal, zou door eenige meerdere bijzonderheden hebben gewonnen.



{==613==} {>>pagina-aanduiding<<}

Boekbeschouwing.

Het Heimwee. Naar het Hoogduitsch van Hendrik Stilling. Iste Deel.

(Vervolg en slot van bl. 580.)
Het tweede Boek vangt aan met
1o. De reis naar Frankfort. Gebrek aan geld, en aan kennis van een verblijf, beproeft het geloof, beloond door eene goede uitkomst, in welke weder de Jood, als werktuig der zorgende Voorzienigheid, voortreedt.
2o. De Geheimraad Lichtenberg wordt de weldoener en leermeester van Eugenius. Dat beteekent: de verlichtende geest van Gods woord onderwijst hem. Een uittreksel uit het Register van des Monarchs Geheimraad bevat eenige merkwaardige Spreuken, welker lezing ons, over het geheel, behagen moest.
3o. Op de reis naar Hanau geeft hem een wandelaar de verklaring van des Graauwen Mans woord aan den Kastelein: ‘Als er weêr een voetganger bij u komt, heb ik voor hem betaald,’ in eene aandoenlijke geschiedenis. Te Hanau ontmoet hij den Hessischen Officier, nu gehuwd aan de Wed. Gerold. Dien hoort men zeker met genoegen alles verhalen, wat hem en haar had zamengebragt, hoe het den Ambtman was vergaan, hoe vreesselijk een misdrijf er van den Secretaris was uitgekomen, en wat de Graauwe Man gemeend had met hetgene hij den Hes zeide. De twee tafereelen, hier gegeven, zijn waarlijk op zich zelve onderhoudend en belangwekkend genoeg, buiten opzigt tot stilling's doel; en dit is met verscheidene andere anekdoten het geval. De hoogere beduidenis is vernuftig aangewezen. De onzekerheid, die Eugenius en de Kapitein openbaren aangaande den Graauwen Man, wordt ook allegorisch verklaard. Eugenius moet hier zich zelven opwekken, om voorwaarts te gaan. Hij raakt van den

{==614==} {>>pagina-aanduiding<<}
weg af, omdat hij zich door een' man, het zinnelijk vernuft, laat raden, en niet door Eerlijk. Hij komt dan ook bij Mevr. van IJdelberg uit, welker pachter vleeschelijke vrijzin heet, en hare dochter ijdele eere, die, met hare moeder, menig een' ophoudt, in den waan, dat hij toch naar huis reist, totdat het te laat wordt, om verder te gaan: wat stilling daar meer van zegt, mogt wel wat meer door zekere soort van vrome lieden behartigd worden, ‘die,’ zegt hij, ‘eindelijk in een ijdel vertrouwen op Christus verdiensten ontslapen.’ Eugenius was bijna door de redeneringen van Mevr. van IJdelberg verleid, vooral door de betoovering van eene valsche verschijning van Rotsbewoners. Hij redde, op hunne aanwijzing, eene lijdende; maar men misleidde zijne menschenliefde; het was de ijdele eer, die hem in hare strikken lokte. Gelukkig voor hem, dat hij, hoe men het ook aanlegde, tot geene miskenning van Urania te lokken was. Deze verleiding is sterk gekleurd; treffend is de overbrenging: ‘Zoo lang den Christen, ondanks allen twijfel, toch de overtuiging zoude bedroevend zijn, dat de Godsdienst van Jezus misleiding ware, zoo lang heeft de tuchtigende genade nog toegang tot zijn hart, en de Graauwe Man zijn Hofmeesterschap nog niet opgegeven.’ Een bal op IJdelberg teekent eene nieuwe verzoeking; maar gewapend verschijnen hier de Graauwe Man, Urania en de Rotsbewoners, en schrikkelijk is nu de toestand der ontmaskerden, vlugtenden, verjaagden, vooral de openbaring der geheele schande van de ijdelheid en wellust; aandoenlijk Urania's onderhoud met den bedwelmden Eugenius, die zich echter wel over hare
vergevende goedheid, maar niet over hare bruidsliefde (zielevrede na overtreding) verheugen mag: bijzonder treffend is menig een fijne trek hier van stilling's penseel, en leerzaam meer dan ééne aanmerking. Het paard (het vertrouwen op Gods leiding) was kreupel gemaakt, maar ras door Hans Eerlijk hersteld, van wien (het temperament) het gelukkig was

{==615==} {>>pagina-aanduiding<<}
voor Eugenius, dat bij zich met den Pachter (den vleeschelijken vrijzin) niet verstaan konde. Ze ontvlieden deze hel, en komen, de aanwijzing van den Graauwen Man volgende, op den regten weg. De vertelling van Hans zal zeker elk (of hij moest stilling, die het dansen niet eens voor zondig houdt, en dikwijls vrij koddig zich uitlaat, ook voor nog niet vroom genoeg houden) hartelijk beamen en doen lagchen. Deze vertelling eindigt met dit antwoord: Goddank! ik hou er dan ook maar hier in deze wereld volstrekt niet van (van geesten); ik wil hier liefst met goede geesten ook niets te doen hebben; dat 's nog tijds genoeg, als ik zelf eens een goede geest zal geworden zijn.
De goede weg, op welken men in een' heerlijken lentemorgen (beeld van het hersteld genot van Gods welbehagen) zich bevindt, leidt naar Fronheim, waar het nog hinkend paard geheel hersteld zal worden, als men is, waar het reine hart woont.
4o. Daar in de herberg houdt zich ook een Arts op, die, van het ziekbed des Leeraars teruggekeerd, deszelfs geschiedenis verhaalt. Recensent heeft zich aan dezelve gelaafd en verkwikt. Ze is eene Episode, voor elken Godsdienstleeraar gewigtig, behelst een voorbeeld eens stervenden heiligen, een model van een' Christelijken arts, eene schets der leidingen van Gods voorzienigheid, en dan eene Allegorie tevens, waarvan de inleiding eene verklaring behelst, en in welke de bijzonderheid, dat ook de bediende deelgenoot wordt van hetgene Eugenius ziet, niet onopgemerkt wordt gelaten. De zamenspraak van deze beide is weêr zeer naïf.
5o. Te Augsburg is de beproeving zoo zwaar, dat bijna de paarden (en die beteekenen wat) opgeofferd moeten worden. Er is uitkomst, echter, bij zekeren Forscher, (het uitstekend talent tot erkentenis van Goddelijke en natuurlijke geheimen.) Bijbelkennis, bij Lichtenberg geleerd, wordt (voor een' Kruisridder is dat noodig) met zedelijke menschenkennis, bij Forscher,

{==616==} {>>pagina-aanduiding<<}
vermeerderd, wiens landverblijf, - afgescheidenheid van het gewoel der wereld behoort tot deze studie, - ook uit hoofde zijner verzameling van afbeeldsels der menschelijke karakters, juist geschikt is, om het Ideaal der menschheid, de zich zelve vormende en door Goddelijke ondersteuning geheiligde deugden, de vergelijking der onderscheidene menschen, ter bepaling der hoofdneigingen, enz. te bestuderen. Dat Forscher het Oostersch van Eugenius leeren wil, leert dien bescheidenheid, en dat Bijbelkennis en Schriftgeleerdheid, bij een' Kruisridder, den grondslag van alles moeten uitmaken. Wel, Lezer! wat dunkt u van zoodanige dweeperij? Hier werd het karakter bepaald. Verrassend is de ontdekking van het huwelijk van Forscher met Maria (de gelatenheid), dochter des gestorvenen Leeraars; welke vereeniging door Hans Eerlijk was bewerkt. Op het afscheidmaal leert Eugenius vier mannen kennen; een' Teekenmeester, een' Schilder, een' Beeldhouwer, en - een' Wijsgeer. Hen (de talenten) zendt de heiligende genade, elk op zijnen post, uit, tot bevordering van des Kruisridders roeping. - In den tekst leest Recensent niets van Theodorus Josias van Edang, wiens naam in de inleiding wordt verklaard. Hij heet daar de Oosterling, wiens onverwachte verschijning, en daarna die van zijnen gezant, (Elias, in de inleiding) ontzaggelijken indruk maakt. Deze laatste is de dienaar der heiligende, gelijk Anonymus der tuchtigende genade, en ontvangt zijne voorschriften, gelijk de vijf overige zending naar Smirna, Egypte, Syrië en Samarkand. Dat ons hier veel duister is, kunnen wij toch vast niet helpen. De Kruisridder, van
wien Forscher en zijne vier gasten, doch onder onmiddellijk bestuur van den Grootmeester der ingewijden, (den Oosterling, de heiligende genade) leidslieden kunnen worden, wist er, op dien avond, niets meer van.
Wij komen, in het derde Boek,
1o. Te Munchen. Derwaarts rijdende, houdt Heer en knecht, of bediende, (dit participium komt hier be-
{==617==} {>>pagina-aanduiding<<}
ter te pas) eene zamenspraak, onder welke zij in Beijeren komen, waar de paarden beslagen worden: het verlies van eenen schelling hier is aanleiding tot kennis met een' Kapucijner, die het geval van den stater in den visch verhaalt, waardoor hij met Hans in gesprek komt over den naam God, aan Jezus door hem gegeven. Wij laten zijne gronden nu eens daar, maar met Hans zouden wij het eens zijn, en hebben er niets tegen, wanneer Christenen alle geschil zoo goed, als hij bij Eugenius, wisten te terminéren. Sepp had zijne noot wel mogen weglaten: zulke bewijzen, dat de Kapucijner gelijk heeft, doen meer kwaad dan goed. Een tafelgesprek met eenige wijsgeeren naar de mode, hetwelk twijfel in de ziel des Kruisridders stort, is de aanvang van hoogere proeven, die hij te geven heeft. In plaats van zijn' weg te vervolgen, gaat hij, echter tot zijn eindelijk nut, reikhalzend naar zekerheid, tot zekere Mevrouw van Traun op Bilenitz. Door verspelling komt hier Natuur en Leibnitz uit, van welke deze Modefilozofie eene, toch ontaarde, dochter was. Naar eene hoogere allegorie, moet hier gedacht worden aan den profeet, die voor het groote apocalyptische dier den weg baant; alle aanslagen tegen Godsdienst en staat, die uitvloeisels zijn eener valsche verlichting. Hij komt van deze Dame wèl af, die niets, in de plaats van hetgene zij rooft, terug heeft te geven.
Hij woont eene vergadering bij, in welke deze Dame presideert en een van Hoogensnoef redenaar is, doch die door een' Boer wederlegd wordt. Dit disputeercollegie woonde Recensent met genoegen bij. Die boer is ten bewijze daar, dat ook het vooroordeel vrije, onbeschaafde begrip de groote waarheid van Jezus Christus, als behoefte voor de menschelijke natuur, kan erkennen. De Hemelsche waarheid, die door Hem sprak, laat zich aan hare wederstrevers niet onbetuigd; dit wordt daardoor aangeduid, dat de groote Oosterling, Theodorus, zich ontdekt; want die was het, die zich had verkleed en verborgen gehouden, en niet een boer.

{==618==} {>>pagina-aanduiding<<}

2o. Eugenius komt, door te veel zelfverheffing op zijne verkregene kracht, in akeligen toestand, te Weenen, en voert een' krijg tegen den vijand, waartoe hij niet was geroepen; deze vijand stelt nu list in het werk, en eene spookgeschiedenis, al heel akelig om te lezen, is het beeld van dien troosteloozen staat, in welken men, na hoogen moed, wel eens vervalt: een Kapucijner (het beeld van eene phantasie, in eene geestelijke houding) voert hem naar een akelig oord: de donkere weg, gewezen door een' leeuw met vlammende oogen (den inwendigen boozen lust), brengt in een akelig vertrek, waar hem aanstonds de oogenlust, een ijsselijk nare nachtuil, op eene oude kast wandelende, waarin het zondenregister der jeugd bewaard wordt, in het gezigt valt: zeven mannen (Matth. XII:45) worden uit hunnen looden slaap, door een' man met ijzeren harnas, de vertwijfeling, gewekt, en trachten met hunne magtspreuken den weg, dien Eugenius bereist, als eenen weg naar de vertwijfeling te doen beschouwen. Hij had het al heel benaauwd, doch - overwint, en redt zich. Dit alles moet niet een beeld van hypochondrische grillen, maar van inwendige aanvechtingen zijn! Nu, dat spreekt van zelf, maar .....
3o. Hij kreeg onverwachts een nachtverblijf ten huize van eene arme Weduwe, het beeld der werkdadige menschenliefde, werkzaam in vertrouwen op God in den nood: de Christen, zegt stilling hier, tot kalmte gekomen over hetgene hij doorstond, moet zich niet aan bespiegelingen, maar aan werkzaamheid en vertrouwen toewijden. Daarom ontving Eugenius nu lang verbeiden onderstand, en, door middel van den Kapucijner, dien hij in Beijeren ontmoet had, wordt hij de weldoener der arme Weduwe, en een voorbeeld, dat men, bij menschlievende daden, verstandig handelen moet.
4o. Als men niet reeds voorlang wist, hoe fijn het vernuft van jung spinnen, en hoe zijne verbeelding schilderen kan, dan overtuigt er ons het hier geteeken-
{==619==} {>>pagina-aanduiding<<}
de verblijf bij Stubinger en Arno, en wat er verder volgt, tot verbazing, van. Deze twee en al hunne bekenden zijn Jezuiten, beelden van geestelijken, die, voor Protestantsch zich uitgevende, daarom te gevaarlijker, wervers voor Mevrouw van Traun, en Deïsten zijn. Eugenius begaat de fout, dat hij verkeerd spaarzaam wordt, en, op de overreding van Stubinger, bij dien zijn' intrek neemt. Deze trekt met hem naar Arno's landgoed: elk, dien hij daar leert kennen, neemt hem in. Op zekeren nacht knielt eene vrouw, in zijne kamer, voor de glinsterende schilderij: ‘Christus op Thabor!’ Dat was heimelijk geïllumineerd en geëlektrizeerd door hun vernuft. Dat het geen beeld was van den Opgewekten, of ten Hemel gevarenen, is ook opmerkelijk: hier was dat bijgeloof. Die vrouw teekent af de natuurlijke zucht tot volmaking, die bij de Neologen Christusvereering huichelt. Bij haar verdwijnen gebiedt ze aan Eugenius; naar de St. Nikolaaskapel te gaan. Opgestaan, en de beeldtenis onderzoekende, wordt hij door een' elektrieken slag neêrgeworpen. Niemand scheen hem, op zijn verhaal, te begrijpen, en elk gedraagt zich zoo, dat men zoude meenen: ‘Zij hebben er niets aan gedaan. Het is alles, wat het schijnt.’ De Geest herhaalt, weder verschenen, haar verzoek, en dat hij haren broeder, in de kapel, te zeggen had, dat zij hem de vergiftiging eens jongelings had medegedeeld, die zij stervend haren broeder had beleden. Hij komt eindelijk bij den Kluizenaar. Deze verhaalt hem, dat
die jongeling de minnaar was geweest, dien zijne zuster aan hare dochter daarom had ontrukt, omdat zij eenen rijken de voorkeur had beloofd. Dit geheele verhaal is indrukmakend. Het kan niet vromer. Eugenius moet nu ook het Meisje zien, en hij ziet haar biddende in de kapel. Dit gezigt wordt in al deszelfs bekoorlijkheid en gevaarlijkheid meesterlijk geteekend. De studie bij Forscher, evenwel, deed, ten laatste, de verrukking hier in medelijden eindigen. Nu moet men weten, dat dat meisje is

{==620==} {>>pagina-aanduiding<<}
de jonge dame Nischlin (zinnelijk), de hoogstverfijnde en beschaafde zinnelijkheid, de geestelijke Luxus, die het eens is met Mevr. van Traun, de Modefilozofie; dat haar eerste minnaar door hare moeder, de zucht tot volmaking, door den zondeval zoo bedorven geraakt, daarom is omgebragt, omdat zij het ware schoone en goede zoekt weg te ruimen, en aan het schijnschoon en den rijkdom de ziel te koppelen; en dat de jonge dame zich dien minnaar niet had laten opdringen, dat liegt de Kluizenaar (de burgerlijke tucht) van zijne nicht. De geestelijke Luxe offert in de kapel van St. Nikolaas; dat is, haar patroon is de Volksheerschappij.
5o. Nu eene geestbezwering, zoo als het heet. Dat stilling vooral op zulke tooneelen zich verstaat, weet elk. Eugenius meende den Graauwen Man, Rotsbewoners en Urania te zien. De bezweerder was met zijn gezelschap verdwenen. Urania raadt hem, de Kluizenaars-nicht in bescherming te nemen, en met haar naar Italië te gaan. Dat is het doel, de hemelsche waarheid en geestelijke Luxe beide te doen dienen! Eugenius vermoedt en vindt nu het bedrog. Hij vraagt naar zijnen nieuwen naam, en nu is het spel verspeeld. Wat dat beteekent, heldert stilling op: men zoeke de bron zijner neiging op; kent ze den naam welgeboren niet, dan deugt de neiging niet.
6o. De heiligende genade redt Eugenius en beloont hem. De Oosterling ontdekt zich nu als zijn' broeder, en groet hem van Urania, welker bruidsliefde hij hem verzekert. Deze voorsmaak van zaligheid is het loon der trouw in de beproeving. Tegen nieuwe beproevingen versterkt zij, hier Izaäks-offers geheeten. Theodorus geeft Eugenius desaangaande en voorts verder onderrigt op reis. Deze verlaat Weenen, na schulden en fooijen betaald te hebben; want men moet beleedigers vergiffenis schenken.
Wij spoeden tot het laatste Boek.
1o. Hans Eerlijk vertelt, (aardig weêr, op zijn' luimigen trant) hoe hem een bediende van Stubinger, maar

{==621==} {>>pagina-aanduiding<<}
zonder gevolg, had zoeken ten val te brengen: dit bewijst, dat de aanvechtingen van den geestelijken Luxus met verleiding van het temperament tot wellust gepaard gaan; dat het dan op deszelfs eerlijkheid het meest aankomt; dat de barmhartigheid Gods, die ons behoedde, eerst naderhand door ons geroemd wordt, dewijl wij dikwijls eerst naderhand zien, in wat gevaar wij verkeerden, en welke bescherming het was, waarvan wij niet eens bewust waren.
2o. Beschouwt men de ontmoeting, bij Gran in Hongarije, met den Herder, zijne fluit bespelende, en volgt men hem, met schaap en hond, in zijne woning, waar eene ijlhoofdige moeder, die hare kinderen niet zien mag, welke Roomsch in een klooster worden opgevoed, en een zwijgende oude vader in ellende zitten, een gevolg van den raad eens Huzaars, die hen, tot verbetering van hun lot, herwaarts geraden had te reizen, dan behoeft men zich gewis niet te schamen, al komt er een traan in het oog. Hans vraagt hier, of hij nu ook niet vloeken mag? en, daar het antwoord natuurlijk was: ‘Neen,’ zegt hij: ‘Ach! dat God zich dan ontferme! Nu, Hij zal die ... ook zonder mijn vloeken wel vinden.’ Intusschen deze herdersfamilie is eene allegorie van het kleine hoopje ware geloovigen. De Herder, op zijne fluit spelende, beduidt het waar geestelijk onderwijs, bedelende aan den weg; de ijlhoofdige moeder is 's Heeren Gemeente, treurende om het gemis harer kinderen, die men bederft; de zwijgende oude is het algemeen Christelijk geloof, verstomd van rouwe; de Huzaar is de verlichte naar de Mode. Zij worden weder hersteld, die ongelukkigen, in hun vaderland, heel anders dan Eugenius trachtte, ten bewijze: de mensch mikt, maar God schikt.
3o. Eugenius wordt opgeligt, en gevangen gehouden door de Freule van Nischlin. Al wat verleiden kan, omringt hem; maar hij overwint, en een Kol koree bammidbar, (de stem des roependen in de woestijne) die van een' Rotsbewoner Trevernau, (vertrouwen,

{==622==} {>>pagina-aanduiding<<}
bij verspelling) doet zich onzigtbaar hooren, en raadt en troost en sterkt hem. Hij is hier voorbeeld van een' Christen, door geestelijke beschaving als gevangen, b.v. in dienst van het hof, staats-, universiteits- of militaire ambten enz. Gedraagt men zich dan zijner roeping waardig, eene stemme Gods in ons verschaft ons immer hulp en kracht. Wij lezen hier kantteekeningen voor de levensgeschiedenis van Eugenius, uit welke men nog al wat leeren kan.
4o. Uit de gevangenis verlost, nadat hij zich, toen de Verleidster het uiterste waagde, als ware het, meer dan overwinnaar betoond had, is hij daarom van beproeving niet vrij. Eene nieuwe treft hem bij Saphienta, (Phantasie, verbeeldingskracht) eene verleiding tot dweeperij. 't Is opmerkelijk, dat deze Heer zijn geluk aan Mevrouw van Traun verpligt, en de Freule van Nischlin zijne vriendin belijdt. Wanneer men de physische, chemische en optische vertooningen van dezen Heer voor Eugenius aanschouwd en zijne gesprekken met Eugenius aangehoord heeft, dan zal men over veel, dat men misschien van stilling niet zoude gewacht hebben, zich verwonderen. De beteekenis geeft hij dus op: ‘Als de ziel van de aanlokselen der, ook meest verfijnde, zinnelijkheid de verbeelding heeft gereinigd, wil zij echter werkzaam blijven; zij lijdt; beoefende ze dan maar iets anders, en wendde ze alle voorstellingen uit natuur, geschiedenis en wetenschappen aan! maar ze vervalt dan ligt in onbezonnene bespiegelingen. De een’ (let wel op, vrome zielen!) ‘houdt zijne droomerijen voor ingevingen van den H. Geest; de ander wil voorspellingen doen of verklaren;’ (wel zoo, is dat van jung?) ‘een derde waant zich in Gods nabijheid, en met Maria aan de voeten van Jezus, maar hij staat voor van Nischlin, en Saphienta houdt achter hem het licht; een vierde vervalt op Mystieke geheimen, waarop hij zoo lang blikt, tot hij alle kracht en sap kwijt is,’ enz. Ja, ja, het is wel waar! maar waarom dan zoo vaak vergeten, ook door hen,

{==623==} {>>pagina-aanduiding<<}
die tegen de dweeperij waarschuwen? In de hoogere allegorie ziet dit tooneel op de leerwijze van den valschen profeet, bij welke, door voorspiegelingen van zekere geheimzinnige dingen en ordesverbindtenissen, de menschen verleid worden. De afgoderij van Saphienta opent Eugenius de oogen. Als de dweeper voor Gods werk het werk van eigen maaksel uitgeeft, dan - wee hem, die aanbidt! Woorden, inderdaad, van waarheid en gezond verstand.
5o. De voortgang der reis. Eugenius moet voort, en gaat. Een bediende van Saphienta, hem nagezonden, zoude hem een eind wegs verzellen. Nog is hij dus niet ontslagen van deszelfs banden. Hij en Hans werden treurig, bij het gevoel hunner gescheidenheid van zoo veel dierbaars, op geen' Christelijken bodem, en alleen voor elkander verstaanbaar. Dat is het lijden, als men alle ongeoorloofde genietingen verloochend, maar het genot des geloofs nog niet genomen heeft. Ze ontmoeten een' landsman, die hun van het Herdershuisgezin bij Gran verhaalde, en zich door den Hongaarschen bode van Saphienta niet liet verdrijven. Die landsman (het is Trevernau; als eene alledaagsche gewaarwording doet zich de nieuwe troost voor) behandigt Eugenius een' brief, (den hoogen troost, die door het onvoorwaardelijk vertrouwen op Gods genadige leiding zich in de ziel vestigt.) Dien had men ook wel noodig; want het plan was bij Saphienta, hen in handen van roovers, en zoo in Turksche slavernij, te doen vallen. Daartoe de van den weg leidende bode. Men kwam dan ook in
6o. Een Roovershol, niet anders dan de donkere kamer te Weenen, waar de spookgeschiedenis voorviel. De Christen heeft nu reeds eene Hemelsche gezindheid, en kan de, tot hier toe verloochende, wederkeerende lusten in derzelver geheele afschuwelijkheid beschouwen. De Moeder van dit helsch gespuis is, alweder, het zinnelijk vernuft; hier is het te doen om hem in eene eeuwige slavernij te storten; hier ziet hij zijnen

{==624==} {>>pagina-aanduiding<<}
verdorvenen toestand in deszelfs geheel; gelukkig, dat een verborgen toevoorzigt op God (Trevernau) hem bijblijft. Is de nood zoo hoog, dat hij alles hier verloren heeft, dan openbaart zich dat toevoorzigt als eene genadegave Gods (Rotsbewoner), en in de ziel wordt hij van hare aanstaande verlossing overtuigd. Die verlossing moet men zich door een Vorstelijk geloof verwerven; daartoe dient het besef van ons onvermogen; daartoe het, alzoo opgewekte, verlangen naar redding. Dit tooneel heeft weder nog hoogere aanduiding, en dan is de leering: 's Heeren Gemeente moet het ware zaligmakend geloof, door standvastige trouw in den strijd, ook weder op nieuws, als eenen buit, uit den krijg met zich voeren.
Zoo uitvoerig wilde Recensent gaarne zijn in de opgave van hetgene men in dit boek vinden kan, ten einde men hetzelve leere kennen, en oordeele, of men zijn geld aan hetzelve besteden, of zich het werk ter leen laten bezorgen, of er geene notitie meer van nemen wil. Versmaden moet men het niet; want het doel van stilling is eerbiedwaardig. De uitgaaf beklagen, om het misbruik, dat er van te schromen is, behoeft men niet; want - wat zoude men dan al niet te beklagen hebben? en - er is toch ook een goed, een nuttig gebruik van te maken. Recensent laat voor stilling's rekening zijne profetische uitzigten, omdat hij het met Petrus eens is, die zegt, dat er geene profetie is van eigene uitlegging, vóór de uitkomst goed verklaarbaar; maar daarom let hij wel op de teekenen der tijden, en vindt hier menig woord op zijn pas gezegd, dat hij der behartiginge van alle voorstanders des Christendoms ernstig aanbeveelt. Op de menigvuldigheid, niet-gepastheid en duisterheid wel eens van beelden en overdragtelijke beteekenissen kan hij aanmerkingen maken; maar - dit verwacht elk reeds vooruit. Daargegelaten, nu, dit een en ander; daargelaten de somwijlen meer vernuftige dan bondige redeneringen van den Schrijver, en derzelver Piëtistische afwijkingen van de

{==625==} {>>pagina-aanduiding<<}
eenvoudige Godzaligheidsleer des Bijbels, (er is hier alleen sprake van de voorstelling der waarheid;) in overweging gevende, dat dit boek niet het kompas is, waarop der menschen wedergeboorte koers moet zetten, zal hij goed aanlanden; wel ernstig protesterende tegen de hypothese, die altijd zulke nadeelige gevolgtrekkingen aangaf, dat ieder mensch (hoe dan zij, die, als Obadja, God vreezen van hunne jongheid aan?) zoo moet veranderd, zoo merkbaar, heugelijk, wonderbaar bekeerd worden; even ernstig waarschuwende tegen alle afscheiding der innerlijke Godsvrucht van het uiterlijk gedrag in de wereld, waarin zij moet ingeweven zijn, en tegen eene louter gevoelige Godsdienstigheid, door welke men ophoudt nuttig, eerwaardig en beminnelijk te zijn, (iets, waartoe alleen het misbruik van stilling's geschrijf aanleiding zoude kunnen geven;) onder voorbeding van dit alles, raadt Recensent de lezing dezes boeks niet af, maar aan; niet echter aan allen, maar hun, die de dingen, welke des geestes Gods zijn, kunnen onderscheiden, en hun, die nog niet zoo wils zijn, dat zij geenen Godsdienst voor hun kostelijk hart meenen te behoeven, of wel de vrucht, maar niet den boom of wortel noodig achten. Recensent las, dit geschreven hebbende, de approbatie van den Graauwen Man achter dit werk, en hij schaamde zich niet. Deze approbatie beteekent meer, dan die van Faculteit, Kerkbestuur of Aartsbisschop, en dan alle Recensiën! Evenwel de Graauwe Man is toch ook niet onfeilbaar, zonder eenige uitzondering: in zekeren zin kan men immers spreken van een dwalend geweten, en zoo zoude men wel eens voor tuchtigende of heiligende genade kunnen houden, hetgene heel wat anders was, niet waar?
Er wordt vaak zoo nadeelig gewerkt op de verbeeldingskracht des zinnelijken menschen; waarom zoude het den Leeraar van Godsdienst en Zeden minder vrijstaan, zijne voordragt zóó in te kleeden, dat ze, juist door der verbeeldinge te behagen, 's menschen gevoel stemt voor Godsvrucht en Zedelijkheid? Het prenten-
{==626==} {>>pagina-aanduiding<<}
boek der kindschheid zij versleten en vergeten; maar - het is niet slechts het kind, ook de man, die, in elk nieuw boek, voor hetwelk staat: ‘met platen,’ het eerste naar die platen kijkt, ten ware zijne zinnelijkheid zoo geheel is opgelost in geestelijkheid, dat er maar weinigen met hem te regt kunnen komen. De redelijke mensch is zinnelijk. Fabel en Parabel zijn, derhalve, in de opvoeding tot zedelijkheid, belangrijke leermethodes; te meer, daar der menschelijke nature eene neiging tot het wonderbare eigen schijnt. Hierom moet eene voordragt als die van stilling behagen, die der verbeeldinge eene groote ruimte geeft om te spelen, en haar niet zelden in vreemde gewesten voert. Alleen wenschte Recensent wat minderen overvloed van allegoriën, die nu vaak vermoeijen, en althans maar ééne beteekenis van dezelve. Het nadeel van sterke afbeeldingen voor het zinnelijk oog, en van de hooge opwinding van Pathetisch-Godsdienstige aandoeningen, door den ernstig en verstandig Godvruchtigen toon ligt voor te komen, konde nog meer voorgekomen worden door die eenvoudigheid, welke het verstand, bij de verhevenste bespiegelingen, niet behoeft te verlaten, en die minder te zoeken en te raden, dan te bevatten, te onthouden en te gevoelen geeft.
Eens Christens Reize naar de Eeuwigheid, voorgedragen in een welgekozen en goed volgehouden allegorisch verhaal, dat de nieuwsgierigheid onderhoudt en het verlangen naar ontknooping van wonderbare gevallen opwekt, en op den gemoedelijken toon van eene niet door Theologisch Systema, maar door zuivere Bijbelleere verlichte Godsvrucht, komt Recensent voor, eene nog niet vervulde en niet gemakkelijk te vervullene behoefte te zijn, eene zeer wenschelijke onderneming, van welker goede uitvoering veel goeds voor zekere klasse van menschen te voorspellen was, vooral tot zuivering der begrippen van den gang der bekeering en den aard der Christelijke deugdbetrachting. Alle eenzijdigheid moet in de beschouwing daarvan vermijd worden, en daartoe ge-
{==627==} {>>pagina-aanduiding<<}
teekend het karakter van zulken, die immer wandelden op den goeden weg; van anderen, die nimmer de zonde dienden, zonder naar goede indrukken, van waar dan ook, te luisteren; van zulken, die even ligt en onmerkbaar voor het goede kunnen gewonnen worden, als verleid tot het kwade; van zulken, die door buitengewone omstandigheden tot verbetering gebragt werden, welke niet plaats hadden bij huns gelijken, die echter op andere wijze werden geheiligd; en van verwilderde ondeugenden, die van zondigen hun werk maakten, enz. Die het in deze meening met Recensent eens is, oordeele, of dit omslagtig werk van stilling, dat wij, om vele redenen, met genoegen aanprijzen, in deze behoefte voorzien kunne!
Ten slotte wilde Recensent de lezenswaardigheid dezes werks wel bewijzen uit het zoo vele goede, dat hij hier aantrof; maar - die overvloed is zoo groot. Hij bepaalt zich dan tot eenige spreuken en kernachtige gezegden, die hij aantrof, die tot lezing des werks mogen uitlokken, en die zij, welke dit werk zelf niet verkiezen te lezen, toch wel kennen mogen. Onder de Mengelingen voor allen, althans voor Lezers van Maandwerken, verdienen ze wel eene plaats. Wij laten ze hier volgen, om het even of ze de Redacteur hier plaatsen, of in zijn Mengelwerk opnemen wil, onder den titel van: Spreuken uit het Heimwee. (*)


Eene Verhandeling, aangaande het kenmerkende der Gelijkenissen van Jezus Christus. Door R. Eylert den Jongen, Hofprediker te Potsdam. Te Groningen, bij W. Zuidema. In gr. 8vo. 68 Bl. f :-11-:

Het is hartverdagend, het schoone Christendom hoe

{==628==} {>>pagina-aanduiding<<}
langer hoe meer te zien te voorschijn treden in deszelfs Goddelijk-eenvoudige gedaante. Lag het eeuwen lang bedolven in duisternis, begraven onder wijdloopige leerstelsels, die het hart zoo min raken, als het verstand verlichten konden; als hadde de Godheid het menschdom met eene nieuwe Openbaring begiftigd, komt men thans der waarheid op het spoor, en vindt: ‘dit, dit weinige, dit eenvoudige, voor allen verstaanbare, dit is het geheele Christendom, dit moet geloofd worden ter zaligheid, door elk, binnen wiens bereik het is, en al het andere is bijhangsel, waarvan een ieder bevatte, zoo veel hij kan, en aanneme, zoo veel hij wil.’
Ter ontdekking van het wezen des Christendoms is vooral noodig het onderzoek: wat was toch het hoofddenkbeeld van Jezus? wat vinden wij in zijne redenen altijd op den voorgrond, of als heerschend denkbeeld altijd wederkeeren? - en men zal deze vraag niet beter kunnen beantwoorden, dan wanneer men zijne Gelijkenissen inziet, waarin Hij de verborgenheden van het Koningrijk der Hemelen voor allen openlegt.
En dit is het oogpunt, waaruit deze Verhandeling moet beschouwd worden. De Schrijver wil het kenmerkende van de Gelijkenissen van Jezus, en daarom moet hij ook juist het hoofdïdee aanwijzen, dat in dezelve ten grondslag ligt; en dit doet hij, opmerkende, dat het denkbeeld van een Godsrijk, eene inrigting, in welke de mensch op aarde voor den Hemel gevormd en gewijd zal worden, eene maatschappij van heilige menschen, juist dit heerschende in de Gelijkenissen van Jezus is. Hij noemt de weloverlegde en voorzigtige wijsheid, waarmede Jezus deze Gelijkenissen voordroeg, als het eerste, dat bij derzelver kenschets onze oplettendheid verdient. Zij hebben, wijders, schoon in hare voordragt eene plaatselijke betrekking, evenwel het vermogen, bij elk denkend hoofd en gevoelig, godsdienstig hart, ook een algemeen belang op te wekken. In haar vindt men de gelukkigste vereeniging der edelste eenvoudigheid met verhevenheid en kracht van gedachten, en

{==629==} {>>pagina-aanduiding<<}
deze is verbonden met verhevenheid en gegrondheid van denkbeelden. Zij hebben ook dit eigendommelijke, dat zij, met beoordeeling en smaak, met kennis van menschen en zaken voorgedragen zijnde, de gezamenlijke krachten van verstand en hart innemen en werkzaam maken, en in ontwerp en uitvoering ligt geen ander doel ten gronde, dan reiniging van hart en zedelijke veredeling. Daarbij zijn zij aesthetisch schoon, en het is verrassend, dat zij uitgesproken en medegedeeld zijn in oogenblikken der daartoe aanleiding gevende gelegenheden.
Al deze punten zijn niet alleen goed, maar ook schoon uitgewerkt, en het boekje leest als van zelf. Ook vonden wij zeer gegrond de klagt des Schrijvers, dat zoo vele Leeraren den grond en zin der Gelijkenissen nimmer begrepen hadden, en dat de gelijkenisaardige preektrant bijna geheel niet gebezigd wordt. - Eene andere klagt voegen wij er bij; deze: dat de jonge lieden in het predikambt doorgaans niets gemakkelijker vinden, dan eene Gelijkenis te behandelen. Mogten zij bedenken, wat aangaande de bejaarde Leeraars zelve zoo even gezegd is, en dat den geest der Gelijkenissen bevatten niets geringers is dan den geest van het Evangelie volkomen begrijpen, die toch wel geheel in deze Gelijkenissen liggen moet, omdat Jezus ze aan het volk voordroeg, hetwelk toch noodig had te verstaan waar het al op aankwam! Maar uit eene Gelijkenis eene eenzijdige, alledaagsche waarheid afleiden, of er een stuk van een zeker aangenomen stelsel in brengen; naar aanleiding van de Parabel van den verloren' Zoon over jeugdige losbandigheid, van die van den ontrouwen Rentmeester over ontrouw en bankroeten, van die der Arbeiders in den Wijnberg over de luiheid te prediken, - lieve Hemel! mag dit nu den naam hebben van eene Evangelische behandeling van voorstellen, in welke de Zaligmaker niets geringers beoogde, dan de verborgenheden van het Koningrijk Gods voor te dragen? Wij bidden u, jongelingen! - en of gij 't ons ook al kwalijk

{==630==} {>>pagina-aanduiding<<}
namet, wij bidden ook velen van u, oudere practici in het predikambt! - leert over deze gewigtige zaak eens wat grondiger denken; er hangt te veel van af.
Wij hebben hier slechts van een klein boekje verslag gedaan; maar waardij hangt niet van uitwendigen omvang af, en door de kleinheid is hetzelve ook voor eene kleinigheid te bekomen. Daarom moest er ook geen Student in de Godgeleerdheid zijn, die het niet bezat. - Koopt, koopt het toch vooral, mijne jonge vrienden! Ontvangt door hetzelve gezonde, algemeene gronddenkbeelden aangaande de Gelijkenissen van onzen Zaligmaker! Laat u alzoo op den weg brengen tot het regte inzigt in het doel van elke Gelijkenis op haar zelve! Voegt daarbij eigen vlijtig nadenken en warme belangstelling in den waren, eenigen geest des Evangelies, gebruik van het onderwijs, hetgene gij ook bij andere kenners der zaligmakende Evangelieleer kunt vinden, en gaat dan door den tijd heen en predikt over de Gelijkenissen van Jezus!






De Lente. Eene Leerrede over Ps. CIV:30b, uitgesproken te Wolphaartsdijk, den 7 Mei 1820, door J. ab Utrecht Dresselhuis. Te Middelburg, bij de Gebroeders Abrahams. 1820. In gr. 8vo. 32 Bl. f :-8-:

Onder de respectabele vlag van het Provinciaal Kerkbestuur van Zeeland steekt dit scheepje in zee. Het is een schuitje ligt en digt, hetwelk nog al wat wind, naar het ons toeschijnt, voeren kan, maar van te weinig belang op de groote wateren, dan dat het bijzondere opmerkzaamheid verwekken zou, ten zij de groote, thans niet meer noodige, en ook alleen voor zekere soort van schippers en schuitjes nog maar verkieslijke, vlag van oud-Gereformeerde, kerkelijk gewaarborgde regtzinnigheid de aandacht trok. Wij verbeelden ons, hoe de

{==631==} {>>pagina-aanduiding<<}
Heeren a. van deinse, President, en a.j. snouck hurgronje, Secretaris, hebben zitten turen op dit Wolphaartsdijksche scheepje; en wie weet, welke vermoeijende raadplegingen de Provinciale Kerkvergadering zelve gehouden heeft, en hoe ieder daar zat met eenen oud-Dordschen bril, eer men gezegde Heeren tot het afgeven van vlag en wimpel volmagtigde! - Wij hielden reeds op het zoo prachtig versierde, anders weinig beteekenend vaartuigje aan, en wilden het zoo zoo aan boord klampen, toen ons, tusschen al de vlaggen in, eene kleine in het oog viel, die teeken is van rouw over eene doode op het schip; en aanstonds hielden wij daarom af. - Inderdaad, hoe zich het gevoel dan ook ontlaste en het gebroken hart zich uitstorte, bij zoo iets verstompt dadelijk onze pen, hoe zeer ook reeds gepunt tot scherts of berisping. Zoo zal het ook den Lezer gaan, die welligt echter, met ons, verwachten en wenschen zou, wat minder bloempjes, en wat meer en duidelijker van en voor het lijdende hart, in deze Lentepreek te vinden.


Een woord aan het Publiek, over de nadeelen en gevaren, welke men te vreezen heeft, wanneer Doctoren, Chirurgijns en Apothekers buiten hun vak treden, onder de zinspreuk: Schoenmaker, houd u bij uwe leest. II Stukjes. Te Rotterdam, bij N. Cornel. 1820. In gr. 8vo. Te zamen VIII, 104 Bl. f 1-2-:

Met regt zegt de Schrijver van deze, over het geheel welgeschrevene, bladen, in zijne voorrede: Wie zal eenen Schoenmaker halen, om zijn vertrek te beschilderen - wie eenen Smid ontbieden, wanneer hij een nieuw kleed begeert te hebben - wie bij den Timmerman eene ijzeren kagchel bestellen? en hij tracht daarom, met klem van redenen, zijnen landgenooten hunne

{==632==} {>>pagina-aanduiding<<}
dwaasheid en verkeerdheid onder het oog te brengen, wanneer zij, ten aanzien van een der kostbaarste goederen, van de gezondheid, geheel anders handelen. Hij toont, te dien einde, na bepaald te hebben, wat eigenlijk tot het bijzonder vak van Doctor, Chirurgijn en Apotheker behoort, aan, 1o hoe ieder van dezelve zijnen betrekkelijken werkkring overschrijdt; 2o. welke oorzaken hiertoe aanleiding kunnen geven; 3o. welke noodlottige gevolgen er uit ontstaan, en 4o. welke middelen het daaruit voortvloeijend kwaad zouden kunnen stuiten. Alles schijnt voornamelijk geschreven te zijn met een oog op Rotterdam, Schiedam en andere plaatsen in ons Vaderland, waar de Doctoren, zoo als de Schrijver zegt, Commissionnairs in geneesmiddelen zijn. De strekking van het geheele vertoog loopt voorts hierop uit, dat, zoo van den eenen kant het eigenbelang als de bron van dit geheele kwaad moet worden aangemerkt, van de andere zijde de dwaasheid, onachtzaamheid en gierigheid van het publiek die bron geopend hebben, en dat, om dezelve te stoppen, er niets vereischt wordt, dan dat het publiek wijs, bedachtzaam en edelmoedig worde; waaruit, tot geruststelling der belanghebbenden, vrij duidelijk is op te maken, dat deze en dergelijke bronnen wel zullen blijven vloeijen tot aan het einde der dagen. Mogt er ondertusschen deze en gene zijn, wien het niet om het even is, hoe het in de wereld toegaat, en die dus gaarne weet, waar het hapert, wij durven hem het lezen van dit boekje gerust aanbevelen. Mogelijk vindt hij de trekken, in de hier opgehangene schilderij, wat grof en hoekig, de kleuren wat hard; maar men schildert geene dieven en moordenaars met Madonna-gezigtjes.






{==633==} {>>pagina-aanduiding<<}

Schets van een Overzigt der Duitsche Taal, of der Germaansche Taaltakken, in derzelver oorsprong en tegenwoordige verdeeling, in het Hoogduitsch, Nederlandsch, Deensch, Zweedsch, Engelsch, en andere soortgelijke talen en tongvallen; door Mr. B.H. Lulofs, Hoogleeraar in de Nederlandsche Letterkunde en Welsprekendheid aan de Hoogeschool te Groningen. Te Groningen, bij J. Oomkens. 1819. In gr. 8vo. VIII en 244 Bl. f 1-16-:

Dit kleine geschrift van Prof. lulofs (de vrucht zijner verdubbelde letterkundige werkzaamheid, om het smartelijk verlies zijner Gade eenigermate te verzetten) bevat eenen rijkdom van zaken. Met regt meent de Schrijver, dat, ter grondige beoefening der Nederlandsche taal, eenige kennis aan hare zustertalen volstrekt noodzakelijk is, en geeft daartoe dit boekje als handleiding. Eerst beschouwt hij de algemeene Duitsche taal, zonder opzigt op de scheiding der takken; daarna die takken, elk op zich zelven. Na een kort woord ter vermelding van de drie hoofdtaalstammen van Europa, de Romanische, Slavonische en Duitsche, betoogt hij de belangrijkheid, eerwaardigheid, oudheid, oorspronkelijkheid en zelfstandigheid des Duitschen taalstams, vooral uit vergelijking met de meestbekende der Romanische talen, het Fransch. Daarop volgt eene beschouwing van den oorsprong der Duitsche taal. Hij leidt dezelve uit het zuidoostelijk Azië af, van waar zij, door Perzië en Thracië, over den Donau, in haar tegenwoordig vaderland zou gekomen zijn. De overeenkomst tusschen de zeden der Duitschers en Thraciërs wordt zeer uitvoerig, doch, naar ons inzien, niet in alle bijzonderheden overtuigend, volgens een Hoogduitsch werk van arndt, aangetoond. (Uit de taal der Thraciërs, die geheel verloren is, konden geene vergelijkende proeven worden aangevoerd.) Wanneer men

{==634==} {>>pagina-aanduiding<<}
door Thraciërs de Scythen verstaat, die waarschijnlijk met de Geten, een Thracisch volk, naauw verwant waren, stemmen wij (hoewel op andere gronden) de verwantschap gereedelijk toe; doch herodotus schijnt de Scythen van de Thraciërs wel degelijk te onderscheiden. Ten bewijze, dat de Perzen niet alleen in het taaleigen, (hetgene niemand betwist) maar ook in zeden en gewoonten, met de oude Duitschers overeenkwamen, haalt de Heer lulofs, met veel juistheid, den afkeer van beide Natiën van afgodsbeelden en tempels en het voorzeggen uit paarden aan, volgens tacitus bij de Duitschers in gebruik, en hetwelk ook bij de keuze van darius tot Koning heeft plaats gehad, gelijk er ook een Perzische volksstam was, die Germanen heette. Nogtans wil de Schrijver de Duitschers niet onmiddellijk van de Perzen, maar met deze uit het zuidoosten van Azië afleiden. Het voornaamste, wij zouden bijna zeggen het éénige, bewijs hiervoor ligt in de vele woorden, zelfs wortelwoorden, die, volgens schlegel, het Sanskritsch met het Duitsch (vooral het Nederduitsch) gemeen heeft. De overeenkomst van den geest der heldendichten in beide Natiën is eene proef, die niets afdoet: men zal toch gereedelijk bevroeden, dat op die lange reis, en in dat lang verloop van Eeuwen, welke, volgens de onderstelling, Duitschland van Indië is gescheiden geweest, vooral door het onmetelijk groot verschil in godsdienstige denkbeelden, de geest van eenen milton en
klopstock niets van de Indische heldendichten Ramajan of Mahabharat heeft kunnen overhouden, wier overladene fabelachtigheid ook hemelsbreed van de verhevenheid der genoemde Dichters verschilt; zoodat wij bij deze aanmerking, al is zij van heeren, altijd hebben moeten meesmuilen. Zonder andere sporen nu, dan van eenige verwantschap met het Sanskritsch, zouden wij den oorsprong van Duitschlands volken uit het insgelijks zeer vroeg bewoonde Perzië nog altijd voor waarschijnlijker houden.

{==635==} {>>pagina-aanduiding<<}

Vervolgens gaat de Schrijver tot de verdeeling der Duitsche taal in twee hoofdrakken, den Opper- en Nederduitschen, en de onderscheidende kenmerken van beide, over. (Hij kiest daarbij veelal adelung, in deszelfs Mithridates en andere taalkundige geschriften, tot leidsman.) Daarop worden deze twee hoofdtakken in hare zijtakken en tongvallen nagegaan, met opgave, hier en daar, van enkele proeven; zoo als van het Zwabisch, Tyrolsch en Oostenrijksch; het Hoogduitsch, oorspronkelijk het Saksisch (Opperduitsch, in het Nederduitsch overgaande), naderhand door luther tot schrijftaal verheven, en het Mesogothisch, (onzes inziens te regt door den Hoogleeraar meer tot het Opper-dan tot het Nederduitsch gebragt.) Onder de Nederduitsche tongvallen komt het Nedersaksisch of Platduitsch het eerst in aanmerking; (het Platduitsch strekt zich echter veel verder dan Nedersaksen, tot diep in Westfalen en langs den Rijn uit) zijnde, door luther's Bijbelvertaling, als schrijftaal verdrongen; hiervan worden nog al eenige proeven gegeven. Daarop volgt het Nederlandsch, eene even oorspronkelijke taal als het Hoog- of Opperduitsch, maar gewijzigd door het oude Friesch, het Frankduitsch, (de Schrijver geeft hier proeven uit het lied van Hildebrand en Hedubrand, en uit den lofzang op St. Anno; hij betrekt het Allemannisch ook onder het Frankduitsch, welke talen wij echter gelooven, dat altijd zijn
gescheiden geweest) en eindelijk ook door het Fransch. De bestanddeelen dezer taal in het Nederlandsch, en de invloed derzelve op onze woordvoeging en onze uitspraak, worden hier zeer goed uiteengezet: de uitspraak der u op de Fransche wijze, en het veelvuldig gebruik der tegenwoordige deelwoorden, (tegen het Hoogduitsche taaleigen) zijn daarvan wel de voornaamste. Dit laatste, echter, is geen gebrek, maar eene wezenlijke voortreffelijkheid, die wij met de oude talen gemeen hebben, en welke de Duitschers ons wel benijden mogen. - Nog een woord zegt men van den invloed der

{==636==} {>>pagina-aanduiding<<}
Latijnsche taal op de onze, en gaat dan over tot een kort overzigt der Noordsche, of, volgens den Schrijver, Scandinavisch-Nederduitsche talen, daar dezelve met de Nederduitsche taal meer overeenkomst hebben, dan met het Opperduitsch. Hij vergelijkt het Deensch, het Zweedsch, Noorweegsch en IJslandsch met elkander, en toont daarin vrij bedreven te zijn. Het Zweedsch komt meer met de hoogere taal overeen, dan het Deensch. Ten slotte beschouwt de Heer lulofs het Engelsch, onder den naam van Romanisch-Nederduitsche taal, daar de Duitsche grondtoon in hetzelve, met het Friesch en Nedersaksisch, ook met het Deensch, overeenkomende, reeds in de elfde Eeuw door de Noormansche verovering (misschien ook wel door de gedurige betrekkingen der plantagenets tot Frankrijk, hunne hofhoudingen en oorlogen in dat land) met Fransche woorden overladen, en wel ter helste van zijnen oorsprong verbasterd is. Onder de Schrijvers over de Geschiedenis der Engelsche taal had ook de beroemde johnson (in deszelfs Voorrede voor zijn Engelsch Woordenboek) kunnen genoemd worden. In dat Woordenboek zelf, waar de afleiding van elk woord opgegeven wordt, zoekt de Schrijver gedurig het grondwoord in het Hollandsch (Dutch.) - Achter het stukje zijn vele aanteekeningen, die meer dan een vierde van het werk beslaan, en van uitgebreide belezenheid in de algemeene en bijzondere taalkunde getuigen. Wij bevelen dit nuttige boekje aan alle liefhebbers der Nederduitsche taal. Velen zullen daaruit
hunne onbillijke verachting tegen het zusterlijke Hoogduitsch, op vooroordeel of ijdele vrees gegrond, leeren overwinnen, daar het in den oorsprong met de onze immers ééne taal was. De Duitschers, van hunnen kant, beginnen hunne verachting tegen onze taal (die zij voorheen met het gemeene Platduitsch verwarden) af te leggen, en hoe langs hoe meer Hollandsche woorden en zegswijzen aan te nemen. Wij hebben die zelfs bij göthe aangetroffen, doch herinneren ons dezelve thans niet meer.

{==637==} {>>pagina-aanduiding<<}
Bij la motte fouqué (een' der meest geliefkoosde Duitsche Romanschrijvers en Dichters) hebben wij Schreiber (niet Verfasser of Schriftsteller) in de Hollandsche beteekenis van Schrijver (van een boek) gevonden. Mogten onze naburen, die immers al het vreemde onvermoeid onderzoeken, de schatten hunner miskende broeders, die ook voor hen zoo veel kostbaars bevatten, meer en meer leeren waarderen!







Mnemosyne. Mengelingen voor Wetenschappen en fraaije Letteren; verzameld door Mr. H.W. Tijdeman en N.G. van Kampen VIde Stuk. Te Dordrecht, bij Blussé en van Braam. 1819. In gr. 8vo. 302 Bl. f 2 18-:

De Dichtkunst, beschouwd als beschaafster van het menschelijk geslacht, voldoet volkomen aan de verwachting, die men van den nog jongen, maar geleerden en smaakvollen Mr. a. boxman, door zijne Akademische verhandeling, en als Dichter door eene en andere stukjes, ook in ons Mengelwerk, zal hebben opgevat. Het is eene voorlezing, in welke con amore niet slechts de stelling als geschiedkundige daadzaak bevestigd, maar ook de voortdurende weldadige invloed der Dichtkunst betoogd, en ten slotte tegen plato, die men beweert dat haar uit zijn Gemeenebest wilde verbannen, verdedigd wordt. Aangenaam is de gedane belofte eener verhandeling van dezelfde hand in den eerstvolgenden bundel, welke, als van aanverwanten, maar nog meer belangrijken inhoud, wordt aangemeld.
De beroemde Dordsche Kerkleeraar kist prijst, in de hierop volgende verhandeling, de schriften van den waardigen gellert overtuigend en voortreffelijk, als blijvende volkslektuur voor alle standen, aan; onderzoekende, en met keurige redenering en proeven stavende, waardoor, en met het hoogste regt, de schriften van dien waardigen man zoo grooten opgang en toejuiching vonden. Wij konden bij de lezing den wensch niet terughouden, dat deze verhandeling door ieder, die voor het algemeen schrijven wil, gelezen en beoefend wierde, en ook meer in alle handen komen mogte, om den smaak voor 's mans, thans, naar het schijnt, maar

{==638==} {>>pagina-aanduiding<<}
al te zeer bij velen vergetene, werken wederom op te wekken, en het nut, dat hij heeft gesticht, ook voor onzen leestijd alzoo te vermenigvuldigen.
De Nederlandsche Republiek op het einde der XVIIIde Eeuw beschouwd, is een wel gesteld geschied. en staatkundig verslag van eenen ongenoemden uit de school van den Hoogleeraar kluit, met zaakkennis geschreven, en waarvan de uitgave alsnu nog, daar de vroegere partijschappen gedempt, en de twisten door den loop der gebeurtenissen en de ondervinding zijn bijgelegd, van nuttigheid wezen kan; hoezeer het niet te denken is, dat allen den steller in ieder opzigt van iedere vooringenomenheid zullen vrijspreken. Als aanhangsel is er eene brochure van 1790 bijgevoegd, ten titel hebbende: Wat staat ons Batavieren te doen bij het vrij worden der Belgen? en waarin alstoen reeds beweerd werd het wenschelijke van de vereeniging der Zuidelijke met de Noordelijke Nederlandsche Provinciën. De Uitgevers meenen, dat dit stukje, zoo al niet door den Raadpensionaris van der spiegel zelven, dan toch waarschijnlijk met overleg en goedkeuring van dien Staatsman alstoen zal geschreven zijn.
Hulde aan de Nagedachtenis van wijlen j. guepin is het laatste prozaïsche opstel in dit Deel, en leert ons dien voormaligen Schepen en Raad der stad Vlissingen, als Dichter vooral dan ook, kennen, en als den man, die tot de verbanning van het Psalmgezang, naar de berijming van dathenus, uit onze Kerken, krachtig medegewerkt, en dezelve voorgearbeid heeft; ofschoon hij zelf het genot dezer weldaad niet heeft beleefd. - Onder de Dichtstukjes in dit Deel vindt men eenen Lijkzang op dezen verdienstelijken man, door wijlen Ds. j.j. brahé; welke zang den Uitgeveren niet van verdiensten ontbloot scheen.
Meer dichterlijke waarde hebben intusschen de hier medegedeelde stukken van den Heer en Mevr. bilderdijk; eene navolging, namelijk, van het zesde Hekeldicht van persius, en Rodrigo de Goth, naar het Engelsch van southey, welke hier als eene voorloopige proeve van volledige overbrengingen dier beide stukken worden opgegeven. Ook vinden wij hier herdrukt de gedichten van bilderdijk aan Mr. i. da costa en feith op het afsterven van e.j. greve. Van da costa ontvangen wij hier alexander's Zegefeest, naar het Engelsch van dryden. De Zelfopoffering van

{==639==} {>>pagina-aanduiding<<}
charlotte corday wordt door b.f. tijdeman dichterlijk vermeld. Al deze stukken hebben waarde; en de Kindschheid, door den Med. Doct. c. van der hoeven, is zacht, bevallig en Christelijk. Den twintigsten Zang van de Ilias van homerus moeten wij vooral niet over het hoofd zien. Mr. rh. f., die den Dichter niet noemt, zegt er van: De versificatie is wild, los, luimig, maar dit is de geheele man - maar tevens is zij stout, meesterlijk, origineel, en geheel Homeriaansch. Ik heb in verzen niets van homerus gezien, dat er bij komt, en toch volkomen homerus gebleven is. Hij noemt den Vertaler een zeer singulier Genie, die misschien zestigmaal homerus doorlezen heeft, hem voor zijn handboek houdt, en mogelijk, zoo hij verloren was, hem uit zijn hoofd weêr op het papier bragt.
De Hoogleeraar siegenbeek heeft, tot zoo lang hij wederom eene eigene verzameling aanlegt en uitgeeft, bijdragen beloofd: met dit aangenaam berigt willen wij, zoo als de Uitgevers hun voorberigt, ook deze onze korte aanmelding en beoordeeling sluiten.





Gedichten van Mr. J. Kinker, Hoogleeraar in de Wijsbegeerte, enz. aan de Hoogeschool te Luik, Lid van het Koninklijk Instituut. IIde Deel. Te Amsterdam, bij J. van der Hey. 1820. In gr. 8vo. XXXIV, 198 Bl. f 4-10-:

Wij hebben de beoordeeling van dit boekdeel in den Recensent ook der Recensenten gelezen, en willen niets afdingen op den lof, aan hetzelve toegezwaaid. In tegendeel, hoe gunstig wij ons reeds over het eerste deel verklaard hebben, het tegenwoordige wint, in ons oog, niet weinig bij de vergelijking, althans ten aanzien der bruikbaarheid voor het algemeen, dat hier duidelijkheid en bevalligheid doorgaans vereenigd zal vinden met aanprijsselijke denkbeelden. Doch jammer is het, dat een tijdschrift, anders achtenswaardig door blijken van geleerdheid en oordeel, zoo dikwijls bezoedeld wordt door grove scheldwoorden en plompe hatelijkheden tegen andere Recensenten. Het is niet noodig, dat een openbaar beoordeelaar juist een man zij, geschikt om met de wapenen van een stekelig vernuft regt behendig om te gaan: indien hij slechts zijnen eigen' weg rustig vervolgt, en goed en

{==640==} {>>pagina-aanduiding<<}
kwaad, zonder omzien, bondig in het licht stelt, is hij daarom waarschijnlijk des te nuttiger. Doch wil men volstrekt vechten, dan dient men het ook behoorlijk te verstaan, om den aanschouwer (dat hier de lezer is) voor zijn geld althans geene tooneelen te vertoonen, die hij op de vischmarkt beter en voor niet kan bijwonen. Om de gepastheid dezer aanmerking te bewijzen, konden wij ons op vele voorbeelden beroepen; doch wij bepalen ons bij het slot der beoordeeling, boven aangehaald, in welke van ellendigen, van wijsheid verkoopen, van leedvermaak, van juges reprochables en talent outragé (*), vroeger ook van aangrijnzen en eenen kreupelen Zoïlus, wordt gesproken. Dit alles toch zal - daar wij ons nog geene andere openbare beoordeeling van het werk herinneren, en bijzondere uitlatingen wel niet zoo plegtig in den ban zullen zijn gedaan - zekerlijk ons en onze oordeelvellingen betreffen. Het is waar, wij hebben te kennen gegeven, dat de Filozofie van kinker, hoe fraai ook ingekleed en met schitterende verwen opgesierd, ons toch zoo wezenlijk gegrond, schoon en heilrijk niet voorkwam, als zij zich op deze wijze wel vertoonde; voorts, dat wij, in zoo verre er tweederlei begrippen over de welluidendheid in verzen bestonden, hem niet geheel dursden toevallen, en het stroeve zeker even zorgvuldig als het eentoonige diende vermijd te worden, enz.: wij hebben dit, inzonderheid het eerstgemelde, daarenboven ingekleed op onze wijze, misschien zeer gebrekkig, maar althans niet hatelijk; terwijl wij, voor het overige, als
boven reeds gezegd, den hoogsten lof van bekwaamheid aan den Dichter toestonden. Welnu, derhalve, was dit zulk een crime? Of moet hij niet veeleer geacht worden molens voor reuzen te hebben aangezien, die hiertegen reeds bevorens zoo dol te velde trok, en nu, als ware het, geboeid door een paar eenvoudige aanmerkingen, die wij ons daartegen veroorloofden, nog rondom zich bijt en sp...? Inderdaad, niet de man zelf, (want

{==641==} {>>pagina-aanduiding<<}
die zal wel onverbeterlijk zijn) maar de Redacteur, zij ten aanzien dezer verkeerdheid oplettend gemaakt!
Zonder nu meer naar die gansche Recensie om te zien, zullen wij thans verder het onze van het boekdeel zeggen. De Voorrede is billijk, het eerste voorwerp onzer beschouwing. Wij lazen dezelve terstond met ongemeen genoegen door. Zij heeft zelve iets van het onderwerp, dat zij behandelt; iets van dat ligte, vlugtige, hetwelk ruim zoo goed gevoeld als duidelijk begrepen wordt, en om hetwelk te schrijven eene zekere opgewondenheid, eene zekere eigene vlugt van geest wordt vereischt, welke weinigen bezitten. Het spreekt van zelf, dat wij hiermede aan de hechtheid en klaarheid van 's mans denkbeelden, voor zoo verre zij mogelijk zijn en bij eene bedaardere lektuur worden ingezien, niets willen onttrekken. In tegendeel, het gezegde is zeer geschikt om meerdere helderheid te verspreiden over hetgene menig eenen zijn onbedorven gevoel wel reeds mag gezegd hebben. En, zoo wij het ergens niet geheel eens waren met den Schrijver, het was, waar hij het onderscheid van de Ode met andere dichtsoorten, in dit opzigt, daardoor verklaart, dat in de eerste wel, maar bij de laatsten niet, met zekere stoute grootspraak mag begonnen worden. Dit schuilt, naar ons oordeel, niet in den verhalenden vorm van het heldendicht, maar in de natuur van de gansche zaak. Eenen redenaar voegt het doorgaans ook niet, op hoogen toon te beginnen; doch in sommige gevallen wederom wel, wanneer men namelijk mag vooronderstellen, dat hij geheel vol is van zeker gevoel. Het bekende Quo usque tandem Catilina zelf behoort hier eenigzins toe. Voor het overige danken wij bijzonder voor het gebezigde voorbeeld, in de vertaalde Ode van horatius.
Het eerste stuk, hier voorkomende, heet: Het heilig Woud, Nachtgroet aan mijne Vrienden, kort vóór de aankomst van Koning lodewijk in Holland, en bevat de volgende merkwaardige voorspelling omtrent napoleon:

Hij komt!... of durft hij 't nog niet wagen; 
Ziet hij, aan 's noodlots wentlend rad, 
Wat tegenstand zijn' loop vertragen 
En stremmen mogt op 't hellend pad; 

{==642==} {>>pagina-aanduiding<<}

Wel nu, een ander maak' het effen! - 
Eens zal de pijl gewisser treffen, 
Wanneer hij, voor de derde maal, 
Van juister mikpunt afgeschoten, 
Langs 't rigtsnoer zijner vloekgenooten 
Zal vliegen als een bliksemstraal. 


Men ziet hieruit tevens het vloeijende van dit gansche vers; schoon het ons voorkomt, dat de plaatsing van den klemtoon (bl. 7. reg, 12) op het woord een den zin min of meer stoort, omdat het thans luidt als één. Het tegenovergestelde vonden wij bl. 139. laatsten reg. Voorts bevalt ons de tegenstelling van het Westen, waarin de zon zonk, (van vrijheid en verlichting) met het Oosten, (als zinnebeeld zeker der wijsheid, of der vrijmetselarij) waarnaar zij hunn' weg baanden, in het allereerste couplet, niet; mogelijk uit gebrek van een volkomen begrip, dat ons verder ook wel eens moeijelijk viel.
Het tweede stuk: Stille Bemoeding(?), na de inlijving, enz. is zeer fraai, zinrijk, en vol oorspronkelijke beelden.

Het Vaderland bestaat, wat lot ons zij beschoren! 
Nog best het zijn gelaat, en zonder blos, omhoog. 
Zoo lang zijn schoone spraak voor 't oor niet gaat verloren; 
Zoo lang wij nog haar' klank en volle taalkracht hooren; 
Zoo lang blinkt Holland aan der volkren Hemelboog! 


Weeklagt, enz. 1 Oct. 1813, is een der weinige stukken in dezen bundel, die niet tot de soort der lierzangen behooren. Er wordt trouwens meer dan één spreker in hetzelve ingevoerd. Aan stoutheid en vuur ontbreekt het anders geenszins. Meer dan elders maakt de Dichter hier, in het bijzonder, gebruik van dien strijd van het rythmus der sneden en volzinnen met de maat der verzen, welke zich van het Catsiaansche zoo zeer onderscheidt, en in kinker, theoretisch en praktisch, den grootsten voorstander vindt. - Of men kan gezegd worden de tuchtroede te slijpen, bl. 23, wanneer het niet juist bepaaldelijk op een zwaard of dergelijke ziet, zij daargelaten.
Uitboezeming bij den Val van napoleon, krachtig!
De Verlossing en Herstelling van Nederland, Lierzang.

{==643==} {>>pagina-aanduiding<<}


Wie kan in één gevoel, één enkel geestverrukken, 
Al wat zich van rondom in 't Alzigt aan komt biên, 
De hier ineengevloeide, en daar verstrooide stukken, 
Die zich in 't brandpunt der verbeelding zamendrukken, 
Door d'eigenst' arendsblik gerangschikt, overzien? 


Van ganscher harte zeggen wij dit den Dichter na. Iedereen doet dit voorzeker met ons, die weet, dat onze geschiedenis hier, van Keizer karel's tijd af, tot na den slag van Waterloo, wordt doorloopen; zekerlijk met wijde sprongen, maar toch zoo, dat de laatste, beslissende tooneelen - napoleon's dwingelandij, de togt naar Rusland, de opstand in deze landen, de eindelijke beslissing op reeds genoemde slagveld - uitvoerig geschilderd worden; en dat in een' lierzang! Inderdaad, gelijk in het eerste deel bij de onderneming, om een afgetrokken wijsgeerig stelsel in een geheel poëtisch kleed uit te dossen, en daarin zoo te slagen, dat vele schoonheden van den eersten rang het tafereel versieren; even zoo hebben wij hier 's mans onbegrijpelijk, geheel éénig dichtvermogen bewonderd. Ondertusschen bevestigt ons toch dit zelfde stuk eenigzins in onze voorkeur, aan kortere lierzangen gegeven. Een enkele kinker moge zoo langen adem hebben; weinigen hebben dien, zelfs als lezers. En hoe kunstig de kunst ook verborgen is, het gevoel der onmogelijkheid, om zoo lang in geestdrift te blijven, doet aan dezelve denken. Waarlijk, wij raden den lezer, een weinig te poozen, en op het reeds ontvangene te kaauwen (vergeef de triviale uitdrukking), nadat de Zanger zich zelven heeft bemoedigd, om de beslissende katastrophes uitvoerig te schertsen, met deze veelbevattende en schoene regels:

Huw aan den jammertoon den jubelzang, 
Het vreugdgejoel aan droeven boezemdwang, 
Uw zegepraal aan 's vijands ondergang, 
En 't vrolijk knettren 
Der heil'ge wraaktoorts, die Europe omscheen! - 
't Getrippel klink' door 't nokkend schreijen heen, 
Als moedervreugd door felle barensweên; - 
Bij 't jukverplettren! - 


Tot hier toe, dus, waren het gelegenheidsverzen op de tij-
{==644==} {>>pagina-aanduiding<<}
den en gebeurtenissen, door ons beleefd, die wij doorliepen Doch wie het daarom voor een' afgezaagden zang houdt, die kent den Luikschen Professor niet. Ja, bijna tot walgens toe hebben wij de meeste onderwerpen hooren bezingen; maar dit hadden wij niet gehoord, en met geheel onverzwakten leeslust hebben wij het .... verslonden.
De Geest van loyola in de Negentiende Eeuw Een stuk vol waarheid, wijsheid en gepaste waarschuwing, in een schoon en treffend kleed gedost. Wij zeggen er amen op: want, mogen wij met kinker al eens verschillen over de middelen, zijn doel - verheffing van algemeene menschenwaarde en geluk - is ons even heilig.
Cantate, bij het openbaar Examen enz. van Blinden, 1817. Fraai en gepast!
Feestzang, bij... het Genootschap: Tot Nut en Beschaving; zoo als bekend is, door Joden opgerigt. De regels:

Die waanzin, om de wet van 't zedelijk Heelal 
In 't ijdel schimmenrijk, niet in zich zelv', te zoeken; 


mogten, naar ons oordeel, zonder schade weggelaten zijn. Trouwens, vele der kinderen Israëls zullen ze wel niet regt verstaan hebben.
Gedachte, na het Huwelijk van Z E a.r. falck. Regt aardig, en tevens waar poëtisch ingekleed!

Uw echtverbinding word' de leus en 't teeken 
Van 't heilig snoer, dat de achttien pijlen bindt, 
De onzigtbre barnsteenkracht die, onbezweken, 
Het middlend punt der beide polen vindt. 


Men weet, dat Mevrouw falck eene Brabandsche is.
Thans volgen de lofrede, Ode en gezangen, ter gelegen. heid van de hulde aan haydn, in de Maatschappij Felix Meritis voorgedragen, en reeds vroeger uitgegeven geweest. De eerstgenoemde kan zeker als een model van dergelijke stukken worden beschouwd Zij heeft niets van eene onvruchtbare levensschets. Trouwens, het is de kunstenaar, en niet de mensch; het is zijne kunst, en niet zijne deugd of andere verdienste, welke men zich voorstelde te huldigen; en dit is op eene voortreffelijke wijze uitgevoerd. Ja, al wilde

{==645==} {>>pagina-aanduiding<<}
men het anders ook ongepast achten, een zoo uitvoerig prozaïsch stuk in den dichtbundel te zien ingevlochten, dan mag men dezelve vrijelijk als de inleidende verklaring van den lierzang beschouwen. En het geheel strekt niet enkel ten bewijze van kinker's helder inzigt in den waren aard, de vereischten en bedoelingen der toonkunst, maar kan voorzeker in de hand van beoefenaars dezes hemelschen vermogens, met name diegene, welke zich op de compositie toeleggen, tot eene aanleiding dienen, om hetzelve al meer en meer de volmaaktheid te doen naderen. De Dichter verdient, derhalve, allen dank daarvoor, dat hij zijne heldere denkbeelden in dit vak, deszelfs geschiedenis en verdere uitzigten, ook door dit dichtwerk nog wijder zoekt te verbreiden.

Geen zangtoon, die bedwelming teelt, 
De ziel verdooft, slechts de ooren streelt, 
En 't hart bewustloos houdt gevangen; 
Geen wild geruisch, dat magtloos woelt, 
En, daar het verder niets bedoelt, 
Ons tergt, door onvoldaan verlangen.... 
Is 't voorwerp, daar de kunst naar streeft, 
Waarin zij ademt, waar ze in leeft. - 
 
Neen! - Hooger doel bestiert haar pogen: 
Zij wil de ziel, aan 't stof ontboeid, 
Van tintlend hemelvuur doorgloeid, 
Door 't edelst zelfgevoel verhoogen. 


Ode aan voltaire. Wij vreezen wel den lezer te vermoeijen met onze herhaalde uitroeping: fraai! heerlijk! Doch van dit stuk moeten wij echter betuigen, hetzelve met dat gevoel van ongestoorde tevredenheid te hebben gelezen, hetwelk slechts meesterstukken kunnen voortbrengen. In hetzelve, namelijk, meenen wij dien vasten gang, dat ongezocht vernuft, die gemakkelijkheid, dien rijkdom en die juiste keuze van zaken en beelden te hebben opgemerkt, welke ons aan de klassieke meesters in het vak doen denken. Wij zien, ja, meer dan enkele vlekken in de zon, welke kinker hier tot het voorwerp van zijnen lof stelt. Maar wij miskennen haren glans niet, al wordt zij ook door sommige harer voortbrengselen, gelijk het groote hemellicht door de opgetrokke-
{==646==} {>>pagina-aanduiding<<}
ne wolken, dikwijls verduisterd. En, in allen gevalle, moeten wij bij de beoordeeling van een dichtstuk, als kunstwerk, ons verplaatsen op het standpunt van den vervaardiger. Met den Dichter zeggen wij trouwens:

Had u aan d' Oder, Roer, of 't IJ, 
Of waar de geest, meer ernstig, vrij, 
En stout in zijn bespiegelingen, 
Zich opheft - 't eerste licht bestraald; 
Ligt hadt gij Pallas schild meer voorwaarts mogen dringen, 
En grooter [ook reiner] zegepraal behaald. 


In de volgende Ode aan alfred vinden wij eenige duisterheid in den volzin, voornamelijk door het laatste gedeelte des tweeden en het begin des eersten couplets gevormd. Ook klinkt deze stoute oversprong met het woordje zonk ons hier toch wat heel hard. Voorts vinden wij bl. 166 zegen in het meervoud. Bestaat dit waarlijk? Bij het werk van eenen Hoogleeraar in de Nederlandsche taal is deze vraag wel niet ongepast; zoo min als de opmerking, dat hij meermalen hen, den vierden naamval, bezigt, waar ons blijkbaar toeschijnt hun, de derde, te moeten, plaats hebben.
De Ode aan alexander van Rusland ontvouwt ons dezelfde edele, vrijheid-, regt- en menschenliefde ademende gevoelens van kinker, welke wij in andere stukken, op dezelfde wijze, zien doorstralen; maar tevens zijne hooge denkbeelden, en verwachtingen van den Monarch, die zich waarlijk door zijne staatsstukken, en het gebruik zijner krijgsmagt voor Europa, als anderzins, heerlijk onderscheidt. Neen, dus besluit hij het vers, dat voor het overige met vele stoute en treffende gedachten en beelden pronkt:

Neen, 't is geen heldenmoed, met duizendtallen 
Een overmagt van strijdren aan te vallen, 
Verwinnend volk bij volk te kluistren aan een' troon. 
Die misdaad kan slechts schittren bij barbaren. 
't Onedel roersel dat geweldenaren 
Op bloed'ge lauweren doet staren, 
Verdient in de eeuw die gloort verachting, smaad en hoon. 
Maar wijd en zijd de volkren te verbroederen; 
Te leven in hun dankbe(a)re gemoederen; 

{==647==} {>>pagina-aanduiding<<}

Een krachtig reuzenvolk te ontbolsteren; zijn jeugd, 
Zijn' prillen, ligt beweegbren aard te ontginnen, 
't Uw vaderlijke magt te doen beminnen, 
Een schooner eeuw te doen beginnen - 
Zie daar een grootscher taak! Zij voegt uw heldendeugd. 


De Hulde aan wattier, reeds vroeger bekend geworden, en het verhevene talent dier groote kunstenaresse zeker volkomen waardig, besluit dezen bundel.
Desgelijks eindigen wij, met de betuiging, dat het ons inzonderheid is te doen geweest om dit dichtwerk te doen kennen; daar we ons weinig vermeten, den Hoogleeraar lessen te geven. Met dit oogmerk hebben wij den inhoud, of den geest, der voornaamste stukken, dikwijls met 's mans eigene woorden, pogen aan te wijzen, die zekerlijk bij lange niet altijd de fraaiste zijn, welke wij konden aanhalen, maar evenwel tegelijk geschikt om den dichttrant te doen kennen. Hebben wij van enkele stukken, vooral tot lof, minder gezegd, dezelve moeten daarom niet geacht worden van verdienste, uitstekende verdienste, ontbloot te zijn. En hebben wij ons hier en daar eene aanmerking veroorloofd, dit behoort mede tot onze taak, onzen pligt, en ons verlangen, om het aanprijzend oordeel als geene misleidende vleijerij te doen voorkomen. Het zal gewis den smaak onzer landgenooten tot eere en voordeel verstrekken, wanneer deze Gedichten veel gekocht en gelezen worden.





Voor Jongelingen, bijzonderlijk uit de beschaafde standen. Zestal Redevoeringen, door Joannes Clarisse. Te Amsterdam, bij J. van der Hey. In gr. 8vo. XII en 197 Bl. f 2-4-:

De eerste Redevoering behandelt vraag en autwoord: Waarmede zal een jongeling zijn pad zuiver houden? Als hij dat houdt naar uw woord (o God!) - De tweede beantwoordt, naar Mark. X:21a, Jezus, hem (den rijken jongeling) aanziende, beminde hem, de vraag: Hoe maken wij ons regt beminnelijk? - De derde stelt de verbindtenis tusschen Amnon en Jonadab, of het karakter van eenen schijnvriend, voor. - De vierde schetst Davids droefheid bij den dood van Absalom. - De vijfde behandelt de waarschuwing tegen het ge-
{==648==} {>>pagina-aanduiding<<}
drag van Esau, in den brief aan de Hebreën voorkomende. - De zesde, eindelijk, toont, naar aanleiding van het gedrag van Daniël en zijne vrienden aan het hof van Nebukadnezar, wat een jong mensch worden kan, en hoe hij het worden kan.
Iets te zeggen, opzettelijk tot aanprijzing van den arbeid van eenen clarisse, zou, in zekeren zin, bespottelijk zijn, en het den Hoogleeraar kennend en waarderend publiek eenen medelijdenden glimlach afpersen. Wij stellen daarom slechts dat ter neder, wat als gevoel bij de lezing dezer Redevoeringen in ons opwelde. Welk een geschikte toon voor Jongelingen, zoowel ter hunner waarschuwing als bemoediging, zoowel ter leiding van hunne gezindheden, als ter opwekking van edele aandoeningen, en van afschuw voor de ondeugd! welk eene helderheid van denkbeelden en orde in de voordragt! welk eene verrassing door tegenstellingen, door opklimmingen, door onverwachte verklaringen en toepassingen! welke meesterlijke tafereelen! Inzonderheid munten door de laatstgenoemde uit de derde, vierde en vijfde Redevoering.
Waardig Man! dachten wij bij de lezing, die uwen gewigtigen post niet bekleedt, alleen om het hoofd der Jongelingen met nuttige kundigheden te verrijken, maar ook om hun hart voor de deugd te gewinnen! - Hoe wenschelijk ware het, dat, in het algemeen, op de Hoogescholen, ook voor dit laatste afzonderlijk, meer gedaan wierde, in dien smaak, waarin clarisse het door deze Redevoeringen doet; het ingenuas didicisse fideliter artes &c. zou dan niet zoo menigvuldig door den ruwen Akademietoon gelogenstraft worden; min verwaand, min bedorven kregen wij voorzeker onze Zonen van de Hoogeschool terug, en de Hoogleeraren zouden daarmede kennelijk bewijzen, dat zij zoowel om het hart als om het verstand hunner leerlingen, zoowel om het heil als om het geld van deze dachten en arbeidden.


Redevoeringen van den Hofraad Von Eckartshausen. Uit het Hoogduitsch. Te Leyden, bij J.W. van Leeuwen. In gr. 8vo. VIII en 293 Bl. f 2-10-:

Het zedelijk oogmerk van den Hofraad, bij ons bekend door vroegere geschriften, straalt ook in deze Redevoeringen

{==649==} {>>pagina-aanduiding<<}
door. Hij is een vriend van Godsdienst, deugd, orde, Vaderland en Vorst, en spreekt met vuur ten voordeele van dit alles. De onderwerpen, welke hij behandelt, zijn: I. De wederkeerige invloed van den Godsdienst op de wetenschappen. II. De eerste en grootste wet in de schepping. III. De invloed der wetenschappen en kunsten op het verstand en het hart. IV. De achting jegens den gemeenen man. V. De invloed der schoone wetenschappen op de Regtsgeleerdheid. VI. De noodzakelijkheid van natuurkundige kennis bij de beoordeeling der misdaden. VII. De bronnen der misdaden, en de mogelijkheid om dezelve te verhoeden. VIII. Is eene Lijkrede op michaël adam von bergmann. Blijkens de Voorrede, zijn deze Redevoeringen meestal uitgesproken bij plegtige gelegenheden, ter feestviering van de Beijersche Hoogeschool.
Zoo zeer wij hart en doel van den Schrijver eerbiedigen, kunnen wij toch niet nalaten aan te merken, dat deze Redevoeringen, over het algemeen, dat degelijke missen, hetwelk wij in vaderlandsche Verhandelingen begeeren en ook doorgaans vinden. Zwellende stijl en declamatie ontbreken niet, en gaan hier en daar wel verzeld van onverstaanbaarheid. Wij missen vaak juiste definitiën en verdeeling, en vinden, dat de Hofraad meer in zijne idéën rondzwemt, dan ze tot helderheid brengt. Zoo zouden wij, b.v., indien de eerste Redevoering geen opschrift had, daarin waarlijk dat thema niet gezocht hebben, wat zij gezegd wordt te behandelen: want er wordt wel in gedeclameerd over godsdienstigheid en ongodsdienstigheid; maar hoe de wetenschappen op den Godsdienst en deze op de wetenschappen werkt, daarvan vinden wij eigenlijk zoo veel als niets. Maar deze is dan ook wel
de minste in den geheelen bundel. Op de tweede past inzonderheid, wat wij aangaande des Schrijvers rondzwemmen in zekere idéën zeiden. De vierde spreekt alleen van den landman, en schildert zijne deugden en ellenden met overdrijving. De vijfde behelst zeer veel, wat naar waarheid is opgegeven; wat jongelingen, die zich aan de Regtsgeleerdheid toewijden, wel mogen behartigen. Maar in soortgelijke stellingen, als, dat lycurgus de dieverij met het strengste wezen der regtvaardigheid vereenigd hebbe, zijn wij het met den Schrijver niet eens. In de zesde verstaat hij onder natuurkundige kennis de kennis aan de oorzaken der misdaden. In de zevende komen ons de philanthropische beginselen des Schrij-
{==650==} {>>pagina-aanduiding<<}
vers, volgens welke geen mensch tot zijnen naaste zeggen mag: ‘gij zijt een misdadiger,’ maar, in aanmerking nemen. de des ongelukkigen temperament en omstandigheden, altijd zeggen moet: gij schijnt een misdadiger,’ - deze beginselen komen ons gevaarlijk en overdreven voor.


Nieuwe Zedelijke Verhalen van Mrs. Opie. Uit. het Engelsch. Te Rotterdam, bij Arbon en Krap. 1819. In gr. 8vo. 315 Bl. f 2-15-:

De voortreffelijke zedelijke strekking van het eerste verhaal doet ons dit werk met alle vrijmoedigheid aanprijzen; het is zeer onderhoudend en in eenen geheel goeden toon geschreven, zoodat wij hetzelve ook in dit opzigt nevens de beste van deze soort van geschriften eene plaats mogen aanwijzen; en, ofschoon wij den vertaler niet zoo geheel en al en zonder uitzondering lof kunnen geven, zal men zich evenwel slechts hier en daar in de lezing gehinderd voelen. Op bl. 137. ‘als zoo nu en dus,’ vermoeden wij eene drukfeil. Eene waardige echtgenoote en moeder verwijdert zich voor eenige weken van hare stille woning, en uit de armen van haren beminden man, van wege eene erfenis, en ondervindt den wegslependen invloed der groote wereld en derzelver weelde en verstrooijende vermaken. Schoon vol liefde en braafheid, keert zij echter met tegenzin naar haren kring terug. De moederlijke zorg voor hare brave oudere kindenen deed haar evenwel onverwijld tot de terugreize besluiten, niettegenstaande allen aandrang, daar zij, hoewel toevallig, zich nog in tijds gewaarschuwd zag. Zeer bevallig komt het verlangen van eene lieve kleine, naar vader en de stille huisselijke vermaken, uit, en toont de lieve kinderlijke onschuld. Op de terugreize houdt haar een ongeluk, dat echter wèl afloopt, nog eenige dagen op het vorstelijk prachtig landgoed eener onbekende edele vrouw op; en ook hier wordt zij nog meer gestemd om hooger genot te begeeren, dan haar stand en woning haar geven konden; maar ook hier behoudt haar wankelend pligtgevoel de overhand. Haar hart is wel geheel gevoel voor de onschatbare liefde van den echtgenoot; maar de liefderijke zorg harer nieuwe vriendin op het gezegde land-
{==651==} {>>pagina-aanduiding<<}
goed, en het toezenden van derzelver levensgeschiedenis, was echter noodig tot volkomen herstel van hare vergenoegdheid en innerlijken vrede. Deze brave en waarlik edele vrouw boette zwaar voor hare ligtzinnig gedane huwelijkskeuze, tegen het
genoegen en den raad van waardige ouders; maar ontvangt nog eindelijk het loon van haar opregt berouw, standvastige deugd, en wijze en voorzigtige menschenliefde. Zij vindt in een tweede huwelijk het ware genot des levens bij haren overvloed, en wordt de weldoenster der beminnelijke en brave familie. ‘Het is niet alles goud, wat er blinkt,’ is het opschrift van dit menschkundig, leerzaam verhaal.
Het tweede en laatste in dit deel is van mindere uitgebreidheid en belang, maar is evenzeer onderhoudend. ‘Huwelijks-aanbiedingen’ is de titel. Een waardig man, door een gedwongen huwelijk zijner eerste geliefde ongelukkig, bevordert, door zijnen invloed en middelen, het geluk van twee beminnende harten, die gevaar liepen van door den tegenstand der ouderen te worden gedoemd tot soortgelijk lot; terwijl reeds het jonge, schoone meisje hem hare hand had aangeboden, om daardoor eenen gehaten man, dien men haar opdrong, te ontgaan.
De vertaling van een tweede deel wordt beloofd, daar men, en wij meenen te regt, van den goeden opgang van dit eerste zich verzekerd houdt.


Handboek voor Reizenden, tot redewisseling op weg, te water en te land, en in steden en plaatsen, waar men zich ophoudt. Door Mevrouw De Genlis. In vier talen: Nederduitsch, Fransch, Engelsch en Hoogduitsch. Te Amsterdam, bij Mortier, Covens en Zoon, en ten Brink en de Vries. 1819. In kl. 8vo. 459 Bl. f 2-4-:

Een Zak-leerboekje van merkwaardigen inhoud, hebbende niets minder ten doel, dan de eene taal door de andere, en, zoo doende, de vier talen te gader, ja als van zelve, te leeren verstaan, en eigenaardig in elke derzelve zich uit te drukken; zoodat, indien dit werkje doel treft, onze scholen nagenoeg kunnen worden afgeschaft. En hoe kan dit doel gemist worden? Immers, naar het Berigt, Avant-propos,

{==652==} {>>pagina-aanduiding<<}
Préface, Vorrede, heeft men, met voorbijgang van al het wetenschappelijke en zoogenaamd grondige, (zijnde het spraakkundig gedeelte, bij hetwelk men zich, in het leeren eener vreemde taal, doorgaans het langst ziet opgehouden, en schaars de gelegenheid heeft, haar zoodanig te kennen, als zij in het gemeene en gezellige leven, beide binnens- en buitenshuis, wordt gesproken) hier getracht te vergoeden, wat elders gemist wordt. En die niet aanstonds, met één' opslag van het oog, ziet, dat dit gezegde waarheid is, is niet bevoegd hier te oordeelen. Immers in zoo verre hij, die dit zegt, (dus niet Mevrouw de genlis, maar een onbekend manspersoon) nederig (ja, nederig is hij!) zich eenige bevoegdheid moge toekennen, om over de vier talen, hier gebezigd, en ook over onderwijsboeken in dezelve, te spreken (nu ja, dit merken wij, dat hij kan) en te oordeelen (dit is eene autre chose), maakt hij geene de minste zwarigheid (dit merken wij), het ontwerp van dit boekje, en den gang, in de uitvoering van hetzelve gehouden, volkomen beantwoordend te, verklaren aan het doel, welk het beoogt; (en dit doel wordt vervolgens met een handje aan den weg, opdat wij het vooral zouden opmerken, zoo als wij het hier opgaven, aangewezen) ja zelfs, dat de wijze, waarop het gedrukt is, dat oogmerk nog bevordert.

Waarom?

Pourquoi?

Why?

Warum?


Dit diene ter opheldering; in dezer voege is geheel het boekje gedrukt.
Maar hetgene aanleiding tot deze nuttige vinding (om de vier talen, met voorbijgang van al dat wetenschappelijke en zoogenaamd grondige, te leeren, hetwelk slechts toevallig hier is) gegeven heeft, zegt de titel: met behulp alleen van dit boekje kan men reizen, al verstaat men slechts ééne dezer talen, overal, waar men anders niet, dan met eene der overige, te regt kan, en heeft er overgenoeg aan tot redewisseling op weg, te water en te land, en in steden en plaatsen, waar men zich ophoudt. Waarlijk, elders zal men toch wel niet reizen, ten zij per luchtbol; en ontmoet men in het luchtgewest dan ook iemand, die maar ééne dezer talen spreekt, men is ook dáár met dit boekje volkomen geholpen!
Begrijpt gij het niet, Hollandsch Juffertje, dat niets dan Hollandsch verstaat, en toch de Franschen, de Engelschen en de Duitschers bezoeken wilt? Kom, wij willen u te regt hel-
{==653==} {>>pagina-aanduiding<<}
pen. Gij moet beleefd zijn op reis, en allereerst hebt gij hier een aantal beleefdheidsuitdrukkingen: verbeeld u, gij zijt nu in Engeland, en gij wilt een knap jong Heer aanspreken; sla het boekje, bl. 4, maar op: Mijnheer, ik wensch u goeden dag! Good morrow, Sir! en mogt gij (maar dat willen wij niet hopen, want op reis heeft men zoo zijn gemak niet) bij geval eens in de kraam komen, dan zegt gij maar: Which is the best manmidwife, or midwife, in this place? en men roept u terstond een' vroedmeester of vroedvrouw. En als een jong Heer op dat ambacht (wij willen nu eens nemen in Frankrijk) reizen wil, en hij komt dan bij zoo een Juffertje, hij ziet zich hier dadelijk geholpen, en koetert maar, even als een ekster, het boekje na: Bonjour, madame! avezvous eu déjà des enfans? - Combien en avez-vous eu? - Vos couches ont-elles été heureuses? - Vos enfants vivent-ils? - Avez-vous nourri? - Avez-vous le dessein de nourrir? - Quel age avez-vous? - Suivant votre compte accouchez-vous à terme? - Avez-vous fait une chute? - Sentez-vous remuer votre enfant? - Combien de fois depuis votre grossesse avez-vous été saignée? enz. enz. Wilt gij, Mijnheer of Mevrouw! bij geval, in Engeland, Frankrijk of Duitschland, met een' tandmeester spreken, - wilt gij er de mazelen, de jicht, de pokken, of wat gij zoo al verkiest, krijgen, - wilt gij een lavement gezet worden, - wilt gij op het slagveld liggen, en, uitgeschud door een' vijand of door een' bondgenoot van een ander land, er een praatje houden met den eersten, die bij u komt, - kortom, in welk geval gij ook wezen mogt, sla
het boekje maar op, het zal u te regt helper. Ja, (met uw verlof, Mevrouw! het is wel wat vies, maar het doet de uitgebreide nuttigheid van het werkje, dat op alles, alles is gevat, nader kennen) al had uw, kind luizen, en gij waart in het hartje van Duitschland, gij zegt maar: Es hat viel Läuse, en gij zult het antwoord gemakkelijk, met behulp van het boekje, verstaan: Schneiden sie ihm die Haare ab. Halten sie es sehr reinlich, und geben ihm sonst nichts dafür ein. Ja, (en dit is welligt nog eene bijkomende voortreffelijkheid) gij behoeft in verscheidene gevallen om zoodanigen medicinalen raad niet eens naar verre landen te reizen; maar gij kunt hier in de vier talen te regt.
Een boekje van zoo uitgebreiden omvang in een kort bestek verdient immers allen lof? Het wint de kosten voor

{==654==} {>>pagina-aanduiding<<}
school- en privaat onderwijs, - het wint iedere verlegenheid op reis, - het wint in vele gevallen zelfs Dokter en Apotheker uit! Gaat op reis, Heeren en Dames! maar vergeet dit boekje niet; of durft gij het misschien niet wagen, omdat gij aan verstrooijing van gedachten onderhevig zijt, hetgene menig mal-à-propos geven kon, zet slechts een' attenten knecht met het boekje in de hand achter u, en gij zijt tot en in alles geholpen, behalve evenwel tot datgene, waarom wij voornamelijk gaarne zouden reizen, land- en volkenkennis namelijk, want van deze nietigheden zwijgt het boekje; te dien opzigte houdt gij dus op reis den mond maar digt; maar daarentegen in het spreken met kapper, kleermaker, waschvrouw, en, hetgene misschien van alles het voorname is, pour demander à manger dans une auberge, zult gij niet ligt verlegen zijn; zoodat het boekje voor alle soorten van sterne's reizigers, de onderzoekende alleen uitgezonderd, onontbeerlijk is.


Grieksch Leesboek voor Eerstbeginnenden en Meergevorderden. Door F.J. Jacobs. IIde Deel. 3de Afdeeling. Te Zutphen, bij H.C.A. Thieme. 1820. In gr. 8vo. f 2-14-:

Wij behoeven, na onze aanprijzende beoordeelingen van de vorige Grieksche Leesboeken van jacobs, niet lang stil te staan bij dit laatste, in het historische vak. Wij zeggen in het historische vak, omdat jacobs beloofd heeft er nog een te zullen leveren, bevattende uitgelezene stellingen uit de Grieksche wijsgeeren. Zoo dat boek werkelijk in het licht verschenen is, hetgene wij wel denken, maar niet verzekeren kunnen, zouden wij zeer gaarne zien, dat hetzelve ook voor de Hollandsche jeugd bearbeid wierde. Het nu door ons aangekondigde Leesboek, door den verzamelaar Attika getiteld, bevat eenige zeervoorname punten uit de geschiedenis van Athene, met oordeel gekozen uit plutarchus, xenophon, thucydides, lysias, isocrates, demosthenes en herodotus. Als de leerlingen de eerste Leesboeken naauwkeurig zullen hebben doorgewerkt, vinden wij hier eene voor hen welberekende en zoo aangename als nuttige taak. Zij worden verrijkt met kennisse van taal en zaken. Zelfs heeft het afwisselende in den stijl zijn

{==655==} {>>pagina-aanduiding<<}
voordeel en genoegen. De Heer jacobs ontvouwt in de voorrede de oogmerken, welke hij bij het verzamelen van deze stof gehad heeft, en verklaart, waarom hij zoo en niet anders gehandeld hebbe. Wij vinden dat alles zeer juist, doch kunnen het met zoo vele en dikwijls onnoodige aanmerkingen maar niet stellen. Wij hebben de reden van dit ons gevoelen elders in dit Tijdschrift verklaard. - De Heer vertaler heeft zich zeer naauwkeurig van zijnen pligt gekweten, en gezorgd voor eene uitgave, gelijk het behoort. Wij bedanken hem voor het berigt, dat de Heer thieme een Grieksch Nederduitsch Woordenboek op de pers heeft. De hederici worden zoo schaarsch, dat er wezenlijk gebrek is, en de schrevelii zijn, Deo gratias, bijna verdwenen. Wij moedigen gemelden Boekhandelaar ook aan, om het Lexicon van riemer te laten bearbeiden, en bidden hem, daarmede toch langzaam en wis voort te gaan, en bekwame menschen tot hulp te nemen. Dan is er hoop, dat wij een Grieksch woordenboek zullen bekomen, hetwelk, al is het dan zóó voortreffelijk niet als scheller voor het Latijn, evenwel dat van scheller in voortreffelijkheid nabij komt.





Latijnsch Leesboek voor Eerstbeginnenden. Door S.W. Schippers, Phil. Theor. Mag. Litt. Hum. Doct. en Rector der Latijnsche School te Bolsward. Te Groningen, bij J. Römelingh. 1820. In kl. 8vo. f :-15-:

Het is nuttig en noodzakelijk, dat men op de Latijnsche scholen velerlei leesboeken heeft voor eerstbeginnenden. Al waren er geene andere redenen voor dit gezegde, dan was deze ééne voldoende: Indien er slechts een of twee zoodanige leesboeken bestonden, en dezelve gedurig weder van het begin tot het einde behandeld werden, zouden dezelve zoo bekend worden aan de nieuwe leerlingen, en de eene de vertaling er van aan den anderen overleveren, dat alle vrucht des arbeids verloren moest gaan. Het komt er slechts op aan, of die leesboeken in eene geleidelijke orde vervaardigd zijn. Wij, door ondervinding geleerd, moeten in dit opzigt allen lof geven aan het kleine leesboekje van gedike. Het ware te wenschen, dat hetzelve, hier en daar verbeterd en uitgebreid, op nieuws wierde uitgegeven. Wij loopen ook

{==656==} {>>pagina-aanduiding<<}
zeer hoog met de Initia van bosscha en het leesboek van bröder, onlangs voor de tweedemaal bij thieme verbeterd in het licht verschenen. Deze leesboeken worden thans met een vermeerderd door den Heer schippers, gunstig bekend door zijne Dissertatio, waarop hij het Doctoraat in de Letteren verworven heeft, in den jare 1818, behelzende Observationes criticae in quartum librum Propertii. De Schrijver heeft zich bij het vervaardigen van dit leesboek eenige punten voorgesteld, als over de trapswijze opklimming van het gemakkelijke tot het moeijelijke, over de bijvoeging van verklaringen, over de keuze uit oude Schrijvers, enz. Hij heeft dit alles vrij wel in acht genomen. De voornaamste aanmerking, welke wij op dit boekje hebben, is deze, dat er te veel in voorkomt, hetwelk reeds in andere leesboeken, voornamelijk in bosscha, gevonden wordt. Hierdoor gaat een groot deel van het nut verloren, waarvan wij boven ten aanzien van de vermeerdering dier leesboeken spraken. Zoo vindt men ook hier wederom de beste fabelen uit phaedrus. Het verwondert ons, dat de uitgevers van Latijnsche leesboeken geene partij trekken van de uitmuntende en echt Romeinsche fabelen van gabriel faërnus. Daarbij vindt men in de tweede afdeeling eenige stukjes, welke, naar ons inzien, te moeijelijk zijn voor den leerling, gelijk b.v. uit horatius, Epist. II. 26, en catullus, bijzonder Carmen 46.





Het Middagmaal van Magdalena, of de Schotel met ooren; Blijspel met Zang. (Vaudeville.) In een Bedrijf; vrij naar het Fransch van M. Desaugiers, door J.H. Grave. Te Nijmegen, bij C.J. van Goor en Zoon. 1820. In kl. 8vo. 61 Bl. f :-9-:

Een Kapoen, Lezers! is de schering en inslag, en alzoo de hoofdpersonaadje, dezer Vaudeville; een mager beestje, met garstig spek gelardeerd! Eene Fransche ellendigheid, met één woord, in barbaarsch Nederlandsch gekleed; zoodat wij niet weten, in welk opzigt dit prulletje meest verwerpelijk zij. Inderdaad, het wekt smart en verontwaardiging tevens, zulke produkten onder het oog te krijgen. Is dan het vernuft der Nederlanderen zoo geheel verstorven, dat hun Tooneel tot zulke laffe Kluchten de toevlugt moet nemen? Mogt derzelver vertaling en vertooning hetzelve uit de diepe kwijning wekken, waarin het te dezen aanzien schijnt verzonken! Wij houden ons verzekerd, dat het middelmatigst oorspronkelijk voortbrengsel in dit vak zich nog zoo verre zal verheffen boven de hedendaagsche Fransche Vaudeville, als het Nederlandsche Volkskarakter in vastheid en degelijkheid boven het Fransche verheven is.







{==657==} {>>pagina-aanduiding<<}

Boekbeschouwing.

Hulde aan de Nagedachtenis van den Hoogleeraar E.A. Borger, uitgesproken in eene Leerrede, gedaan op deszelfs overlijden, voor de Gemeente te Leyden, door J. Roemer, Christen-Leeraar aldaar. Te Leyden, bij A. en J. Honkoop. 1820. In gr. 8vo. 24 Bl. f :-8-:

Twee dagen na het overlijden des waardigen mans, die het onderwerp dezer Leerrede uitmaakt, is zij uitgesproken geworden. Natuurlijk zal men dus hier ook slechts een enkel woord over de vergankelijkheid van alles, over de onzekerheid des aardschen levens, gestaafd door borger's versch en treffend voorbeeld, over de hope der onsterfelijkheid, die ons alleen een licht geeft in Gods duistere wegen, en geene lijkrede verwachten op den man, die harer zoo waardig was, als een nieuwland zijnen van swinden, een schultens, zijnen kantelaar, en die ook wel zijnen van swinden, zijnen kantelaar zal vinden. Wij zullen dus hier ook niet bijzonder uitweiden over deze, anders goede en stichtelijke, Leerrede, maar ons kortelijk bepalen bij den voortreffelijken Overledenen, wiens gemis gansch Nederland betreurt, in zooverre het smaak, gevoel voor het schoone en edele heeft; bij een' man, die geheel uit zich zelven, in weêrwil van min gunstige omstandigheden, tot den allerhoogsten trap in het Gemeenebest der Letteren is opgeklommen. Dit is nu de tweede, bijkans onherstelbare slag, die Leydens Hoogeschool in min dan anderhalf jaar getroffen heeft! In brugmans verloor zij veel, onbedenkelijk veel; en wij zullen ons wel wachten van eene vergelijking tusschen deze twee, in geheel verschillende vakken uitstekende, Geniën; alleen opmerkende, dat de ja-
{==658==} {>>pagina-aanduiding<<}
ren van borger hem aanspraak gaven, om nog zoo oneindig veel te doen, en op dat gedeelte van het Gebied der Letteren, dat hij voor zich ter bewerking gekozen had, nog zoo vele heerlijke vruchten te kweeken. Immers, hoe schitterend een verschijnsel hij ook in de Godgeleerdheid was, van hoe veel kunde, smaak, kritisch gevoel, welsprekendheid en godsdienstigen geest ook zijne
Leerredenen, (waarvan wij hopen, dat nog wel voorraad voor een tweede Deel onder zijne papieren zal worden gevonden) zijne Verklaring van den Brief aan de Galaten, zijn werk over het Karakter van jezus, uit het Evangelie van joannes opgehelderd, en zijne Weêrlegging van eberhard, bij teyler's Genootschap bekroond, getuigen; nogtans schijnt dit niet het vak geweest te zijn, hetwelk hij zou hebben gekozen, wanneer hem van het begin zijner loopbaan de keuze had vrijgestaan. Fraaije Letteren, Wijsbegeerte en Geschiedenis, - voornamelijk de Wijsbegeerte der Geschiedenis, - dit waren de takken der menschelijke kennis, die hem bij uitstek bekoorden. Hij had zich tot voertuig bij de mededeeling zijner denkbeelden tot die taal vol majesteit en kracht bepaald, waarin Rome der wereld wetten gaf en de westelijke wereld beschaafde; zijn voorbeeld toonde aan Europa, dat het ware, zuivere, sierlijke Latijn nog nergens zoo goed als in Nederland te huis was, en wyttenbach's gemis werd treffelijk, uitstekend door hem vergoed: zijn Latijn was niet dat gelikte, angstvallig-nabootsende, onberispelijke, maar ziellooze Latijn van maar al te vele nieuweren, die aan den schroom, van een woord te gebruiken, dat niet in cicero staat, soms de heerlijkste gedachte zouden opofferen; neen: borger had de taal in zijne magt, die hij volkomen als zijne moedertaal - wij zouden bijkans zeggen, vlugger dan zijne moedertaal - sprak. Hier stortte hij de volheid van zijnen rijken geest, van zijn oorspronkelijk vernuft, van zijne onmetelijke geleerdheid in volle stroomen uit, en had zich zoo geheel aan
de denkbeelden en spraakwen-
{==659==} {>>pagina-aanduiding<<}
dingen der Romeinen gewend, er waaide ons zulk een liefelijke geur van Oudheid uit zijne schriften te gemoet, dat men zich bijkans niet verbeelden kon, een hedendaagsch Schrijver te lezen, zoo niet de menigte van zaken en wijsgeerige opmerkingen, waarvan de Ouden niets wisten, ons weder op elke schrede verrast had. Dan zagen wij, dat hij slechts dat antieke gewaad had ontleend, om zijne beelden te edeler te drapéren; dat hij, oneindig verre van de Pedanterie, die alleen te Rome, te Athene of te Sparta te huis is, in tegendeel door weinigen geëvenaard werd in de kennis der Wijsbegeerte, en van den toestand der nieuwere Letterkunde. Zijne Verhandeling tegen eberhard, hoewel eigenlijk van een' Godgeleerden inhoud, is vol, niet alleen van eene zeer diepe en grondige kennis der oude, vooral Alexandrijnsche en Nieuw-Platonische, maar ook van vele stellingen der latere, zelfs der nieuwste Wijsbegeerte. Doch voornamelijk heeft hij deze ten toon gespreid in zijne tweede bij teyler's Genootschap bekroonde Verhandeling over het Mysticismus; een werk, waarin zich, bij de schoonste voordragt, zelfs der neteligste en droogste onderwerpen, eene waarlijk verbazende kunde vertoont, niet alleen der hedendaagsche Duitsche wijsgeerige stelsels, die hij zoo grondig ontwikkelt, maar ook van eene geheele zee van Duitsche geschriften van allerlei aard, die wel doorgaans van weinigen worden gelezen. Maar vooral toonde hij, in zijne bekroonde Prijsverhandelingen bij de Hollandsche Maatschappij der Wetenschappen, zich als Geschiedkenner en Geschiedonderzoeker van den eersten rang. Zijne gesprekken over de pligten des Geschiedschrijvers geven ons niet alleen een zeldzaam
voorbeeld van Ciceroniaanschen stijl en bevalligheid in de Zamenspraak, maar ook een' schat van zeer belangrijke opmerkingen, lessen en wenken voor den Geschiedschrijver; en in de tweede dier Verhandelingen geeft hij aan de manier der Nieuweren, van geene verzierde Redevoeringen in hunne verhalen te mengen, blijkbaar de voorkeur boven den trant der Ouden, on-
{==660==} {>>pagina-aanduiding<<}
der welke hij echter een zeer kritisch onderscheid maakt van zulken, bij welke die Redevoeringen uit echte bronnen konden voortvloeijen, en anderen, die, in plaats dezer bronnen, hunne verbeeldingskracht te hulp riepen. Als men nu bedenkt, dat al deze volkomen rijpe hersenvruchten, de slotsom van uitgebreide en moeijelijke nasporingen, vóór 's mans 35ste jaar verschenen zijn; dat zij, als ware het, slechts bijwerk, slechts uitspanning en verpoozing waren van gewigtige ambtsbezigheden; dat deze laatste (eerst als Lector, daarna als Hoogleeraar in de Godgeleerde Wetenschappen, en vervolgens in de fraaije Letteren en bespiegelende Wijsbegeerte, vooral ook in de Geschiedenis) een zeer ruim veld der menschelijke kennis omvatteden, en hij in die alle nogtans met de grootste toejuiching onderwijs gaf, en zijne leerlingen met lust en liefde voor de letteren wist te bezielen, hen aan zijne tong te boeijen, en hun smaak voor echte humaniteit in te boezemen: dan staat men versteld over zoo veel, in zoo korten tijd verrigt, en verbeeldt zich natuurlijk, dat borger een Geleerde was, die alleen op zijne boekenkamer woonde, en zich slechts weinig in den gezelligen omgang vertoonen kon. Doch hoe zeer heeft de ondervinding dit denkbeeld weêrlegd! Borger was de gezelligste, de aardigste, de geestigste en vrolijkste man in gezelschap; allen, die hem gekend hebben, oud en jong, geleerd en ongeleerd, mannen en vrouwen, getuigen zulks. Hij had volstrekt niet den trots, of
den toon der veelweterij (gelijk de Eerw. roemer in zijne Leerrede ook zeer wel opmerkt); hij zocht zijne kundigheden niet uit te kramen, of het pas gaf of niet, maar wist over onverschillige onderwerpen zoo goed, en beter meê te praten dan menig ander, hoewel zoutelooze taal hem vreesselijk tegen de borst was. Want er vloeide bij hem eene onuitputtelijke ader van oorspronkelijk vernuft, die in ieder gezelschap welkom was, allen in eene vrolijke stemming bragt, zonder iemand te beleedigen, en waar zich Attische scherts bij Nederlandsche rondborstigheid voegde. Ver-
{==661==} {>>pagina-aanduiding<<}
re verwijderd van al wat uitsluitend en bekrompen was, beminde en beoefende hij ook de vaderlandsche letterkunde met ijver en lust: zijne Leerredenen mogen getuigen, hoe zeer hij de Hollandsche taal aan overreding wist dienstbaar te maken, en hare kracht ten toon te spreiden; zijne Gedichten, hoe zeer hij in staat was, hare schoonheden uit te drukken. Vondel beminde hij bovenal, en had hem tot model genomen, in zooverre hij modellen volgde. Het is merkwaardig, en getuigt van borger's fijn gevoel voor het gepaste, dat hij, die zich de Latijnsche taal zoo door en door had eigen gemaakt, die in de Latijnsche letterkunde woonde, en die tevens gevoelig, krachtig, oorspronkelijk Dichter was, zooverre wij weten, nimmer een Latijnsch vers heeft gemaakt. Misschien dacht hij, dat de uitstorting van het volle hart in de moedertaal moest geschieden; dat vreemde toonen, hoe gemeenzaam ook, alleen geschikt zijn om er kunststukjes mede te doen, niet om het verheven doel der echte Poëzij daarmede te bereiken. - Bij al deze eigenschappen van den geest had borger een voortreffelijk hart. Hij was een goed Zoon, een teeder
Echtgenoot en Vader (*). Hij was een liefhebbend en hartelijk Vriend; een nuttig lid der Maatschappij, ook in zulke betrekkingen, die vreemd waren aan zijn vak; een vijand van alle gemaaktheid en valschheid; een goed Christen, en verdediger der Openbaring (†); in het kort, een edel Mensch. Zacht ruste zijn gebeente! De algemeene deelneming, de rouw over zijn gemis moeten zijnen verheerlijkten Geest - indien

{==662==} {>>pagina-aanduiding<<}
deze daarvan kennis drage - gewis eene aangename gewaarwording verschaffen: want Liefde blijft, ook in dat betere leven; en het is zoet, zich bemind en beweend te zien. Het verheugt ons, dat de Eerw. roemer, hoewel van een ander Christelijk Kerkgenootschap, dat der Remonstranten, nogtans overal van borger als Broeder spreekt, in het openbaar zijne Leerredenen prijst, en plaatsen daaruit aanhaalt. Maar borger was ook zoo liberaal, dat hij elk, die slechts Christelijke beginselen huldigde, moest voldoen. Alleen duisterlingen konden hem lasteren; doch deze laster is nog vóór zijn' dood in het niet verdwenen. Thans is hij weggerukt, wel in den bloei van zijn leven, in de vaag zijner krachten, maar zekerlijk om tot een' hoogeren, meer uitgebreiden werkkring, waarvoor hij reeds vatbaar was, te worden overgebragt; terwijl hij nu, zoo als göthe van schiller zegt, in de gedachtenis der menschen leeft in eeuwige jeugd, en zijne herinnering voor altijd ontheven is van de gebreken des ouderdoms, die den mensch zich zelven doen overleven.





Tiental Bijbeloefeningen in Leerredenen, door Jodocus Heringa, E.Z. Te Amsterdam, bij J. van der Hey en J. Aarinksen. In gr. 8vo. XVIII en 279 Bl. f 2-16-:

Professor heringa levert, in de Voorrede tot dit tiental Bijbeloefeningen, aan Leeraren van het Evangelie, inzonderheid aan de jongeren in die betrekking, kostelijke raadgevingen, hoe de Bijbeloefeningen te meesten nutte in te rigten; en wij wenschen reeds hierom, dat deze bundel in handen van alle, nog min bedrevene in het predikwerk althans, zijn en komen moge. - Evenwel zouden deze door hem uitgegevene geene modellen zijn; anders hadde zijn Hooggel. zich op meerdere verscheidenheid toegelegd. Zijn oogmerk was meer, om beden-
{==663==} {>>pagina-aanduiding<<}
kingen te gemoet te komen, welke tegen de Bijbeloefeningen gemaakt worden in sommige aanzienlijke en achtingwaardige Gemeenten. Sommige gemeenteleden, b.v., zouden zich niet kunnen gewennen aan den nieuwen vorm, welken zij meenen, dat van Bijbeloefeningen onafscheidelijk is. In zulke Gemeenten, waar dit het geval mogt zijn, zoude heringa aan de Leeraren raden, zoo veel doenlijk is, hunne Bijbeloefeningen als gewone Leerredenen in te kleeden; en om aan te wijzen, dat dit gevoegelijk geschieden kan, ook met onderscheidene soorten van onderwerpen, biedt de Hoogl. deze Bijbeloefeningen in Leerredenen den lezer aan. Zij zijn: I. Eene herhaalde verzekering van Gods gunst en bescherming, en van een talrijk nakroost, aan Abram gedaan, en door een zinnelijk teeken bevestigd; gen. XV. II. Het gebeurde tusschen Abram, Saraï en Hagar, vóór en bij de geboorte van Ismaël, onder Gods weldadig bestier; gen. XVI. III. De togt der Israëlieten naar en door de Roode Zee, en het omkomen van Farao en zijn leger in dezelve; exod. XIV. IV. Het voorgevallene tusschen Ruth en Boas, ter voorbereiding
van hun pligthuwelijk; naar ruth III. V. De aanvang der rede van Elihu, tot Job en diens onbillijke beoordeelaars gerigt; job XXXII en XXXIII. VI. De verordening van Gods Zoon tot Koning der Wereld; ps. II. VII. De lofspraak, met welke Joannes den Zaligmaker aanprijst, in het begin van zijn Evangelie; jo. I:1-18. VIII. Eene twistrede tusschen Jezus en de Farizeërs, betreffende de geloofwaardigheid van zijne getuigenis aangaande zich zelven, en des Heilands vermaningen aan hen, die Hem geloofden; jo. VIII:12-32. IX. De twistrede, gevoerd door den Heiland tegen de Farizeërs, welke zich op hunne vrijheid en afkomst van Abraham beroemden, met de gevolgen van dezelve; jo. VIII:33-59. X. De verpligting der Christenen tot een deugdzaam leven, uit hoofde van Gods genade aan hen bewezen, en van hunne betrekking op Christus, met wien zij gestorven en opgewekt zijn; rom. VI.

{==664==} {>>pagina-aanduiding<<}

Des Hoogleeraars eenvoudige voordragt en gemoedelijke ernst zullen, vertrouwen wij, ook in deze Leerredenen doel treffen.





Praktikale Oefeningen, naar aanleiding van den Heidelbergschen Cathechismus, door J.W.V... Boom, Lidmaat der Hervormde Gemeente te Schiedam. Gedrukt, voor rekening van den Autheur, te Rotterdam, bij N. Cornel. 1819. In gr. 8vo. XI en 371 Bl. f 2-:-:

Wij hebben er niets tegen, dat de Schrijver zich zelven houdt voor een blind en tot alles goeds onbekwaam Adamskind, hetgene ook door dit zijn werk niet wordt wedersproken; dat hij er ook zijne Lezers voor houdt, is een gevolg van zijne blind en onbekwaamheid, hetwelk wij hem ook niet eens zoo kwalijk nemen, maar dat ons ook verschoont van aan hem, tot zijne verlichting en verbetering, aanmerkingen mede te deelen. Wat zouden die bij hem gelden? Hoe zoude hij met dezelve zijn voordeel kunnen doen? Dat de Boekhandelaar cornel, van wiens pers, ja, ook menig regt stichtelijk stukje van het Nederlandsch Zendelinggenootschap in het licht verscheen, zich tot de uitgave van dit ellendig knoeiwerk, dat daardoor misschien in handen van sommige vrome zielen komt, geleend heeft, verstrekt hem, in het oog van alle vrienden eener verlichte Godsvrucht, tot geene groote eere. Maar, wat zullen wij zeggen? Geen woord meer. Tot onze blijdschap staat voor dit boek geene Kerkelijke goedkeuring. De Schiedammer is ook al te bijsterzinnig, om zelfs eenigermate Bijbelsch- of Kathechismus-regtzinnig te kunnen meêpraten. Het beste van zijn geschrijf is, dat men het - niet verstaan kan. - Ach!



{==665==} {>>pagina-aanduiding<<}

De verpligting van Neerlands Jongelingschap tot eene gewillige gehoorzaamheid aan de Koninglijke Burgerlijke Wet van Oproeping tot den Nationalen Militairen Dienst. Afgeleid uit de Staatsmaxime van het Koningrijk van God. Matth. XXII:37. Door J.F. Dinckgreve, A.L.M. Phil. Doct. en Emer. Pred. te Bourtange; onder de Zinspreuk: Gij zult God meer gehoorzamen dan de Menschen. Te Winschoten, bij H.V. Huisingh. 1819. In gr. 8vo. 52 Bl. f :-9-:

Al werd het vonnis: wanneer gij dit boeksken zult gelezen hebben, zoo werp het in de rivier Phrat! wel eens door den Recensent, luimiger gedachtenis, te pas gebragt, aan dit geschrift algemeen en letterlijk uitgevoerd, zoo zou er de komenijswinkel, naar ons oordeel, toch weinig bij verliezen. Wij althans hebben het niet doorlezen, en schromen echter niet, de beurs van den Heer huisingh, den Uitgever, en de oogen van den bejaarden Schrijver, maar vooral het Vaderland hartelijk te beklagen, indien het zijne bescherming van zoodanigen tyrtaeus moet wachten. Verre zij het van ons, den Grijsaard, die blijk geeft van edele gevoelens en belangrijke kundigheden, nutteloos te willen grieven. Maar de schrijfjeukte, door ongewone ledigheid aangezet, en door goede meening en dankbaarheid, in eigen oog, ten volle geregtvaardigd, is eene kwaal, welke voor zachte middelen niet altijd staat. En waarlijk, wij beven voor den goeden man, zoo hij misschien in harde handen viel, en het brandijzer der satire, in vollen gloed, tegen hem werd aangewend. Wat hapert er dan zoo grootelijks aan het werkje? zal men misschien zeggen. Alles, indien het den lezer uitlokken, hem overtuigen, hem, tot het beoogde doel, moet wegslepen. Wij willen, trouwens, van de zaken geen

{==666==} {>>pagina-aanduiding<<}
woord spreken; de vorm deugt niet, en bij een stukje van dezen aard geldt gewis het Fransche gezegde: La forme emporte le fonds.
Den titel ziet men hierboven. Dan volgen een langer en een korter motto: het eerste geschikt, om ons te bewegen, op oud Rome's voorbeeld, allen boer en soldaat te worden; het tweede, om het wapendragen, met geen minder gezag, dan dat des gouvernements van berlijn, als Godsdienst te leeren beschouwen. Vervolgens vinden wij eene opdragt aan Z.M. van omtrent vijf bladzijden; een voorberigt, met deszelfs naschrift, van vijftien; eindelijk de verhandeling zelve, achter al deze voorwerken tot aan de tanden toe verschanst, zeven en twintig, en dus even zoo veel als de rest beslaande, wanneer wij tot het laatste nog een versje rekenen, dat zoo wat achteraan komt hinken.
Men vindt in deze verzameling een aantal drukfouten, vooral, dat jammer is, in de geleerde Latijnsche aanhalingen, schoon men ze in ons exemplaar met de pen heeft zoeken te herstellen.
En nu een staal! Doch wij zullen er niet om zoeken. Het begin is ons voldoende.
‘Ieder mensch, elk Individu, moet, - is verpligt, verschuldigd, om Gods wil, om zijns zelfs wil, om, ter bevordering van zijn eigen welzijn, om zijne eigene volmaaktheid en gelukzaligheid te bevorderen, en tot den hoogst mogelijken trap, eindeloos te doen klimmen, en in eeuwigheid te vermeerderen, zijne Naasten, zijne medemenschen, elk Individu, elken mensch, alle Individus, alle menschen, die tot het groote huisgezin, tot de Oëconomie, waarvan God, de Vader is, en tot welke ieder mensch, en alle menschen, als zijne kinderen behooren, en onderling te zamen één groot Huisgezin uitmaken, lief te hebben; niet slechts gedurende het tijdvak dezer menschelijke Oëconomie, in dit leven hier op aarde; maar ook na de voleindiging van hetzelve, in een volgend tijdvak, waaraan geen einde komen zal.’

{==667==} {>>pagina-aanduiding<<}

Zie! op zulk eene taal moet immers elk Jongeling, des vermaand, terstond te wapen vliegen, om zijne Naasten, zijne medemenschen, elk Individu, elken mensch, alle Individus, alle menschen, uit loutere liefde, dood te slaan; en de antoninussen, trajanussen en titussen van onzen tijd - amores et deliciae generis humani, gelijk zijn Eerw. Ruslands, Oostenrijks, Pruissens en Engelands Vorsten noemt - zullen voor geene stilzitters, als hommels in den bijenkorf, behoeven te vreezen!





Staat- en Handelkundige Beschouwing van het Koloniaal Systema in Frankrijk, met een Tafereel der Technologische Benaming van alle de Koloniale en Commercieele Etablissementen der Europeanen in de andere Werelddeelen. Door D. van Hogendorp. Uit het Fransch vertaald. Te Amsterdam, bij H. van Kesteren en Zoon. In gr. 8vo. f 1-16-:

Wij hebben het verslag van dit boekje een weinig lang verzuimd; doch beter laat dan nooit. De Schrijver is de genoegzaam, vooral te Hamburg, bekende Fransche Generaal hogendorp, van wiens daden wij niets zullen zeggen, daar Europa ze kent; maar wij hadden toch wel gewenscht, dat de Schrijver zelf, in zijne Voorrede, waar hij zoo luid de dankbaarheid der Natie voor een' verdienstelijken Burger inroept, die daden een weinig meer in het oog hadde gehouden. Doch beschouwen wij liever zijn werk. De Heer d. van hogendorp, in zijne jeugd langen tijd in de Oostindiën doorgebragt hebbende, heeft aldaar de gebreken van het stelsel van monopolie en uitsluitende handelmaatschappijen, vooral die van het Nederlandsche bewind, leeren kennen, en vleit zich, de hoofdaanleiding tot afschaffing van dat stelsel te hebben gegeven. Thans (of liever bij het opstellen van dit stukje; want wij vermee-
{==668==} {>>pagina-aanduiding<<}
nen, dat hij zich sedert naar Brazilië begeven heeft) in Frankrijk gevestigd, tracht hij te betoogen, dat het Koloniale stelsel van dat land door de omstandigheden onbruikbaar geworden is, na het verlies van St. Domingo niet genoeg voortbrengselen meer oplevert, eene jaarlijksche nadeelige handelbalans voortbrengt, en dus door een nieuw moet worden vervangen. Hij begint, met de benaming van Volkplantingen, of Koloniën, voor alle etablissementen der Nederlanders in andere werelddeelen (waarvoor wij niet eens een woord hebben) ongeschikt te keuren, en verdeelt al die bezittingen dus: 1.) in eigenlijk gezegde Volkplantingen, welke of geheel (zoo als Kanada, de Kanarische eilanden enz.)
of met inboorlingen gemengd (zoo als Spaansch-Amerika) of met slaven (gelijk Westindië) uit Europa bevolkt zijn; 2.) handelsetablissementen en faktorijen, hetzij versterkt of onversterkt, gelijk de forten op de kust van Guinea, in Malabar, Coromandel, op verscheidene Oostindische eilanden, en Canton in China, alleen tot bevordering of beveiliging des handels; en eindelijk 3.) grondeigendommen, waar de bevolking aan de veroverende Natie vreemd is gebleven, en slechts tot hare oogmerken dient, gelijk de Engelsch-Oostindische bezittingen en Neêrlands Indië. (In zekeren zin komt het ons ook voor, dat ook Spaansch-Amerika hiertoe behoort.) Hiervan geeft de Schrijver een Tafereel, waarop echter verkeerdelijk Cochin, en zelfs Negapatnam, dat reeds in 1783 is afgestaan, nog tot de Nederlandsche bezittingen gerekend worden. De Schrijver betoogt vervolgens het belang dier onderscheidene Europesche etablissementen voor het Moederland, en zegt, dat de uitsluitende handel van Maatschappijen, schoon in vroegere tijden zeer doelmatig en voordeelig, thans zeer verderfelijk is, blijkens den ondergang van al die Maatschappijen, uitgezonderd de Engelsche (die echter geheel van aard is veranderd, en den vrijen handel naar de Oostindiën geenszins meer uitsluit) en de Nederlandsche Maatschappij van den theehandel naar China, (die echter ook sedert vernie-
{==669==} {>>pagina-aanduiding<<}
tigd is.) Hij oordeelt zeer ongunstig over het bestuur der Ned. O.I. Comp. in hare bezittingen, als waar zij grondergendom, tegen alle regelen van staatkunde, als eene
faktorij wilde behandelen (waarbij wij echter den Lezer raden, ook de zeer bondige aanmerkingen van den Generaal van den bosch, in deszelfs werk over de Nederlandsche Bezittingen, ten voordeele van dat bestuur, te vergelijken); beweert, dat de afschaffing des slavenhandels die der slavernij, en deze den val aller Volkplantingen met slaven moet naar zich slepen; komt dan bepaaldelijk op Frankrijk, welks zeemagt niet meer onder hetzelfde bestuur met dat der Koloniën behoort te staan; terwijl die Koloniën, welke hetzelve thans nog bezit, ongenoegzaam zijn tot vervulling der behoeften, veel minder tot buitenlandsche verzending: hij toont met zeer veel grond, dat faktorijen, vooral versterkte faktorijen, thans even nutteloos zijn in Indië, waar de Engelschen volstrekt meester zijn, als in Engeland zelf; en dat dus, wanneer Frankrijk eene Koloniale magt wil blijven, (gelijk het blijven moet, wil het tevens zijnen handel en eene zeemagt staande houden) zijn geheele Koloniale stelsel moet veranderen. Hiertoe zijn slechts twee middelen; vergrooting of vermeerderde bloei der thans bestaande Volkplantingen, of oprigting van nieuwe. Tot het eerste is geene kans, daar de grond der Westindische eilanden bepaald, de slavenhandel afgeschaft is, en er gebrek heerscht aan geld en aan handen. De eerste zwarigheid bestaat wel niet in Fransch-Guyana en den Senegal (op het vasteland), maar in volle kracht de drie laatste. Uit Indië kan men sedert de alleenheersching der Britten geen heil meer verwachten. Er schiet dus niets over, dan het oprigten van nieuwe etablissementen; en hiertoe staan weder drie wegen open: aanlegging van geheel nieuwe, onbevolkte Koloniën, of
verovering van reeds beschaafde landen tot het verkrijgen van grondeigendom, of vreedzame overeenkomst met halfbeschaafde eilanders tot het aanleggen van gemengde volkplantingen. Het eerste zou

{==670==} {>>pagina-aanduiding<<}
te veel kosten, en toch te niet loopen, door de onmogelijkheid voor Europeërs, om den arbeid in de heete luchtstreek (de vruchtbaarste tot het aanwinnen van kostbare voortbrengselen) te verrigten; het tweede zou onzedelijk, gevaarlijk, kostbaar, en mede zeer onzeker zijn; er schiet dus alleen het derde over, waarvoor de Schrijver zekere regelen en beginselen aan de hand geeft. Maar welk land of eiland zou daartoe wel het geschiktste wezen? De Schrijver loopt de vier vreemde Werelddeelen door, en toont, dat alles of reeds bezet, of ongeschikt tot het oogmerk is, (behalve misschien de Westkust van Afrika, doch ook slechts gedeeltelijk) en dat alleen het eiland Madagascar alle vereischten tot dat einde vereenigt, tot welks Kolonisatie hij dus den raad geeft, wederleggende eindelijk de tegenwerpingen, die tegen zijn stelsel gemaakt kunnen worden, en beschrijft tot dat einde Madagascar als een bij uitstek vruchtbaar, en door zachte, voor beschaving vatbare, eilanders bevolkt; hij geeft eindelijk den raad, den handel van Frankrijk op Indië volkomen vrij te stellen; doch niet dien op China, welke aan eene Maatschappij moest worden toevertrouwd. Wij vreezen, dat de uitvoering van dit ontwerp op de moeijelijkheden, den aard der inlanders, en den Engelschen handelsnijd, (ten onzen aanzien zoo stellig gebleken) schipbreuk zou lijden.
De Vertaling is hier en daar stootend, en vol Gallicismen.





Gedichten van R.H. van Someren. Gedrukt voor Rekening van den Dichter. Te Haarlem, bij F. Bohn. 1819. In gr. 8vo. VIII, 196 Bl. f 3-12-:


Antwerpschen Almanach van Nut en Vermaek voór het Jaer 1820; doór het Antwerpsch Tael- en Dichtlievend Genoótschap, onder de Zin-spreuk: Tot Nut der Jeugd. Zesde Jaer. Utile Dulci. Hor. T'Antwerpen, bij Ancelle. In kl. 8vo. XVI, 91 Bl. f :-16-:

Wonderlijke combinatie! niet waar, geleerde - wij meenen

{==671==} {>>pagina-aanduiding<<}
geëerde Lezers? - ‘Ja wel wonderlijk!’ - Eilieve, geduld! Schijn bedriegt, en het vlugge oordeel is dikwerf hinkende bevonden. - ‘Maar hoe! Een prodact van de Zuidelijke en Noordelijke drukpers, een' bundel Gedichten en een' Almanak, bij elkander te zetten?’ - Nu ja! Is dat nu niet broederlijk? Maar, om de waarheid te zeggen, daarom was het juist niet. - ‘Maar waarom dan?’ - Eilieve, geduld!
Onder de voorstanders der vaderlandsche taal in het voormalig België dient in de eerste plaats genoemd en geroemd te worden j.f. willems, Archivarius te Antwerpen; een man, door taal-, dicht-, toon- en oudheidkunde niet alleen, maar ook door zachte en hulpvaardige zeden te roemen. Deze en andere Antwerpenaars met vaderlandsche harten zijn leden van een Genootschap tot Nut der Jeugd, dat geene poging spaart, om kunde en smaak voor Nederlandsche letteren te bevorderen, ja, wat meer is, verbeterd onderwijs voor te staan. Met vreugde vernemen wij, dat dit Genootschap, de uitgever van dezen Almanak, dezer dagen als Koninklijk is geïnstalleerd geworden, en te regt; het houdt den Koninklijken weg, namelijk dien van zich zelf niet te verzaken, vaderlandsche taal te handhaven, de harten van alle weldenkenden te winnen door zacht beleid, zaken door menschen te verbinden, en alzoo alle reéle oneenigheid op te lossen in personele harmonie. Dit Genootschap heeft, blijkens dezen Almanach, of, gelijk een tweede titel te kennen geeft, Mengel-werken in rijm en onrijm enz., bekwame lieden, binnen en buitenzeden onder zich. Onder de binnenleden is voorzeker de Heer willems de eerste; men leze slechts den aanhef van het dichtstuk Het Huwelyksheyl, in dezen bundel voorkomende:

Zalig is my 't huwelyk. 
'K ben gelukkig doór myn Gade. 
Doór myn' kind'ren ben ik ryk. 
'K zing den wellust daer 'k in bade, 
'K zing de vreugden van den Echt: 
Myn' gezangen zyn opregt. 

{==672==} {>>pagina-aanduiding<<}

'K wil den geestdrift die my leyd 
In myn veêrzen overgieten. 
'K wil een' traen van tederheyd 
Uyt het oog van hen doen vlieten 
Die gevoelen wat ik voel: 
Tref ik dit, ik tref myn doel. 
 
Kom, myn dierbre! u eerst gekust! 
Eerst u in myn' arm gehangen, 
En dan, vlytig en met lust, 
Myne dichttaek aengevangen. 
O, gy zyt myn' Muse, gy, 
Want uw oog begeestert my! 
 
Zalig is den echteband; 
De Almagt heéft hem zelf gestrengeld 
Heéft de vrouw den man verpand 
En hun beyder Zyn verengeld, 
Doór den zegen van zijn' hand. 
Zalig is den Echteband. 
 
Adam treurde in Eden's gaerd, 
Schoón de vreugd hem staêg omzweêfde; 
Eenzaem, ydel was hem d'aerd: 
Toen sprak God - en Eva leéfde. 
'T schoonste schepsel was de vrouw, 
'T hoogst geluk was d'echtetrouw. 
 
Ja, de trouw was 't hoogste goed, 
Adam! u van God gegeéven. 
Doór haer zuyvren liefdegloed 
Kreég uw leéven een nieuw leéven. 
In 't volop van haer genot, 
Wierd ge een' Schepper onder God. 
 
Adam! 't heyl van uwen staet, 
('K dank het de Almagt vroeg en spade) 
Smaek ik ook in volle maet, 
In den arm der beste Gade. 
'K vind uw' wellust in haer' schoot 
'K ben uw' Paradys-genoot. 



{==673==} {>>pagina-aanduiding<<}

Wie hier om een begeestert, waarvan hij de kracht en het locale gebruik niet kent, den heerlijken aanleg van een groot Dichter voorbijziet, - tegen hem spreken wij niet; hij is door harmonie, dat is liefde, noch bezield, noch begeesterd; maar allen anderen zeggen wij, dat het ons groot genoegen doet, dat de tweede Klasse des Koninklijken Instituuts getoond heeft den Heer willems te onderscheiden, door hem als haren Correspondent te benoemen. Zijn verdienstelijk werk over de Vlaamsche Dichters doet ons den man van kunde in dit vak kennen; gelijk ook in dezen Almanak, door de Leévens-berigten van Dichters, die te Antwerpen geboóren zyn, bewezen wordt.
Eenen tweeden Dichter van bijzondere verdiensten treffen wij in dezen tijdwijzer aan in m.j. vander maesen, vóór weinigen tijd overleden. Deze brave, zachtgestemde en bekwame man wordt te regt betreurd door zijne vrienden; en inderdaad, het Genootschap verliest veel, zeer veel aan hem, die weleer, zoo wij meenen, Secretaris, laatst Boekbewaarder in hetzelve was. Men oordeele over zijne gevoelens en dichttrant uit deze regels van het gedicht: Hoe lang zal 't dueren?

Treur niet langer, deugdzaem hart, 
Staêg vervuld van rouw en smart, 
Ach! vergeêt die pynlyke ueren!... 
Ziet gy de ondeugd vol geluk, 
Daer gy kwynt doór angst en druk; 
Troost u, want Hoe lang zal 't dueren? 
 
Laet den laster, onbeschroomd, 
Vry vertellen wat hy droomt, 
Zelfs al moest gy 't hard bezueren; 
Hy verwint de waerheyd niet: 
Baert den laster u verdriet, 
Denk gerust: Hoe lang zal 't dueren? - 
 
Laet den vrek, die 't nietig geld 
Boven de eêlste gaeven stelt, 
'T jaeren lang, verrukt, beglueren: 
Eynd'lyk rand de dood hem aen; 
'T geld moet naer een Neéfje gaen, 
Vraegt gy nog: Hoe lang zal 't dueren? 

{==674==} {>>pagina-aanduiding<<}

Waer den Godsdienst triomfeért, 
Word de staetshulk geregeérd 
Van bekwaeme Palinueren. - 
Heylryk is het volk dat God 
Eert en dient; maer als het spot 
Met zyn' Leer - Hoe lang zal 't dueren? 
 
Houd een' vorst den Handel vry, 
Dan zyn veld en sted'ling bly; 
Welvaert vloeyt in huys en schueren; - 
Maer belemmert hy die bron, 
Waer het Ryk uyt putten kon, 
'K vraeg u dan: Hoe lang zal 't dueren? 
 
Ed'le Liefde! nooyt gesmaekt 
Dan als 't hart voór immer blaekt, 
Koopen kan m' u niet, noch hueren!... 
Wulpsch vermaek, bezorgd voór goud, 
Laet niet slegts de harten koud, 
Maer, helaes! Hoe lang zal 't dueren? 
 
Waere, doch verheven' tael, 
Zonder yd'len woórdenprael, 
Kan alleen het hart aenvueren: 
Valsche, drooge tael verveélt; 
Hem, die slegt met woórden speélt, 
Vraegt men haest: Hoe lang zal 't dueren? 
 
Drama-schryvers! die uw' held, 
Tot het pleégen van geweld, 
Leyd langs de yslykste avontueren, 
Gy verdriet my; - maer niet ligt 
Als Molière al lachend stigt, 
Klaeg ik van: Hoe lang zal 't dueren? 
 
Hy die nooyt krakeel verwekt, 
Nooyt zyns naestens eer bevlekt, 
Word bemind van zyn' gebueren, 
Ja, van gantsch de stad; - maer hy... 
- Doch ik voeg hier niets meer by, 
Eer men vraegt: Hoe lang zal 't dueren? 



{==675==} {>>pagina-aanduiding<<}

Men vindt ook van dezen vander maesen hier eenige fraaije Fransche verzen. Behalve deze, levert alhier niet onbelangrijke dichterlijke bijdragen in de moederspraak het Antwerpsche lid j.b. stips, om hier van anderen, die wij op de lijst der leden vóór den Almanak niet gevonden hebben, te zwijgen.
De Fransche prozastukjes, geteekend j.d., vonden wij van weinig belang, en ook niet gepast. In gebonden' stijl moge dan nog het Fransch in eene dergelijke verzameling geduld worden, in ongebonden' stijl moest het geweerd zijn, bovenal wanneer het, gelijk in deze van j.d., weinig belangrijk is, en de ware harmonie geenszins bevordert. (Wij treden liever thans in geene bijzonderheden.)
Niet alleen de binnen-, maar ook de buitenleden, waaronder mannen van naam uit de Noordelijke gewesten, hebben bijdragen geleverd; zoo als de Heeren tollens en immerzeel. Niemand, echter, van de binnen- of buitenleden heeft eene zoo doelmatige en voortreffelijke bijdrage gegeven als de Rotterdamsche Dichter r.h. van someren, wiens bundel wij daarom tegelijk met dezen Almanak hebben aangekondigd; ja, hoe veel fraais er ook in de afzonderlijke verzameling van gemelden Heer zij, geen gedicht trof ons als het volgende in den Almanak, Aan de Noord en Zuid Nederlanders! hetwelk wij, om vele redenen, geheel overnemen.

Broeders! komt, de borst aan een; 
De armen in elkaar gestrengeld! 
Broeders! land en lotgemeen, 
Al uw wenschen zaamgemengeld! 
Gul en goed den vriendschapsband 
Naauw gevlochten om elkander, 
En in 't eigen vaderland 
Ons versmolten de een met d'ander, 
En tot zuiver zielakkoord 
Ons vereend uit Zuid en Noord! 
 
Zou belang van 't ééne deel, 
'T waar belang van 't ander krenken? 
Zou de heilbron van 't geheel, 
Enklen slechts met zegen drenken? 
Neen; - 't belang van Noord en Zuid, 

{==676==} {>>pagina-aanduiding<<}

Loopt in 't eigen punt te zamen; 
'T is een cirkel die zich sluit, 
Schoon hy afwykt in de namen; 
'T is een t'zaamgestroomde vloed, 
Dien geen dam meer scheiden moet. 
 
Of zou andre val van spraak, 
De eigen taalbezitters deelen? 
Vreemde klank, met meer vermaak, 
Zoeter, inlandsche ooren strelen? 
Zou een Belg zyn afkomst waard, 
Eigen taal met afkeer hooren? 
Neen, - zóó laag, zóó snood van aart 
Word geen ware Belg geboren. 
Zulk een vuile zwarte blaam 
Kleefde nooit op Neêrlands naam. 
 
Laat dan razen dol van wrok, 
'T wankroost van onze eigen moeder, 
Hunkren naar 't verbroken jok 
Van een beul in schyn van broeder, 
Schimp' het vry op d'ouderschat 
Echte zonen dier en waardig; 
Neêrland, op dat Erfgoed prat 
Blyft voor zyn behoud strydvaardig; 
Met de Pen en met het staal 
Waakt het voor de moedertaal. 
 
Ja, die taal, zoo ryk en zoet 
Om er 't hart in uittegieten, 
Is van 't erflyk oudergoed, 
'T best dat zy ons agterlieten. 
'K zag een vyand, gram en snood, 
Jaren lang hun erf verdrukken: 
Maar, dat edel taalkleinood 
Kon hy nooit hun kroost ontrukken. 
Voor wat pronk van blinkend kaf, 
Stond het nooit een parel af. 
 
O! die parel fraai genet 
Door de kenners van haar waarde, 
Word, met vorstlyk goud omzet, 
Binnen kort de Lust der aarde. 

{==677==} {>>pagina-aanduiding<<}

Afgespoeld van 't vreemde slyk 
Toont ze ons Lulofs (*) in haar glorie; 
Willems zet haar glans te pryk 
In het licht der Landhistorie, 
En zoo wel uit Zuid als Noord 
Stygt haar lof op één akkoord. 
 
Broeders, te éénen stond geteeld, 
Te ééner tyd met smart gedragen, 
In het uur der Moederweeld', 
Van denzelfden band ontslagen, 
Uit dezelfde volle bron 
Aan twee sprongen mild gevoedsterd 
En zoo teêr een Moeder 't kon 
Door haar hand gelyk gekoesterd, 
Zaam gekweekt en zaam gestreeld.... 
Noord en Zuid! zie daar uw beeld. 
 
Maar als zulk een tweelingpaar 
Wreed gescheiden door hun hoeders, 
Na verloop van menig jaar, 
Zich herzien als dierbre broeders, 
Als van ver tot één gevoerd 
In elkanders wagtende armen 
Zy zich dan verheugd, geroerd 
Aan elkanders borst verwarmen.... 
'K vind dan in dit schoon tafreel, 
Neêrland! thans, uw beeld geheel. 
 
Och! wen breekt die dag eens aan, 
Dat de naam van Noord en Zuiden, 
Door het nakroost onverstaan, 
Vreemd het zal in de ooren luiden? 
Als op eigen adel fier 
En door eendracht groot van krachten, 
Neêrland's Maagd met konings zwier 
Zich weer plaatst by de eerste magten 

{==678==} {>>pagina-aanduiding<<}

En van Y en Maas en Scheld 
Weer der zeeën wetten stelt! 
 
Daarom, Belgen! 't hart aan één! 
De armen in elkaar gestrengeld! 
Allen, land en lotgemeen, 
Aller wenschen zaamgemengeld 
Gul en goed den Broederband 
Naauwgevlochten om elkander 
En door heel het vaderland 
Ons versmolten, de een met d'ander 
En met nooit te breken koord 
Vastgeschakeld Zuid en Noord! 


Waarlijk, er is veel schoons in dit gedicht. Trouwens, de poëzij van den Heer van someren verdient in het algemeen aanbeveling, niet alleen wegens dichterlijke, maar ook regt vaderlandsche denkbeelden; hetgene wij, uit plaatsgebrek, in een volgend Nommer, bij het beschouwen van zijnen dichtbundel, nader zullen trachten te staven.


Eenige Gezangen, ten dienste van onderscheidene Godsdienstige Zanggezelschappen, door F.H. Vos, Schoenmakersgezel te Garnwerd (Provincie Groningen.) Uitgegeven door het Zanggezelschap, hebbende tot zinspreuk: Een onderlinge oefening in toon- en maatgezang, Ter noodige verbetering van 't stichtlijk Kerkgezang. Te Groningen, bij R. van Groenenbergh. 1819. In gr. 8vo. 28 Bl. f :-5-8

Men vermoedt ligt, waarom bij den naam des Schrijvers ook zijn stand, op den titel, wordt uitgedrukt. Het doel en de geest van dit stukje is zeer goed. Voor misstappen in de spelling behoefde vos ook zoo zeer geene verschooning te verzoeken. Wat de poëtische waarde betreft, eenige regels uitgenomen, aan welke het blijkt, dat vos, onder goede teregtwijzing, en met de lezing van goede Poëzij, verder te brengen zij, vindt men hier niet veel meer, dan eeni-
{==679==} {>>pagina-aanduiding<<}
ge stichtelijke en waarlijk vrome gedachten vrij wel berijmd. Niet altijd, echter. Vooral maakt hij telkens, even als in de zinspreuk van het Gezelschap, de e lang, en bekreunt zich niet om de zamensmelting van twee klinkers; daarom lezen wij: ‘een prachtige een deftige vertooning. Door smeltende en teederlijke klanken. Daar hij het volgende al juichend spreekt;’ en zoo is het gedurig weder. Had hij dit kunnen vermijden, zijne verzen hadden zich dan toch beter laten lezen. Lam is ook deze versmaat: Dat onze toon de vlijt beloon dier waardige voorgangers! Wij willen echter vos niet toeroepen: ‘Schoenmaker! houd u bij uwe leest!’ alsof wij hem ontraden wilden, om voort te gaan, op zijne wijze, godsdienstig nut te stichten; dit schijnt de man te zoeken, en den Godsdienstleeraar niet tegen, maar in de hand te willen werken. Hij zal dan ook wel naar goede aanwijzingen hooren willen, en zelf goeden raad zoeken. Zoo wij ons niet in hem bedriegen, ware het te wenschen, dat men zijnen geest, in de zoogenoemde vrome Gezelschappen, wat meer aantroffe. Men overtuige zich hiervan uit dit stukje zelf. Een zesthalf is het wel waard.


Eugenia, of het Leven in Geloof en in Liefde. Naar het Hoogduitsch van F.P. Wilmsen, Predikant te Berlijn. Te Amsterdam, bij ten Brink en de Vries. 1820. In gr. 8vo. 474 Bl. f 3-15-:

Als een bijzonder voorregt van den tegenwoordigen tijd mogen wij het aanmerken, dat vele geschriften, veel meer dan wel te voren, den stempel dragen van ware Godsdienstigheid, waarbij het gemoed der lezers en lezeressen met heilige gezindheden vervuld en tot de edelste neigingen en handelingen ontvonkt wordt. Hoe vele Romans leverden ons niet de laatstverloopene vijf en twintig jaren, waarin laffe, onzinnige, ongeloofelijke en ongerijmde verzieringen de jeugd in eene denkbeeldige wereld verplaatsten zonder eenig zuiver doel of nut, en meer dienden om de verbeelding te prikkelen, onvergenoegd te maken met den stand, dien zij in dit leven vervullen moet, en, door wezenlijke misleiding van verstand

{==680==} {>>pagina-aanduiding<<}
en hart, tot buitensporigheid te voeren! Thans ademt, in vele opzigten, een reiner geest. Men schetst tooneelen uit de wereld, zoo als zij bestaat; men wijzigt dezelve tot een zuiverder doel; men schildert den mensch, zoo als hij kan en moet leven, om aan al zijne verpligtingen op deze aarde te voldoen; en menigmaal zijn de schilderijen met zulke tinten van echt godsdienstig en christelijk gevoel opgeluisterd dat zij personen en handelingen in een beminnelijk licht doen voorkomen, waarin achting voor menschenwaarde en voor de deugd de prijswaardigste voornemens en besluiten vormt, den rampspoed lenigt, en het vertrouwen op den Algoeden bevestigt. Het zijn die schriften vooral, waarin de waardigste standen der maatschappij van de aangenaamste en nuttigste zijde worden voorgesteld, die, daar zij, Gode zij dank! als zoodanig nog in werking zijn, ons den leeftijd doen zegenen, waarin het ons gebeuren mag, dezelve te aanschouwen, en ons, met een blij vooruitzigt, te verheugen over den zedelijken gunstigen invloed, dien zoodanige tafereelen op het niet geheel verbasterd gemoed gewisselijk moeten te weeg brengen. Onder deze standen behooren die van Christenleeraar en van Opvoeder der Jeugd, welke, zoodra zij aan hunne ware bestemming voldoen, onder de gezegendste middelen moeten gerekend worden, om het volgende geslacht tot betere inzigten en handelingen op te leiden.
Met wezenlijke blijdschap stellen wij het ons ten pligt, om het alhier aangekondigd boek allerwegen aan te bevelen. Eugenia is de dochter van Vredenberg, den Heer van het Dorp, door rampspoed ongelukkig, doch naderhand hersteld. Hare moeder geeft haar eene goede opvoeding; doch dezelve wordt voltooid door Selma, de dochter van den zeer waardigen Predikant Eerman, en naderhand door deszelfs treffelijken opvolger, Bunou, die, om hun uitmuntend karakter geacht en bemind, overal vrede stichten en het maatschappelijk geluk bevorderen. De laatstgenoemde overreedt haar, nadat zij bij eene oude nicht tot gezelschap heeft ingewoond, om leermeesteres te worden in eene nieuw opgerigte Meisjes-school, met behulp van andere vriendinnen, en ook van eenen zeer bekwamen Gouverneur, Ewald, die zich alle uit de zuiverste beginselen tot dit gewigtig en nuttig werk verbinden. Eugenia begeeft zich eindelijk met dezen braven man in het huwelijk, doch mag zich slechts drie jaren in dit

{==681==} {>>pagina-aanduiding<<}
geluk verheugen, wanneer zij hem door den dood verliest. Zij vindt haren troost alleen in den Godsdienst en in het dierbaar pand van haren echt, dat zij even zorgvuldig opvoedt, als het evenbeeld van haren huwelijksvriend.
Zoodanig is het eenvoudig beloop van dezen Roman, voor zooveel het hoofdvoorwerp betreft der geschiedenis. Dezelve, echter, is overal doorweven met de verschillende voorvallen van andere personen, die tot Eugenia in betrekking staan, als van hare ouders, haren broeder, hare magen en vriendinnen, die alhier een belangrijk voorkomen hebben, en bijzonderlijk van de Predikanten Eerman, die haar tot lid der kerk aanneemt, en Bunou en Lindendaal, die haar van tijd tot tijd den zorgvuldigsten raad mededeelen. Hare eigene opvoeding, van de eerste kindschheid aan tot op gevorderden leeftijd en eigenen levensstand, haar omgang met hare Selma, hare vereering van den stervenden Eerman, hare beproevingen in verscheidene ongevallen, vooral dan, wanneer zij schandelijk belasterd wordt, of zich in den echt begeven zal; dit alles is uitnemend voorgesteld, altijd gepaard met die zedelijke en godsdienstige strekking, welke hare innerlijke waardij met zich voert en tot opmerking en navolging dringt. De karakters der handelende personen loopen, ondanks het schijnbaar eenzelvige, zeer goed uiteen, zonder overdrijving. Alles, in één woord is Natuur, hoedanig wij ieder tooneel op zich zelf, en alle tafereelen te zamen genomen, van eenen bekwamen Schrijver mogen vorderen. De wenken voor huisselijke en schoolsche opvoeding, voor godsdienstig onderwijs, zonder zich tot de eene of andere kerkelijke gezindheid te bepalen, en tevens voor het echtelijke leven, zijn door het gansche boek henen voortreffelijk, gegeven; en het geheel voldingt des Schrijvers oogmerk, om alhier duidelijk te leeren, dat geen stand of beroep in dit leven inderdaad gelukkig kan zijn zonder de ware Godsdienstigheid des gemoeds, en dat alleen het eerbiedig vertrouwen op Gods aanbiddelijk bestuur geschikt is, om de gewone rampspoeden der wereld te matigen en heldhaftig te overwinnen.
Uit deze korte opgave zullen onze Lezers en Lezeressen van zelve het goedkeurend oordeel opmaken, hetwelk wij over dezen arbeid van den Berlijnschen Leeraar, wilmsen, mogen vellen. Reeds andere veelvuldige geschriften, sommige ook in het Hollandsch vertaald, hadden hem, vooral in

{==682==} {>>pagina-aanduiding<<}
het stuk van opvoeding, eenen gevestigden roem verworven; en van dit tegenwoordige werk kan hij de zaligende bewustheid met zich voeren, dat zijne voordragt onder het lezen niet minder stichten zal, dan hij gewoon is op den predikstoel te doen. Ligtelijk konden wij, ten bewijze, de eene of andere proeve overnemen; doch het boek zelf verdient in aller handen te zijn, en zal alsdan zich zelf genoegzaam aanprijzen. Ook de vertaling is zeer wel geslaagd, daar wij nergens het Duitsche taaleigen of spreekwijzen ontmoetten, maar alles in zijnen eigenaardigen toon en schrijfwijze bewaard blijft. De afdeeling geeft den inhoud op, door de melding der hoofddenkbeelden, die ontwikkeld en behandeld worden, zonder zich aan bepaalde hoofdstukken te verbinden.


Petrarcha en Laura. Geschiedkundig Tafereel, naar het Fransch van Mevrouw de Gravin De Genlis. Te Amsterdam, bij J.C. van Kesteren. 1820. In gr. 8vo. 335 Bl. f 3-:-:

Gelijk zich niet anders verwachten liet van zulk een onderwerp en van zulk eene bekwame hand, dit Tafereel is voortreffelijk, en de vertaling viel in zeer goede handen. De geschiedenis is hier en daar opgesierd, maar op eene waardige wijze; en tegen iedere geschiedkundige misvatting wordt men bij de lezing verzekerd, niet alleen door de melding der Dichteresse, dat zij zich alleen ten opzigte van de schoone laura eene kleine afwijking van de geschiedenis heeft veroorloofd, maar ook door de aanwijzing telkens aan den voet der bladzijden, wat geschiedkundige daadzaak is, en vooral door de teregtwijzende aanteekeningen, achter het werk gevoegd; terwijl hetzelve, uitnemend dichterlijk gesteld, geenszins overladen is met sieraden der kunst, maar, als de meest onderhoudende roman, met het grootst vermaak gelezen wordt; althans zoo ging het ons. Hetgene wij intusschen verlangen zouden, en in welke verwachting wij ons zagen te leur gesteld, zijn eenige proeven der dichtstukken van den onsterfelijken Dichter; en wij twijfelen geenszins, of het verlangen naar dezelve wordt bij iederen lezer van Mevr. de genlis' Tafereel evenzeer als bij ons opgewekt. In-
{==683==} {>>pagina-aanduiding<<}
middels vinden wij hier den man, in zijne lotgevallen, zijne waarde, en zijne beminnelijke godsvrucht, naar het leven geteekend; en zijne standvastige liefde, waardoor hij niet minder, dan door zijne betooverende Godentaal, onsterfelijk werd en zijne laura onsterfelijk maakte, roert bij dit Tafereel de fijnste snaren van het hart. - Eene en andere meer uitvoerige episode, des Dichters vrienden betreffende, is evenzeer als 's mans levensschets welkom, en even meesterlijk uitgewerkt.
De Dichter van de veertiende eeuw is bekend, en wordt nog meer nu bekend door dit romantisch verhaal: de Schrijfster biedt door hetzelve den grooten en waardigen man betamelijke hulde, en betaalt alzoo eenen pligt, waartoe groote, verdienstelijke mannen onbetwistbaar tot bij het laatste nageslacht zijn geregtigd; en als zich met zoo groote verdiensten en zoo veel roems zulk eene nederigheid paart, geeft het toebrengen van zoodanig eene hulde dubbel genot aan het hart.
‘o Mijn deugdzame broeder!’ (deze hem bijzonder karakteriserende woorden legt men hem hier in den mond, toen hij zijnen broeder gerard gesteld wordt te ontmoeten in het klooster, dat geheel en al door de pest was uitgestorven) ‘wanneer wij beide ons aan den voet des troons van den oppersten Regter bevinden, hoedanig zal dan uw roem den mijnen verduisteren, en hoe zeer overtreft gij mij hier reeds op aarde! Kom af, held der heilige menschheid! ik wijde mij geheel aan u. Gij, die den dood getrotseerd hebt, om vreemdelingen te troosten en te verzorgen. o! Niets is billijker, dan dat gij dezelfde hulp, in de armen van uwen broeder, vindt.’ - Hierbij behoort deze aanteekening: ‘Alles, wat ten aanzien van gerard in dit werk gezegd wordt, is geschiedkundig waar; alleen de onverwachte zamenkomst der twee broeders in den nacht moet men als eene vinding beschouwen. Zie hier, hoe deze zaak, letterlijk, verhaald wordt in de brieven van petrarcha, en in zijne levensbeschrijving: “Petrarcha was te Padua; op eenen dag, dat hij, ten huize van den Bisschop ildebrandin conti, ter maaltijd genoodigd was, kwamen aldaar twee Karthuizer monniken, die, zonder petrarcha te kennen, de edele en menschlievende daden van gerard, geestelijke in het Karthuizer klooster te Mon-
{==684==} {>>pagina-aanduiding<<}
trieu, verhaalden. Het klooster werd door de pest aangetast, en de prior ontvlugtte hetzelve, latende vier en dertig geestelijken, welke door deze verschrikkelijke kwaal waren aangestoken, en waarvan reeds eenige lagen te zieltogen, aan de zorg van eenige loontrekkende dienaars over. Gerard, die volkomen gezond was, wilde in het klooster blijven, in weêrwil van al de drangredenen des priors. Dan, deze laatste, die naar zijn vaderland wilde gaan, had reeds
de kiem der ziekte onder de leden, en stierf op eene ellendige wijze, terwijl hij zich op weg bevond. Gerard was dus alleen, met eenen hond, overgebleven; hij verzorgde de zieken, en begroef de dooden. Al zijne medebroeders, zoowel als de oppassers, stierven aan de pest. Eenige struikroovers kwamen intusschen het klooster aanvallen; dan, hij wist hen, van de hoogte eens torens, door kracht van redenen, van het klooster te verwijderen. Tot belooning van deze menschlievendheid, vergunde hem de Paus, om, in al de onderscheidene kloosters van zijne orde, een zeker getal geestelijken te kiezen, en hij had de eer om dit klooster in stand te houden.” - Bij dit verhaal was petrarcha hevig aangedaan, en stortte eenen vloed van tranen, waardoor de Karthuizer monniken ontdekten, wie hij was.’
In zijnen Virgilius, welken petrarcha aan de Ambrosiaansche boekerij maakte, schreef hij het volgende: ‘Laura, die door hare deugd beroemd is geworden, en die het onderwerp mijner verzen gedurende eene reeks van jaren is geweest, zag ik voor de eerstemaal den 6den April 1327 in de kerk van Sinte Clara te Avignon. In dezelfde kerk, op denzelfden dag, en in hetzelfde uur van het jaar 1348, is dit licht verduisterd geworden, heeft deze zon de aarde, waarop zij schitterde, verlaten. Ik was te Verona, en ik was onkundig van mijn ongeluk. Op den 19den van de volgende maand ontving ik eenen brief van mijnen vriend lelius, die mij deze noodlottige tijding berigtte. Haar schoon en zuiver ligchaam werd in de kerk der Cordeliers begraven. Om deze onschatbare herinneringen aan de vergetelheid te onttrekken, en om mijne regtmatige droefheid te vereeuwigen, heb ik deze omstandigheden opgeschreven in een boek, dat ik onophoudelijk lees. Dit verlies, dat mij steeds in de gedachte is, leert mij, dat niets op deze aarde mij gelukkig

{==685==} {>>pagina-aanduiding<<}
kan maken, en dat het tijd is, dat ik afstand doe van deze wereld, dewijl de zachte band, die mij aan dezelve band, verscheurd is. Ik hoop, onder den bijstand des Hemels, dat deze afstand mij niet moeijelijk zal vallen. Mijne ziel zal, wanneer ik aan het verledene denk, zich overtuigen, dat alles, waaraan ik mij hechtte, niets dan ijdelheid was; dat de hoop, waarmede dezelve zich voedde, bedriegelijk was; en dat de ontwerpen, die ik maakte, vernietigd zijn, en slechts mijn ongeluk hebben bewerkt.’
Petrarcha eindigde zijne loopbaan in zijne afgezonderde eenzaamheid te Arqua, in het jaar 1374; men vond hem dood in zijn boekvertrek, met zijn hoofd op een boek liggende. Op het gedenkteeken van marmer, voor den ingang der kerk te Arqua, werden de navolgende regels gegriffeld, die, zoo men zegt, uit 's mans eigene werken getrokken zijn:

Inveni requiem: spes et fortuna valete! 
Nil mihi vobiscum est: ludite nunc alios. 


Deze groote man werd te Arezzo geboren. Hij was een standvastig Minnaar en een getrouw Vriend, een beroemd Dichter, een verstandig Geleerde, en de onbaatzuchtigste Letterkundige van zijne eeuw. Hij paarde aan zijne bekwaamheden godsdienstige en deugdlievende gevoelens, die hij nimmer verloochend heeft.
Door het overnemen van deze bijzonderheden vlochten wij dan nu ook een enkel blaadje in den lauwerkrans voor hem en zijne laura, hetwelk wij bij onze Lezers niet behoeven te verontschuldigen.


De Doos van Pandora. Met Platen. Te Amsterdam, bij C.L. Schleijer. 1819. In gr. 8vo. 235 Bl. f 2-18-:

Uit deze doos kan men niet veel goeds verwachten; wij zien er ook op het titelvignet veel uit vliegen, hetwelk niet zelden schitterende ellende geeft, terwijl het anker der hoop op den bodem ligt, en er niet uit wil. De verhalen, die men ons onder dezen titel aanbiedt, zijn echter beter dan die blinkende zaken, in zooverre dezelve leerzaam zijn; en, hoewel men ons juist geenen grooten dienst doet, met eene

{==686==} {>>pagina-aanduiding<<}
echte Pandora's doos van Duitschlands vruchtbaren bodem voor ons te ontbieden, kan men nog al tevreden zijn met de tegenwoordige gift; en is de verdere voorraad aldaar niet meer gevaarlijk, dan mogen wij lijden, dat de verzamelaar het werk, naar zijn voornemen, vervolgt, wanneer hij ons ook oorspronkelijke verhalen van vaderlandsche vernuften belooft. Hier ontvangen wij acht verhalen. 1) Het lot Nommer 99, door hartwig von hundt-radowsky, is eene, helaas! niet geheel onwaarschijnlijke proeve van menschelijke dwaasheid; het vermeldt plannen en twist over plannen, waartoe een lot in de loterij, een handvol vliegen alzoo of nog minder, aanleiding gaf. Gelukkig, dat de twist tot eene verbazend dwaze hoogte liep, en het lot met een niet uitkwam, waardoor dat verwenschte lot voor het minst geene gelieven verdierf, die de voorgestelde rijke winst vaneen te scheuren dreigde. 2) Het Misverstand, door a.f.e. langbein, vermeldt niets meer dan een grapje. Een lompe knecht van eenen Bisschop bragt de broek van zijne Hoogeerwaardigheid, om te lappen, in het Nonnenklooster van St. Agatha, in plaats van bij den kleermaker Agathus; en dit misverstand gaf aanleiding, dat eene schoone Nieuwelinge van het klooster gered, en door een huwelijk naar hare keuze gelukkig werd. 3) De Redding, door helmina von chezy, geb. von klencke. Deze redding werd door eene verschijning uit de Geestenwereld bewerkstelligd, waarvan het bedrog genoegzaam in het oog valt; maar zij verblijdt den lezer, die in de geredde weduwe en haar lief kind belang stelt; zij verblijdt hem te meer, daar de losbol, wien het minder om Amalia, dan om hare inkomsten te doen was, door het spook, zoo hij meende, gewaarschuwd, niet slechts de weduwe, maar ook zijne dwaze Godverzakerij varen liet. 4) Donna Urraca, of de
Zelfopoffering der Liefde, door chr. niemeijer, is eenigermate onwaarschijnlijk; en, daar wij de edelmoedige zelfopoffering der liefde bewonderen, wenschten wij wel, dat de Donna haar hart zoowel als hare hand, en de twee Koningrijken, aan eenen waardigen echtgenoot hadde mogen geven. Al deze verhalen hebben de verdienste, dat zij kort zijn; daardoor leest men dezelve dan ook met belangstelling; en deze verdienste heeft 5) De Zilvermijn, door wilhelmine willmar, minder, (het beslaat alleen wel 50 bladzijden) bij hetwelk ons ook de

{==687==} {>>pagina-aanduiding<<}
Berggeest, in zijne verschillende gedaanten, vooral die van het witte paard, niet bevalt, te meer, wijl dit spook niet vernatuurlijkt wordt, noch worden kan; maar de zedeles is goed; het waarschuwt tegen de verleiding van den rijkdom, en vertoont het vreesselijk strafgerigt over hoogmoed, dartelheid en verkwisting, van hetwelk eeniglijk de onschuld regtmatig verschoond werd. 6) Twee Huwelijken voor één, door k.l. methusalem muller, gaat goed in de denkbeeldige wereld; het is een lief vertelsel van waardige broeders; terwijl echter hier de opoffering van eene schoone en geliefde minnares, ten gevalle van den beminden broeder, geene zoo groote zaak was, daar een even beminnelijk meisje, in welks bezit de hoogste zaligheid, waarvoor de mensch op aarde vatbaar is, gesmaakt werd, op hetzelfde oogenblik die opoffering vergoedde. 7) Het rammelend Geraamte, door k.l. langbein. Dit spook had, nog levend, een braaf meisje door valsche beloften en eeden bedrogen; maar de Nemesis volgde het in het graf, en de vloek trof hem daar, zoo als hij dien over zich had ingeroepen. Zonderling! Maar gelukkig, dat, toen de bedrogene, sinds gelukkig gehuwde, haar, ‘ik vergeef het u,’ uitsprak, geheel de vervloeking vernietigd was. Wij houden van geene spoken, ook niet in een verzierd verhaal. Laat de dooden maar rusten! Hunne gewaande verschijning zal geene braafheid en trouw bij den ondeugenden uitwerken, even weinig als eenig ander goed stichten. Luc. XVI:31, 8) Meester Hofman, door karel stein, is een lief verhaal, en leert de belooning van eenvoudige, ongehuichelde deugd. - Zoodat door dit allerlei, waarvan ons het eene meer, het andere minder behaagt, hetgene de Vertaler, of Uitgever, de Doos van Pandora gelieft te noemen, het
spreekwoord gelogenstraft wordt, dat de jongen de ouden niet verbeteren.


Nederlandsche Muzen-Almanak. 1821. Derde Jaar. Te Rotterdam, bij J. Immerzeel, Jun. 254 Bl. f 3-10-:


Almanak voor het Schoone en Goede. Voor 1821. Te Amsterdam, bij G.J.A. Beijerinck. 184 Bl. f 1-10-:

No. 1. Is en blijft nommer een! Keurig, aanlokkend, van binnen zoowel, als van buiten. Met verschot van waarlijk

{==688==} {>>pagina-aanduiding<<}
dichterlijke bijdragen, vooral ook van den Uitgever, die geene der minste leverde. Feith, en bilderdijk en zijne Gade, en tollens, en loots, en ... alwie verder, met roem en eere, de snaren tokkelt, offerden hier rijke en milde gaven. De treffend gelijkende en uitmuntend uitgevoerde portretten der beide laatstgenoemde verluisteren, nevens sommige andere plaatjes, dit Jaarboekje, dat onzen lof niet meer behoeft. Waartoe dus meer woorden gespild? Liever op een klein proefje den Lezer vergast; wij kiezen het Recept voor lang Leven.

‘Wat hebt ge toch daar voor gedaan?’ 
Zoo sprak ik zeekren grijsaard aan: 
‘Ik zie u wandien langs de straten, 
Het hoofd om hoog, de kniën vast, 
Zoo vlug nog als de flinkste gast, 
Gezond en blozend uitermaten.’ 
En lagchend ving de grijsaard aan: 
‘Daar heb ik nooit iets voor gedaan, 
Maar altijd veel er voor gelaten.’ 


No. 2. De naam, de eerwaardige naam van n. swart onder de voorrede, als verzamelaar en medewerker.... Waarlijk, veel eere voor eenen Almanak! - Gelukkig (gelijk trouwens te wachten was) is de inhoud van denzelven de beste verdediger van zulk eene zeldzaamheid, immers hier te lande. Die inhoud toch is onberispelijk - neen! hij is lofwaardig. De verhalen (met uitzondering, echter, naar ons gevoel, van de noodlottige Bruiloft, hetwelk wij althans alleen in handen van ouders wenschten) zijn welgeschreven. (In naëma vonden wij jephta's gelofte als doodvonnis voorgesteld.) De dichtstukjes meestal geestig. De strekking van het Nachtegaaltje van loots, fraai in zijne soort, is blijkbaar in de vier slotregels:

'k Geef dan roem op oude talen, 
Ouden smaak ook vrolijk weg, 
Mits men, bij de nachtegalen, 
Mij mijn wildzang niet ontzeg. 


Bijzonder belangrijk is het stukje over frans naerebout, en keurig, ver boven de andere prentjes, het portretje van den grijzen Zeerob. - Het boekje is allezins bevallig en zindelijk uitgevord.







{==1==} {>>pagina-aanduiding<<}

Mengelwerk.

De poëzij de taal des gevoels.


Door W.H. Warnsinck, Bsz. (*)


Zijt fier op d'eedlen rang, o stervling! dien gij draagt; 
Eenmaal beschiet gij 't wit, waarnaar gij rustloos jaagt. 
Gij koestert, in 't gemoed, de vonk van duurzaam leven; 
't Is uw bestemming niet, aan 't slijk der aard' te kleven, 
Het reedloos dier gelijk, dat slechts voor 't heden leeft, 
En niets van 't alles kent, dat hem zoo grootsch omgeeft, 
Maar blind is voor al 't schoon, oneindig in verschieten, 
Dat gij, o eedle mensch! moogt kennen en genieten. 
 
't Is waar, wanneer natuur ontwaakt uit 's winters nacht, 
Wanneer de jonge lente ons vriendlijk tegenlacht, 
Het aardrijk, mild gedrenkt door malsche regendroppen, 
In vrolijk groen zich tooit, geboord met bloesemknoppen, 
Dan klinkt het blij gezang van 't schaatrend vooglenkoor 
Langs akker, beemd en veld, en galmt de bosschen door; 
Dan hupplen ros en rund, den muffen stal ontweken, 
Met nieuwherkregen jeugd, door klaverrijke streken, 
In schijn geroerd door 't schoon, waarin de schepping praalt, 
En dankbaar voor al 't heil, dat van den hemel daalt. 
 
Maar hoe! kan 't reedloos dier dan de onwaardeerbre schatten 
Der schepping kennen, of haar grootheid ooit bevatten? 
't Geheel zintuiglijk zijn, door zingenot gestreeld, 
Heeft nooit, met waar gevoel, in 's levens vreugd gedeeld: 
De vreugd, die 't heden smaakt, is morgen reeds verloren; 
't Genieten sterft daarheen, gelijk het werd geboren; 

{==2==} {>>pagina-aanduiding<<}

De juichtoon, dien hij slaakt, maar onbeklemd en vrij, 
Wordt ook van hem gehoord in 't juk der slavernij. 
Zie daar dan 't schijngenot, waarin het dier mag deelen! 
Een reiner, eedler vreugd kan u, o stervling! streelen. 
't Zij zich de schepping toone in al haar pracht en tooi, 
't Zij heel natuur verkwijn', des winters nacht ter prooi; 
Dat hier een beekje vloeij', waarlangs de koeltjes suizen, 
Of ginds het noodweêr brull', de orkaan den vloed doe bruisen, 
Uw zielrust, vrede en vreugd staan vast als 't stargewelf; 
Gij toch vindt van dit heil den grondslag in u zelv'. 
 
Wat zegt ge, o broze mensch! wanneer ge uw' stand en waarde 
Ziet rijzen boven 't stof, dat schijngoed van deze aarde? 
Wat voelt gij, wen uw blik en aarde en hemel meet, 
En uw verbeelding dan van star tot starren treedt? 
Wat voelt gij, bij al 't schoon der schepping, door 't vermogen, 
Door 't woord van Hem, die is, eenmaal aan 't niet onttogen; 
Bij al die majesteit en grootheid en genot, 
Die schoone harmonie in 't grensloos rijk van God? 
Wat voelt gij bij de smart, wat bij de vreugd van 't leven; 
Bij al wat u omringt en groot is en verheven? 
Wat voelt ge, als 't ware schoon, met eeuwig licht gekroond, 
In stille majesteit zich aan uw' blik vertoont? 
Wat voelt gij, weet uw geest zich hieraan 't stof te ontwringen, 
En stijgt gij, glansrijk, op in onbeperkte kringen, 
Die zich verbeelding schiep, waarin gij leeft en zweeft, 
Aan 't worden en vergaan bevel en wetten geeft, 
Als ware een hooger magt, een God in u gevaren? 
Wat vraag ik! - wie kan ooit dat rein gevoel verklaren? 
Waar is, op aard', de taal, zoo rijk in woordenschat, 
Wier omvang 't juist begrip van dat gevoel omvat? 
Al wat de stervling kent, is nooit geheim gebleven, 
Al wat zijn rede leert door elke taal omschreven; 
Maar wie beschreef het ooit, wat hij in 't hart gevoelt; 
Dien onverdoofbren gloed, die hem door de aadren woelt? 
Wat stervling meldt het ons? wie schetst de reine spranken 
Van dat geheiligd vuur in doode letterklanken? 
Spreek, wijsgeer! zeg het ons: is 't raadsel u ontward? 
Is u 't geheim vertrouwd? kent gij de taal van 't hart? 
Is aan uw schrander brein, uw stout vernuft gebleken, 
Wat taal 't gevoel gebruikt, wanneer 't gevoel wil spreken; 

{==3==} {>>pagina-aanduiding<<}

Een taal, door eeuw bij eeuw en volk bij volk gehoord, 
Van Kaukasus gebergt' tot Oronoke's boord? 
 
De wijsbegeerte spreekt: ‘Mij was de wacht beschoren 
En de outerdienst bestemd in waarheids tempelkoren; 
Mij, door haar helder licht voor dwaling steeds bewaard, 
Mij is 't geheim vertrouwd, het raadsel mij verklaard. 
Naauw zag de jeugdige aard' beschaving zegepralen, 
Verlichting deed nog naauw haar morgenglansen stralen, 
Of in 't ontwaakt gemoed des stervlings gloeide een vuur, 
Zoo rein gelijk het licht, zoo schoon gelijk natuur; 
Maar zelfs dat koestrend vuur kon 't hart geen' wellust telen, 
Dan onder 't zoet genot van 't zalig mededeelen: 
Geen spraak bestond op aard', die niet te flaauw, te koel, 
Te koud was voor de taal van 't hooggestemd gevoel; 
En echter moest de mensch, der bastaardije ontweken, 
Die beetre taal verstaan, doen hooren en doen spreken; 
Hij schiep zich zelv' die taal, maar krachtig, groot en vrij, 
En 't menschdom huldigt haar in de eedle Poëzij. 
Wat vrucht de mensch, in 't rijk der kennis, aan mogt' kweeken, 
Zij bloeit in spraak en schrift, als klank en zigtbaar teeken; 
Maar waar 't gevoel ontbrandt en blaakt in reinen gloed, 
Daar is de Poëzij de godspraak van 't gemoed.’ 
 
Maar, wat is Poëzij? en wie omschrijft haar wezen? 
Is zij 't, wier godlijk schrift Apollo eens deed lezen? 
Is zij 't, wier beeldentaal hij hooren deed aan de aard', 
Bij 't klinken van zijn lier, met eigen hand besnaard? 
Wist Orfeus aan den Griek die godenspraak te leeren? 
Schiep Phebus, groot in gunst, de Arions en Homeren? 
Koos hij, in latere eeuw, daar niets zijn kracht bedwong, 
Het oord, waar eens Virgil, waar eenmaal Tasso zong? 
Deed hij Germanjes kroost van Klopstock's roem gewagen, 
En 't fier Brittannia op Milton glorie dragen? 
En Neêrland trotsch zijn op een' Vondel, gaadloos groot, 
Voor wien de Dichtkunst zelv' haar heiligdom ontsloot? 
 
Ja, eedlen! uit wat land of in wat eeuw geboren, 
Ja, dichters! 't bardenlied, dat gij aan de aard' deedt hooren, 
Was taal van 't rein gevoel, die taal was poëzij, 
Was, voor 't gevoelvol hart, onschatbaar in waardij. 

{==4==} {>>pagina-aanduiding<<}

Maar, dankt ge uw' grootschen rang aan Phebus milde gunsten, 
Erkent en huldigt hem, als schutsgod van de kunsten: 
Hij heeft niet slechts voor u een tempelkoor gesticht, 
Maar Toon- en Schilderkunst ook outers opgerigt, 
En elke beitelslag, die 't marmer wekt tot leven, 
Is hem een lofgezang, harmonisch aangeheven. 
 
o Kunsten! gaadloos schoon en waard het edelst doel, 
Getrouwe tolken van het hooggestemd gevoel! 
Wie eert u naar waardij? wie kan uw' lof doen hooren, 
Die nooit werd ingewijd in uw gewijde koren? 
En echter, 't menschdom kent en ziet en hoort uw taal, 
Hier in een leemen hut, dáár in een vorstenzaal; 
Hier, waar de mensch, nog naauw der bastaardije ontweken, 
Voor 't eerst zijn waarde voelt, en dáár, waar Newtons spreken; 
Hier, waar de lieve jeugd bij spel en bloempjes lacht, 
En dáár, waar de ouderdom de komst des doods verwacht. 
 
Hij, die nooit waar gevoel in 't hart heeft omgedragen, 
Zal op de baan der kunst niets groots, niets edels wagen; 
Hij, die niets anders kent dan 't vaakbetreden spoor, 
Dringt nooit in 't heiligdom van Phebus tempel door: 
Werktuiglijk moog' zijn hand penseel en lier hanteren, 
Werktuiglijk moog' zijn brein de kunst, naar regels, leeren, 
En wanen, dat heel 't volk in hem den kunstnaar groet, 
Nooit treft hij ons het hart, nooit schokt hij ons 't gemoed. 
 
Slechts hem, wiens eedle ziel, door hooger kracht omgeven, 
Een godheid in zich voelt, en, door haar aangedreven, 
Op 't nooitaanschouwde staart, naar 't onbekende tracht, 
Hem eert de tijdgenoot, maar ook het nageslacht. 
De lof, dien vleitaal biedt, verwelkt na weinige uren; 
Zijn kunstroem kan den storm van tijd en lot verduren; 
't Gevoel heeft door zijn hand het heerlijkst werk voltooid; 
Hij sprak de taal van 't hart, en 't hart verzaakt zich nooit. 
Geen ander zal uw' roem, o zoon van Fingal! erven; 
Neen, Cona's grijze bard! nooit zult ge uw glorie derven; 
Gij hebt de snaar geroerd, die ons den geest verheft, 
Altoos harmonisch klinkt, altoos het harte treft; 
Ja, edel harpenaar! ons nooitvoldaan verlangen 
Hangt immer aan uw lied, aan d'adem van uw zangen; 

{==5==} {>>pagina-aanduiding<<}

Het onvervalscht gevoel deelt in uw vreugde en smart: 
Uw taal is poëzij, is taal van 't menschlijk hart. 
Voor hem, die nooit de borst van heilig vuur voelt blaken, 
Zal zelfs Pygmalion vergeefs zijn werk volmaken; 
Neen, nimmer heeft voor hem, die slechts aan 't aardsche kleeft, 
Een Rafaël bestaan en een Mozart geleefd. 
Maar wij, mijn broeders! wij zien, met verhelderde oogen, 
Op 't gaadloos schoon der kunst; wij voelen haar vermogen, 
En op het schittrend spoor, waar zij haar schreden rigt, 
Verschijnt de menschheid ons, omglansd door eeuwig licht. 
 
Op, Dicht- en Toonkunst! op; verhoogt uw tempeldaken; 
Ziet tot uw' outerdienst de volkeren genaken, 
Gelokt door 't godenlied, dat van uw lippen zweeft, 
En 't hemelsch maatgeluid, dat op uw snaren beeft. 
Op, Schilder-, Beitelkunst! het reukwerk is ontstoken; 
Ziet, u ter eer gebragt, de geurigste offers rooken; 
Wat gij tot aanzijn roept, bereikt het heerlijkst doel, 
En door 't ontsluijerd oog spreekt gij tot ons gevoel. 
Ja, kunsten! 't was uw taak, in 't hart een' gloed te ontsteken, 
Al wat het hart gevoelt gevoelvol uit te spreken; 
Gij hebt die taak volbragt, hier, als ge onze oogen treft, 
Dáár, als uw beeldentaal d'ontboeiden geest verheft; 
Verscheidenheid, door u met eenheid naauw verbonden, 
Heeft, op uw glansrijk spoor, den weg naar 't hart gevonden; 
Gij, gij blijft eeuwig één in werking, in verband; 
Gij allen reikt elkaar de trouwe zusterhand; 
Uw tempeldienst is één; uwe eedle priesterscharen 
Zijn nooit elkander vreemd in 't dienstwerk der altaren, 
En, als uw hoogtijd naakt, heft heel uw priestrenrij 
Voor Phebus 't loflied aan, als God der Poëzij. 
 
Gij zaagt die eenheid, gij dat schoon verband der kunsten, 
Gij, Plato! aan haar' schoot gevoedsterd door haar gunsten; 
Gij hebt dat zustrental, bij u zoo hoog geroemd, 
Voor Griekenland en de aard' slechts met één' naam benoemd: 
't Was bij u poëzij, wat elke kunst u teelde; 
't Was alles poëzij, vol reine zieleweelde; 
En, bij dat hoog genot, het toppunt van uw' wensch, 
Zaagt gij den gloriestand en d'adel van den mensch. 

{==6==} {>>pagina-aanduiding<<}

Natuur, bestendig schoon, waar we immer op haar staren, 
Spreekt steeds met klem van taal, door niets ooit te evenaren; 
Hier, in Aurora's gloed, dáár in der starren pracht, 
Bij 't worden van den dag, bij 't naadren van den nacht; 
Hier zacht in 't windgesuis door 't groenend loof der boomen, 
Dáár krachtvol in 't gebruis van waterval en stroomen, 
In 't landschap, zacht verlicht door 't schijnsel van de maan, 
En in de ontembre zee, bij 't buldren van d'orkaan. 
Maar die verscheidenheid van spraak leert ons de schatten, 
De grootheid der natuur in haar waardij bevatten; 
Die spraak wordt ginds, in 't zuid', en hier, in 't kille noord', 
Hoe schijnbaar ze ook verschilt, met geestdrift aangehoord. 
Zoo, eedle Poëzij! zoo spreekt gij tot de volken, 
Zoo roert uw taal het hart; de kunsten zijn uw tolken; 
Gelukkig, wien uw taal altoos welluidend klinkt! 
Gelukkig, wien uw schoon altoos in de oogen blinkt! 
 
Slechts hij is dichter, hij is zanger, 
Wiens hart van hemelwellust slaat; 
Wiens borst, van heilig dichtvuur zwanger, 
De taal van 't rein gevoel verstaat: 
Hij kan alleen ons hart ontgloeijen, 
Den matten geest aan 't stof ontboeijen; 
Hij slechts is meester van 't gemoed. 
Hoort, volken! hoort den dichter spreken; 
Hij zingt, de smarten zijn geweken, 
De nacht zinkt weg in morgengloed. 
 
De dichter doet zijn liedren hooren, 
Maar borgt geen' schat van woordenpraal; 
Neen, ging ook elke spraak verloren, 
Dan nog schept hij zich zelv' een taal. 
Nu rijst zijn zang, die 't hart zal streelen, 
Gelijk het lied der filomeelen 
De lente groet in woud en dal; 
Dan weêr, door grootscher licht omschenen, 
Vloeit, stroomt en bruist zijn zang daarhenen, 
Als Niagara's waterval. 
 
De beuzeltaal van 't zinlijk leven 
Is wanklank bij zijn maatgeluid; 

{==7==} {>>pagina-aanduiding<<}

't Gevoel, dat in zijn borst blijft zweven, 
Drukt hij in schoone beeldspraak uit. 
Aanschouw zijn grootsch en edel pogen; 
Een vuurgloed tintelt in zijne oogen; 
Zijn boezem zwoegt en blaakt en brandt. 
De dichter spreekt; zijn zangen vloeijen, 
En elk voelt zich de borst ontgloeijen 
Voor God en deugd en vaderland. 
 
Zijn ziel, vermoeid aan 't stof te kleven, 
Kent dwang noch kluister, die haar boeit; 
't Gevoel alleen is geest en leven 
Van 't lied, dat van zijn lippen vloeit. 
Neen, waant niet, laffe rijmelaren! 
Dat ge ooit, uw nevelwolk ontvaren, 
Den dichter volgt op 't zonnespoor; 
Zijn vuurgloed blakert u den schedel, 
Maar hij streeft vrij en groot en edel, 
Terwijl gij zinkt, de schepping door. 
 
't Gevoel kan slechts den dichter vormen; 
't Gevoel schenkt hem zijn waarde en rang. 
Hij zingt, in duisternis en stormen, 
Op nacht en storm den zegezang. 
't Is hij, die, waar de deugd moet lijden, 
Den moed verhoogt tot roemvol strijden, 
Den klaagtoon door zijn lied verpoost, 
Den last van 't leven weg doet zinken, 
Een' vreugdetraan in 't oog doet blinken, 
En, zingend, ons gemoed vertroost. 
 
Hij stemt, waar blijdschap 't hart verheugde, 
Dat zoet genot tot hooger maat, 
En 't heil der aard' wordt hemelvreugde, 
Die, 't lot te groot, het lot weêrstaat. 
Waar hij zijn zegelied doet galmen, 
Daar zijn der helden gloriepalmen 
Onwelkbare eer en roem bereid. 
Waar hij der kunst zijn' lof zal wijden, 
Daar, daar verdwijnt de nacht der tijden, 
En alles wordt onsterflijkheid. 

{==8==} {>>pagina-aanduiding<<}

Wat immer rijzen moge of zinken, 
De dichter staart die wissling aan; 
Hij zingt, en - nieuwe zonnen blinken; 
Hij zingt, en - werelden vergaan. 
De dichter kan de stof bezielen; 
Hij doet de wereld voor zich knielen, 
Verwonnen door zijn godentaal. 
't Gevoel alleen is zijn vermogen; 
't Gevoel bekroont zijn roemrijk pogen; 
't Gevoel schenkt hem de zegepraal. 
 
Gij, Toonkunst! spreekt tot ons gemoed, 
Waar ge ooit uw klanken hooren doet, 
Gevoelvol, met uw snaren; 
En, in harmonisch maatgeluid, 
Drukt gij 't verheven denkbeeld uit, 
Eens in de ziel gevaren. 
Uw taal weêrklinkt in ons gehoor 
En dringt in onzen boezem door, 
En 't hart verstaat die klanken, 
En 't hart verstaat, wat gij bedoelt, 
En 't vuur, dat ons door de aadren woelt, 
Zijn echte dichtvuurspranken. 
 
Gij zijt onschatbaar in waardij; 
Uw klankentaal is poëzij; 
Ze is uit gevoel geboren; 
Welluidend rolt de zuivre maat, 
Die ge op het gouden speeltuig slaat, 
Door Phebus tempelkoren: 
Met roem volbrengt ge uw grootsche taak; 
Gij, Toonkunst! spreekt uwe eigen spraak 
Voor 't luistrend oor der volken; 
Uw citer klinkt, de dag verschijnt; 
Zij klinkt, de bastaardij verdwijnt, 
En zinkt in 's afgronds kolken. 
 
Waar Godsdienst, in zijn' tempelwand, 
Tot 's Hoogsten eer, zijne offerand 
Op 't hartaltaar doet blaken, 
Waar 't volk, aanbiddend, neêrgeknield, 

{==9==} {>>pagina-aanduiding<<}

En door den reinsten dank bezield, 
De Algoedheid mag genaken, 
Daar, Toonkunst! praalt uw luister hoog, 
Wanneer, langs tempeltrans en boog, 
Uw zuivre toonen galmen; 
Daar voert gij hart en ziel en zin, 
Aan de aarde ontboeid, ten hemel in, 
Bij 't koormuzijk der psalmen. 
 
Als 't vaderland den strijd gebiedt, 
Als nergens uitkomst overschiet, 
En de oorlog is ontstoken; 
Als dan, door dappre tegenweer, 
's Lands vrijheid en geschondene eer 
Roemruchtig wordt gewroken, - 
Dan wekt ge, in 't onverbasterd bloed 
Der helden, onverwinbren moed, 
En geestkracht zonder palen; 
Dan zweeft ge, op eigen maatgeluid, 
De dappre heldenschaar vooruit, 
En helpt haar zegepralen. 
 
Als Hayden grootsch het speeltuig dwingt, 
En in 't geheim der schepping dringt, 
Wie vraagt dan nog naar woorden? 
De chaos zweeft voor ons gevoel, 
Maar zonder werking, orde en doel, 
In 't klinken der accoorden: 
Nog heerscht de nacht, maar hoor! maar zie! 
Wat tooverklank! wat harmonie! 
Daar zwicht het aaklig duister; 
De stem der Godheid wordt gehoord, 
En 't licht, dat door de neevlen boort, 
Praalt met den schoonsten luister. 
 
Gij, Toonkunst! stemt uw citer aan, 
Gij doet de lente voor ons staan, 
En 't woudkoor vrolijk schaatren; 
Wij voelen 't zomerzonnevuur, 
En 't angstig zwoegen der natuur, 
Wanneer uw donders klaatren; 

{==10==} {>>pagina-aanduiding<<}

Maar nu weêrgalmt, zoo schoon als stout, 
De jagthoorn in gebergte en woud, 
Door 't herfstgetijde ontbladerd; 
En eindlijk ziet ge uw taak volbragt, 
Wanneer, gehuld in storm en nacht, 
Door u de winter nadert. 
 
Ja, Toonkunst! gij bereikt uw doel; 
Gij treft de snaren van 't gevoel; 
Die taak is u beschoren: 
De vreugd herrijst in lof en dank, 
Wanneer ge uw' zuivren citerklank 
Harmonisch ons doet hooren. 
Waar zich de kunst, met eer bekroond, 
In al haar majesteit vertoont, 
Bestuurt gevoel uw vingren; 
Daar blijft gij, met gewijde hand, 
Den zusterlijken rozeband 
Om 't gouden speeltuig slingren. 
 
Wat kunstgewrocht treft dáár onze oogen? 
Elk staat verrukt en opgetogen; 
't Gevoel voor 't groote en schoon' vermeestert ons gemoed: 
Hoe! kan des menschen geest den band der schepping breken? 
Kan hij het marmer-zelf doen spreken? 
Bezielt hij dan 't metaal met kracht en levensgloed? 
 
't Gevoel kan slechts die wondren telen, 
Verbeelding scheppend om ons spelen, 
Wanneer de Beitelkunst haar heerlijk werk volmaakt. 
Wij zien dat standbeeld niet; neen, 't gaadloos kunstvermogen 
Van Phidias staat voor onze oogen, 
En nimmer heeft ons hart een hooger vreugd gesmaakt. 
 
Homeer wil d'Oppergod verhoogen, 
En maalt zijn grootheid voor onze oogen, 
Wanneer hij met een' blik d'Olimpus daavren doet. 
Dit denkbeeld, in de ziel van Phidias gedreven, 
Schonk aan zijn' Jupiter het leven, 
En 't volk valt, in dien God, den kunstenaar te voet. 

{==11==} {>>pagina-aanduiding<<}

Vanwaar dat grootsche in vorm en trekken, 
Die eerbied en bewondring wekken? 
Waardoor bereikt de kunst het hoogst bereikbaar doel? 
Het raadsel is ontknoopt, het duister weggevaren; 
U zij de lof, o kunstenaren! 
Uw schepping is de teelt van uw verhoogd gevoel. 
 
't Gevoel kan zelfs aan 't marmer leven 
En schoonheid, kracht en werking geven, 
En vol van majesteit verschijnt het voor ons oog; 
't Gevoel verheft zich fier, en brijzelt boei en kluister, 
En - daar staat Phebus in zijn' luister, 
Gelijk hem Lerna zag, toen 't schrikdier voor hem boog. 
 
't Gevoel wil ons de schoonheid malen, 
Maar vindt in woordenschat noch talen 
Een' klank, die dat gevoel, verzinlijkt, ons verklaart; 
En echter weet de kunst dat gaadloos schoon te treffen; 
't Gevoel alleen kan haar verheffen; 
Zij grijpt den beitel aan, en - Venus is gebaard. 
 
Wie wordt niet diep geroerd, bewogen, 
Wie voelt geen tranen in zijne oogen, 
Als hij Laöcoön met doodsangst worstlen ziet? 
Wie kan in 't menschlijk hart den kreet des weemoeds smoren, 
Als hij de klagten waant te hooren 
Van 't kroost, waarop 't gedrogt zijn giftig zwadder schiet? 
 
o Beitelkunst! wie voelt uw waarde, 
En zegent niet de heilige aarde, 
Die eens, in Phebus gunst, u 't eerste daglicht schonk? 
Wie moet niet als hij peinst op al uw heilgeschenken, 
Aan Attika, aan Elis denken, 
Waar eens uw schoone glans in vollen middag blonk? 
 
Gij schept het groote en schoone tevens; 
Wat dood was, praalt in 't kleed des levens, 
En dankt aan u 't bestaan en luister en waardij: 
't Gevoel, dat u geleidt, blijft altoos ons verrukken; 
Geen poging zal u ooit mislukken, 
Want gij spreekt tot de ziel de taal der Poëzij. 

{==12==} {>>pagina-aanduiding<<}

Maar hoe! wat achtbre priesterscharen 
Staan hier vereend in 't heilig koor? 
Voor hen weêrgalmt de klank der snaren, 
En Toon- en Dichtkunst gaan hen voor. 
'k Herken u, kunst- en roemgenooten! 
Gij hebt u zelv' de baan ontsloten, 
Waar u de glorie toeft en de eer uw komst verbeidt. 
Gij, priesters der natuur! gewijden in haar' tempel! 
Zijt driewerf welkom op den drempel, 
Waar u de kunstmin zelv' de zegepraal bereidt. 
 
Ja, Schilders! waard dien naam te dragen, 
'k Groet u met needrig lofgezang: 
Gij moogt den krans der glorie vragen; 
't Gevoel schonk u uw waarde en rang. 
Wat ooit uw' boezem kon verrukken, 
Weet ge ons, in beelden, uit te drukken, 
En 't hart verstaat uw taal, die beurtlings schokt en streelt. 
Gij weet in ons gemoed een heilig vuur te ontsteken; 
Wij hooren ... neen, wij zien u spreken, 
Wanneer uw stout penseel met doode verwen speelt. 
 
't Gevoel is door geen' dwang te teuglen; 
Verbeelding stijgt ten hoogsten top, 
En voert, op forsche en breede vleuglen, 
U, Schilders! den Olimpus op. 
Nu zien wij Mars in 't oorlogswapen, 
Slechts voor een' God alleen geschapen, 
En ginds Diana zelv', de kuische Jagtgodin; 
Hier Pallas, tot den troon der wijsheid opgestegen, 
En dáár daalt, in een' bloemenregen, 
Door Flora's hand gestrooid, de blonde God der min. 
 
Nu daalt gij af tot lager kringen, 
Waar u 't gevoel een spoor bereidt; 
Door nieuw genot zien we ons omringen, 
En volgen, waar uw hand ons leidt. 
Hoe lieflijk is hier 't loof der boomen! 
De Peneus stuwt zijn stille stroomen, 
Langs heuvel, woud en grot, door dit verrukkend oord. 
Ja, Schilders! zalig is 't, dit heerlijk dal der dalen, 

{==13==} {>>pagina-aanduiding<<}

Dit Tempe met u door te dwalen. 
Uw kunst ... neen, uw gevoel bragt al die wondren voort. 
 
U is onwelkbare eer beschoren; 
Zij spreidt om u haar glansen heen: 
Gij, eens in Phebus gunst geboren, 
Gij volgt niet, neen, gij schept alleen, 
Hier doet gij ons voor de ondeugd beven, 
In Commodus ten troon verheven; 
Wij zien hem, en de vloek der wereld volgt hem na: 
Nu wil uw zacht gevoel de kuische deugd verheffen, 
Haar in 't gewaad der schoonheid treffen, 
En gij schept ons haar beeld in een Lucretia. 
 
Ja, Schilders! ja, gij roert het harte, 
Waar u 't gevoel zijn verwen leent: 
Wie deelt niet in den traan der smarte, 
Dien Magdala's Maria weent? 
Wiens borst wordt niet geroerd, bewogen, 
Wanneer uw gaadloos kunstvermogen 
Den grootsten Lijder maalt, in 't grootste zielsverdriet? 
Deugd, onschuld, grootheid is 't, die wij in al de trekken 
Van 't liefdevol gelaat ontdekken; 
En dan ... maar, Schilders! neen, 'k ontsier uw schepping niet. 
 
Poëtisch klinkt, o kunstenaren! 
Uw zigtbre spraak, uw beeldentaal: 
De dichtkunst toovere op haar snaren, 
't Penseel schenkt u de zegepraal; 
't Penseel wordt, door uw hand bewogen, 
Een wonderstaf, die, voor onze oogen, 
En nacht en stormen schept en lieflijk morgenrood. 
Gij wilt het; uw gevoel, ten hoogsten top verheven, 
Kan zelfs de dooden doen herleven. 
Ja, door gevoel alleen, o Schilders! zijt gij groot. 



	(Vóór de Prijsuitdeeling.)
Lauwers kraken, 
Offers blaken 
Op 't gewijde feestaltaar; 

{==14==} {>>pagina-aanduiding<<}

Zuil en boog en tempelgangen 
Zijn met bloemfestoen omhangen: 
't Hooggetij der kunst is daar. 
 
Bardenscharen, 
Op wier snaren 
Phebus roem harmonisch zweeft, 
Doen, in godgewijde koren, 
't Loflied aan de kunsten hooren, 
Zingen 't schoon, dat haar omgeeft. 
 
Komt, verwinnaars! 
Komt, beminnaars 
Van het ware, goede en schoon! 
Hoort dien schoonen lofzang klinken; 
Ziet den lauwer heerlijk blinken; 
Ze is voor u, die zegekroon. 



	(Bij het uitreiken van den dubbelen Eereprijs aan den Heer Casparus Jacobus Morel.)
Welaan! ontvang dan, uit mijn hand, 
Morel! dit zeker onderpand 
Van grootsch verworven' roem, dit blijk van eerbetooning: 
't Is u door kunstmin toegewijd; 
't Getuigt ons van uw' eedlen strijd; 
't Getuigt uw zegepraal, en strekt u ter bekrooning. 
 
Maar hoe! gij wilt - gij vraagt naar meer, 
En de eens verworven roem en eer 
Zegt weinig in uw oog; gij wilt haar nog verhoogen; 
Gij weet, gij voelt, wat kunstmin werkt, 
Hoe vaste wil de kracht versterkt, 
En wat u eenmaal wacht, als loon op 't edelst pogen. 
 
Uw boezem blaakt van rein gevoel; 
Een dubble zege wordt uw doel; 
En nu, de baan der kunst, met geestdrift, ingeslagen, 
Streeft ge op dat gloriespoor vooruit, 
Door niets, dat weêrstand biedt, gestuit, 
En durft een dubble kroon, voor dubble zege, vragen. 

{==15==} {>>pagina-aanduiding<<}

Zoo denkt, zoo voelt, zoo handelt hij, 
Voor wien de kunst in haar waardij, 
In al haar schoonheid praalt; hij ziet haar' luister gloren; 
't Gevoel, dat hem de ziel verrukt, 
Staat in zijn kunstwerk uitgedrukt, 
En hij verwerft den prijs, hem door den roem beschoren. 
 
Ja, hij, die eens de kroon gewint, 
En anderwerf den loop begint, 
En anderwerf naar de eer der zegepraal durft dingen, 
Hij mag, aan 't eind der gloriebaan, 
De hand aan blinkend eerloof slaan, 
En anderwerf het lied der overwinning zingen. 
 
Geen dubble strijd viel u te zwaar; 
Die strijd, lofwaardig kunstenaar! 
Schonk voedsel aan uw kracht en wist uw' moed te ontvonken; 
En hier, waar Phebus luister woont, 
Hier ziet ge u anderwerf gekroond, 
En anderwerf aan u dit blijk van eer geschonken. 
 
Die eer is slechts voor hem bewaard, 
Die rein gevoel aan kunstmin paart, 
En beiden offers brengt en beiden blijft beminnen: 
Geen glans van parel noch juweel 
Kan, hoe hun luister 't oog ook streel', 
Bij zulk een zegekroon den prijs der schoonheid winnen. 



	(Bij het uitreiken van den Eereprijs aan den Heer Jacob Hagbolt.)
Ja, schoonheid! gij verspreidt uw licht, 
Waar kunstmin outers heeft gesticht; 
Gij praalt er, als Diaan, aan de onbewolkte bogen; 
Ja, zoo, gelijk haar aanschijn blinkt, 
Als Phebus kar in 't westen zinkt, 
Zoo, schoonheid! treft ook gij, door zachten glans, onze oogen. 
 
Wel hem, die, door dat licht bestraald, 
Aan wansmaak nimmer cijns betaalt, 
Maar uit den rijksten schat het edelst heeft gekozen; 

{==16==} {>>pagina-aanduiding<<}

Der schoonheid steeds zijne offers brengt; 
Voor haar den kostbren feestwijn plengt, 
En haar altaar versiert met verschontloken rozen! 
 
Natuur biedt hem haar' rijkdom aan; 
Maar, wat ook immer mogt' bestaan, 
Niets kan bij 't vrouwlijk schoon den krans der eer behalen: 
Dat schoon verteedert zijn gemoed; 
Dat schoon zet hem de borst in gloed; 
Hij zal 't, voor ons gezigt, in al zijn' luister, malen. 
 
Daar staat zij, 't pronkstuk der natuur, 
Gelijk ze, in 't werelds ochtenduur, 
Als koningin der aard', gekroond werd en gehuldigd; 
Daar staat zij, opgewiegd ten troon, 
In al de praal van 't ware schoon, 
In al de majesteit, haar' eedlen rang verschuldigd. 
 
Maar hoe! wiens kunstmin steeg zoo hoog? 
Wiens vaste hand schiep, voor ons oog, 
Dat zacht, aanminnig beeld, in onnavolgbre trekken? 
Wie, van Apollo's priestrenschaar, 
Stelt hier dat heerlijk proefstuk daar? 
Hem moet de krans der eer den fieren schedel dekken. 
 
U, eedle Hagbolt! wordt die kroon, 
Dit uur, plegtstatig aangeboôn, 
Met geestdrift toegewijd, met wellust opgedragen: 
Uw naam weêrgalmt in Phebus koor, 
En zweeft den heilgen tempel door, 
Waar alles van den roem der kunsten blijft gewagen. 
 
Wat voelt gij in dit heilrijk uur? 
Gloeit niet uw borst van 't edelst vuur; 
Een vuur, dat nooit verdooft, maar altijd voort blijft leven? 
Ja, wat de toekomst u bereid', 
Uw naam erft reeds de onsterflijkheid; 
Gij hebt hem, door uw kunst, ten top van eer verheven. 



{==17==} {>>pagina-aanduiding<<}


	(Bij het uitreiken van den Eereprijs aan den Heer Anthonij van den Bosch.)
Ook gij ziet u dien roem bewaard; 
Ook gij, gij maakt uw' naam vermaard; 
Ja, van den Bosch! ook u is eeuwige eer beschoren: 
Heil u! de buit, door u behaald, 
De glans, die om uw' schedel straalt, 
Wordt door geen' tijd geroofd, wordt door geen lot verloren. 
 
't Zegt weinig, als, in Romes wal, 
Bij wapenklank en krijgsgeschal, 
Een Cesar binnentrekt op d'e pen gloriewagen; 
Als hij, in 't harnas van metaal, 
In al den glans der zegepraal, 
Den duurgekochten buit naar 't kapitool mag dragen: 
 
Zijn schedel is met bloed bevlekt, 
En 't purper dat zijn rusting dekt, 
Bezoedeld door den moord en gruwbaar menschenslagten: 
De menschheid waagt een' enklen blik, 
Maar deinst terug en beeft van schrik, 
En durft die heldeneer en Cesar's roem verachten. 
 
Maar als Apelles zegepraalt, 
Als Angelo den prijs behaalt, 
Dan viert de menschheid feest, en siert zich 't hoofd met bloemen; 
Ja, dan gebiedt zij zelfs de faam, 
Den nooit naar eisch volprezen' naam 
Van grooten Rafaël bij 't nageslacht te roemen. 
 
Het kroost der kunst vereent zich blij, 
En viert, met vreugd, elk feestgetij, 
Waar de eer verdiensten loont, de kunsten zegepralen; 
Ja, daar, waar al haar luister blinkt, 
Het Iö dreunt, het Peän klinkt, 
Daar zal 't gevoel dien toon tot duizendwerf herhalen. 
 
Verwinnaar! kent ge een hooger goed? 
Een reiner wellust voor 't gemoed? 
Zie! elk houdt thans den blik alleen op u geslagen. 

{==18==} {>>pagina-aanduiding<<}

Getuig het, klopt uw hart niet hoog, 
Nu gij, voor aller starend oog, 
Dit blijk der eere ontvangt en glansrijk weg moogt dragen 
 
Gewis, op zulk een gloriebaan 
Zult gij standvastig voorwaarts gaan, 
En't hooge doel der kunst, bij elke poging, treffen: 
Maar dan moet zuivrer citerklank, 
Maar dan moet hooger lof en dank, 
Een stouter zanger waard, uw' naam en roem verheffen. 



	(Na de Prijsuitdeeling.)
Wij zweren, in dit uur, u trouw, o Zanggodinnen? 
Schoon nimmer onze voet 't eerwaardig oord betrad, 
Waar ge eens, in vroegere eeuw, altaar en zetel hadt. 
Maar hoe! wat zegt het ons, ver van den grond te leven, 
Waar Phebus eens zijn' zang door 't lauwerbosch deed zweven? 
Heeft Aganippe nooit ons aan haar bron geboeid, 
De Peneus, altoos kalm, vergeefs voor ons gevloeid; 
Heeft nimmer Hippokreen een' laafdronk ons geschonken, 
En Pindus hooge kruin ons nooit in 't oog geblonken, - 
Wat zegt het? want uw dienst, geboeid aan plaats noch tijd, 
Heeft hier zijn priesterschap, Godessen! u gewijd, 
Gehuld in feestgewaad, in heilig nat gewasschen; 
De Ilissus stroomt voor ons in 's Amstels zilvren plassen, 
En 't eeuwig duingebergte, aan 't strand der noorder zee, 
Is ons een Helikon, voor 't minst een Rhodopé. 
Dáár, Muzen! klinkt uw lof; dáár rijzen uwe altaren; 
Dáár hebt ge uw Sappho's weêr, en 't lierspel der Pindaren, 
Door latere eeuw gebaard, verheft uw gaadloos schoon, 
En 't loflied klimt voor u en voor Latona's zoon. 
 
't Gevoel, 't gevoel alleen deed ons dat heilgoed erven, 
Deed, Muzen! ons uw gunst, en onbepaald, verwerven; 
't Gevoel voor 't groote en schoone, onschatbaar in waardij, 
Leerde ons der goden spraak, de taal der poëzij. 
Barbaarschheid week sinds lang met hare ondraagbre kluister; 
Beschaving heeft de kunst gezet in top van luister, 
En op de zaalge plek, waar zoo veel goeds ontsproot, 
Werd Neêrland, schoon ook klein, door duizend wondren groot. 

{==19==} {>>pagina-aanduiding<<}

Wat tempels zijn hier niet voor elke kunst ontsloten! 
Apollo's priestrenschaar ziet immer zich vergrooten, 
En lof en roem wacht hem, die, in den schoonsten strijd, 
Den wedstrijd van de kunst der kunst zijn krachten wijdt. 
Wij zien de toekomst ons in 't heerlijkst licht genaken; 
't Gevoel zal elke kunst verboogen en' volmaken; 
't Gevoel, 't gevoel alleen heeft haar de baan bereid 
Naar 't tempelhof des roems en der onsterflijkheid. 
 
Snelt aan, gewijden! komt, dat eerspoor ingeslagen! 
Het eind der baan bereikt, den lauwer weggedragen! 
Snelt aan, met heilge drift, met steeds verhoogd gevoel! 
Volmaking zij de leus - de Kunst ons aller doel! 




De huid.

Onze dames verstaan de kunst, haar vel, bij levenden lijve, te looijen. Zij doen dit op de volgende manier. Na een groot gedeelte van den dag, tot aan de kin, in een digt morgengewaad gestoken te hebben, gaan zij zich voor het een of ander gezelschap kleeden; dat is, zij ontblooten zich, zoo veel zij kunnen, en bedekken het overige met het ligtste en luchtigste, wat er voorhanden is. Eene enkele slaat een' zwaren doek of shawl om den arm, en draagt dien, als een kostbaar stuk, te pronk, opdat een ieder te duidelijker het onderscheid zoude opmerken, dat er is tusschen rijkdom en armoede; bezittende deze de kunst, om met weinig veel te genieten, en gene, om van de meeste bezittingen het minste partij te trekken.
Om tot onze dame weder te keeren. In den schouwburg, in de danszaal, op het salet, waar zij ook komen mag, vindt zij overvloed van warmte. Haar gezelschap verlatende, bevangt haar al ligt de koude; en door deze gedurige afwisseling ondergaat hare huid genoegzaam dezelfde verandering als eene ossenhuid of een schapenvel in de looikuip; zij wordt zamengetrokken en digtgeschroeid, verliest leven en werking, en verkrijgt al de eigenschappen van het fijnst en zachtst

{==20==} {>>pagina-aanduiding<<}
kabretleder. Zij zit nu, van het hoofd tot de voeten, in een' kapretlederen hansop. Ongelukkig had de natuur, in het bestek van ons levensgeluk, op eene levende en werkzame huid gerekend. Men moet zich de huid voorstellen als een weefsel van sijne buisjes, welke bestendig werkzaam zijn, om het ligchaam van allerlei scherpe en nadeelige stoffen te zuiveren, die door haar in den dampkring ontlast worden. Zijn nu deze buisjes verstopt en houden zij op te werken, zoo blijft ons ligchaam opgevuld met de schadelijkste sappen. En, wat nog erger is, onze inwendige en teederste deelen lijden daardoor niet minder. Deze staan in een naauw verband met de uitwendige bekleedselen, welke men zich moet voorstellen, als tot in de binnenste holen onzes ligchaams voortloopende. De minste aandoening, derhalve, welke bij eene werkzame huid spoedig zoude verdwenen zijn, blijft nu in de binnenste deelen huisvesten, schiet dieper wortels, en is weldra niet meer uit te roeijen. Een weldadig zweet verlost den landman van de zwaarst gevatte koude, terwijl het minst gevatte togtje onze dames weg doet krimpen van zinkingen en rheumatisme, en niet zelden de oorzaak is van de hevigste kolijken of de hardnekkigste aamborstigheid. Te vergeefs zal de geneesheer eene weldadige uitwaseming trachten te weeg brengen; de levenlooze huid blijft gevoelloos voor de meest doordringende prikkels.
‘Derhalve is het elk, wie zijne huid liefheeft, geraden, zich er warm in te stoppen, en de guurheid en wisselvalligheid van het weder zoo veel mogelijk te ontduiken?’ Wij zouden daaraan zeer verkeerd doen. Dit ware goed, wanneer wij, door onze warme kleeding, de gure lucht beletten konden in onze longen te dringen. Nu is het zaak, om met dien dampkring, waarin wij leven, in zulke naauwe betrekking te staan als immer mogelijk is, en vooral, om te zorgen, dat hij niet te veel op één deel van ons ligchaam, vooral niet op onze fijner bewerktuigde inwendige deelen, werke. Niet, dat ik wil, dat men naakt zal loopen. Heeft de

{==21==} {>>pagina-aanduiding<<}
hand der natuur de overige dieren gekleed, zij heeft den mensch het verstand gegeven, om zich zelven te kleeden. Wie het zoo ver brengen kan, van dat verstand bij zijn toilet gebruik te maken, zal een groot heerleger van kwalen den pas afsnijden. De kleeding moet zoo gesteld wezen, dat zij de huid niet in hare gewigtige werkzaamheden store; rein, luchtig en ruim.
Knellende banden drukken de huidvaatjes en stremmen de uitwaseming. Ongelukkig dat onze schoonen zoo veel snoeren en banden behoeven, om haar ligchaam dat spinnekopsfatsoen te geven, hetwelk de smaak nu vordert. Dit is een nieuw geweld, dat zij hare huid aandoen, die weldra niet meer uit één geheel, maar uit eenige lappen bestaat, met diepe plooijen aaneengehecht.
Niet minder noodzakelijk is de luchtigheid der kleeding. In onze dagen ontbreekt het doorgaans het bloed niet aan warmte. Beletten wij nu, door eene al te warme kleeding, ons ligchaam, zich van die overtollige warmte te ontlasten, zoo geraken wij weldra in vollen gloed, en het vuur, dat door onze aderen stroomt, kiest al spoedig uitwegen, welke voor de zedelijkheid en voor onze rust minder onverschillig zijn dan het zweeten. Ik keur het daarom niet goed, dat jonge, voor het overige gezonde, personen zich in wol kleeden. Katoen, en, zoo men niet zeer dikwijls verschooning kan hebben, het oud-vaderlandsch linnen, mits niet te fijn zijnde, blijft het best voor onderkleederen, totdat de klimmende jaren ons waarschuwen, met de overgeblevene vuursprankjes wat zuiniger te wezen.
Maar niets is voor de huid van zoo veel gewigt als de zindelijkheid. De uitersten van hitte en koude mogen de bewoners der verzengde luchtstreek en der polen aanzetten, om zich in te smeren, de eerste, om niet van zweet weg te vloeijen, de laatste, om de weinige warmte, welke zij bezitten, binnen te houden; in gematigder luchtstreek hebben wij zulk een vernis niet noodig, ten zij wij, als de Romeinen, ons hetzelve

{==22==} {>>pagina-aanduiding<<}
dagelijks van de huid willen laten schrapen. Wij beletten, door zulk een luchtdigt bedeksel, de heilzame betrekking, welke er tusschen onze natuurlijke bekleedselen en den dampkring bestaat. En is het wel mogelijk dwazer te handelen, dan wij hierin doen? Wij zuchten of vloeken (al naar dat ons gemoedsbestaan is) om de verpeste lucht in gevangenhuizen, ziekenzalen, schouwburgen enz., en zijn steeds druk in de weer, om, door ventilators en berookingen, onzen dampkring van al die schadelijke uitvloeisels te zuiveren. En het huis, waarin onze kostbare geest, waar wij zoo veel mede ophebben, een gansch leven slijten moet, sluiten wij potdigt! - Zoo brengen wij ons in gevaar, dat de schadelijke dampen, welke geen' uitweg kunnen vinden, ons geheel inwendig bestaan verpesten, ten zij de natuur, door de longen of den onderbuik, of de kunst, door bois de garou enz., ons een' ventilator bezorge, die ons ten minste voor verstikken bewaart. Men mogt verwachten, dat in ons kraakzindelijk vaderland, te dezen opzigte, niet te klagen zoude zijn. Maar eene Hollandsche schoone heeft doorgaans meer eerbied voor haar huisraad dan voor haar ligchaam, en oefent de bepaalde mate van boenlust, den mensche ingeschapen, eer uit op een bruin kabinet dan op hare blanke huid. Ook wordt de verandering van linnen meer berekend naar de gelegenheid om te wasschen, dan naar de behoefte van verschooning. Het is waar, de gelukkige begaafdheid onzer natie, om vreemden na te apen, en in het eigen vaderland op zijn Fransch, op zijn Engelsch, op zijn Duitsch, op zijn Oostindisch of op zijn Chineesch te leven, heeft ons bekend gemaakt met eene menigte van potjes en doosjes en fleschjes, om onzen kabretlederen hansop zacht te maken en voor schilferen te bewaren, en er allerlei vreemde kleuren en geuren aan te geven. Maar ongelukkig kunnen die potjes, die doosjes en die fleschjes naauwelijks geopend worden, of er vliegt een heer van kwalen uit, grooter dan uit het doosje van
Pandora. De verschillende schoonheidswaters en blan-
{==23==} {>>pagina-aanduiding<<}
ketsels bestaan doorgaans uit zeer sterke vergiften, vooral uit lood, kwik of bismuth, welke, het levenloos bekleedsel doordringende, door de vaten opgenomen worden, de vochten ontmengen en de zenuwen ontstemmen, waaruit dan allerlei kwaadsappigheid en slepende zenuwziekten voortkomen. Maar al zijn zij op zich zelve onschadelijk, zoo bederven zij echter altijd de huid. Dikwijls stoppen zij de poriën; dikwijls verlammen zij de mondjes der vaten, en beletten dezelve te werken; dikwijls veroorzaken zij eene tegennatuurlijke verweeking en daarna verdikking der opperhuid, waardoor ons ligchaam met eene harde korst overtogen wordt, in plaats van het fijne vlies, hetwelk de teedere huid bedekt en voor al te ruwe aanraking beveiligt, zonder hare werking eenigzins te stremmen.
Het beste middel, ter bewaring der huid in derzelver kracht en schoonheid, is zuiver water. Dit reinigt en versterkt tevens, en koelt de dikwijls brandende oppervlakte des ligchaams behoorlijk af. Maar, dit zeggende, ben ik ver af van te beweren, dat men daarom een gedeelte van den dag, als de bever, in het water moet gaan zitten. Voor de slaven der weelde, wier leven, van het oogenblik der geboorte aan tot den laatsten snik, een zamenweefsel van kunst en dwang is, wier leven het vuur gelijkt op een' smidshaard, dat door de kracht der blaasbalgen gestadig wordt aangewakkerd; voor zulke moge het een ware wellust wezen, in het bad het ontgloeid en gespannen ligchaam eenige oogenblikken te verkoelen en te ontspannen: voor hen, wier levensvlam zoo niet in den togt staat, zijn zulke buitengewone voorzorgen overbodig. Niet gewoon ons lijf in te smeren, noch sterk zweetende, noch door de koude een hard vel hebbende, verliest voor ons het bad veel van zijne waarde, en wordt het geheel onnoodig, als wij ons linnen dikwijls veranderen, en die deelen van ons ligchaam, welke het meest aan het stof of aan eene sterke uitwaseming blootstaan, vlijtig wasschen. Bij ons blijve het bad een geneesmiddel, en wij zullen in vele

{==24==} {>>pagina-aanduiding<<}
kwalen een vermogend hulpmiddel te meer hebben. Waarlijk, indien het bad voor ons wezenlijk eene behoefte ware, het zoude onder ons zoowel een volksgebruik zijn, als bij de inwoners van warme gewesten, of bij de Russen. Het is wel ongelukkig, dat men niet gezond zoude kunnen zijn, zonder af te wijken van de voorvaderlijke zeden; en het is inderdaad te vreezen, dat wij nog eenmaal niet zullen kunnen leven, zonder mos en lepelblad te eten, als de Laplanders, of zonder onze vermoeide leden, ter verkwikking, even als de Kamschatdalen, in den damp van kokend water te steken.
J.V.


Treffend verhaal der vierendertigjarige slavernij en gevangenschap van P.J. Dumont in Afrika. (*)

Pieter jozef dumont, geboren te Parijs in 1766, verliet in zijn 12de jaar het vaderlijk huis, om, ten dienste van het zeewezen, den krijgstogt tegen Gibraltar bij te wonen. In November 1782 ging hij aan boord in de haven van Alkazir, in Spanje, op de Fransche brik le Lièvre. Denzelfden avond ontstond een hevige storm, die, tegen middernacht, het vaartuig, zeer gehavend, aan de Afrikaansche kust, tusschen Oran en Algiers, wierp. Er verdronken 60 personen; 86 bereikten den oever, die echter door de Kuba-
{==25==} {>>pagina-aanduiding<<}
len, een' Arabischen stam, terstond gegrepen werden. Daar zij ongewapend waren, baatte geen tegenstand; vele werden als slagtvee vermoord; de overige bleven, min of meer gewond, aan den oever liggen; dumont had een' lanssteek door het lijf en eene geschotene wonde in het been. De Kubalen verwijderden zich zeer spoedig met al den buit, dien zij hadden kunnen vermeesteren. Met den dageraad, echter, kwamen zij weder, bonden de ongelukkigen de handen op den rug, en hen zelve aan de staarten der paarden.
Vele mijner lotgenooten (verhaalt dumont) zonken uit smart en vermoeidheid neder: wij togen zes nachten door; want onze leidslieden waagden het niet, bij den dag te reizen, uit vrees, dat deze buit hun door andere Arabieren mogte ontroofd worden. Zij legerden zich in de bosschen rondom ons henen; wat brood en water diende tot onderhoud voor ons ellendig leven; met elke schrede openden zich onze wonden op nieuws, wanneer zij door het geronnen bloed eenigermate gesloten waren. Eindelijk kwamen wij aan den berg Felix, de woonstede van den Scheik osman.
Wij werden voor hem gebragt. Zoodra hij hoorde, dat wij Franschen waren, riep hij: ‘Franschen! trouweloozen, ongeloovigen, booze duivels; men ketene hen!’ en dit geschiedde terstond. Ik was lam; mijn buik was vreesselijk gezwollen en ontstoken; mijne reisgezellen leden niet minder; drie stierven er, onmiddellijk na onze aankomst. Behalve eene wollen schort, waren wij geheel naakt, en men wierp ons, twee aan twee, eene keten om van 10 voet lengte en 60 pond zwaarte. Ieder einde was aan den voet van den anderen gevangenen vast. Beide ongelukkigen werden onafscheidelijk, totdat een hunner stierf en door een' anderen vervangen werd. In dien staat werden wij, een half uur van de woonplaats des Scheiks, naar het Bagno weggevoerd. In dit gebouw werden 2000 slaven bewaard; de muren waren omtrent 40 voet hoog en 8 voet dik. Het lage dak was van hout; de grond van gemengd zand en kalk. Ondanks de vele vensters met ijzeren traliën, is het gebouw vrij duister. De vensters zijn zoo laag bij den grond, dat leeuwen en andere verscheurende dieren, elken nacht, door de traliën heen, zoo nabij ons huilden, dat de haren ons te berge rezen.
Op de breedte der muren, die op terrassen gebouwd waren, stonden de woningen onzer wachters. Dezelve waren

{==26==} {>>pagina-aanduiding<<}
omtrent 60 in getal en in ieder 15 man; zij klommen van buiten met ladders daarin, en brandden kolenvuur, om hunne pijpen aan te steken en de koffij te bereiden. Altijd gewapend, schieten zij dikwerf, als zij zich niet veilig achten, met grof zout op de slaven. Zij roepen des nachts, even als schildwachten: ‘Geeft acht op de Christenen!’
Midden in het Bagno is eene afwateringsgroef. Het water loopt in eenige honderd koehuiden, die aan den eenen kant van het Bagno opgehangen zijn.
Bij onze aankomst verheugden zich de slaven over de nieuwe lotgenooten. Men maakte onze keten in het midden, door een hangslot, aan een' ring in den muur vast, drie voet van den grond. Men gaf ons eenig stroo, een' steen tot hoofdkussen, en de vrijheid om te slapen. Eene menigte van wandluizen belegerde ons, en met elke beweging verpletteden wij geheele handen vol. Bij het ontwaken des morgens waren wij met builen en zwart bloed overdekt: welk een gezigt!... 2000 naakte, bloedige gestalten, met lange baarden, in twee rijen aan den muur geketend, die het water uit menschenbekkeneelen begonnen te drinken.
Ondanks mijne wonden, moest ik met de anderen, om zes ure des morgens, aan den arbeid, met ketenen beladen, nadat mij, voor den ganschen dag, drie aren van maïs toegeworpen waren; men stampt de korrels en eet het meel met water, wanneer men dit laatste bekomen kan. Nadat ik den geheelen dag den ploeg getrokken had, werd ik, des avonds, half dood van vermoeijenis, van houwen en slagen doorwond, naar het Bagno teruggevoerd. Zeker Italiaan, mijn buurman, door mijn lijden getroffen, trok uit eene met hennep omwondene strook eene soort van dubbelen draad door mijne wonden, dien hij dan met urin bevochtigde, waardoor zij binnen drie weken genazen. De pijnen, welke de wonde aan het been mij veroorzaakten, werden merkelijk minder, nadat ik den kogel met een slecht mes daaruit gesneden had.
Onder de 2000 slaven van het Bagno waren ettelijke grijsaards, die zich met het reinigen des inwendigen gebouws enz. moesten bezig houden, en ook de wandluizen met aangestokene stroobondels aan lange stokken verbrandden. Deze ongelukkigen zijn nog in erger toestand dan de overige slaven; want zij worden niet alleen door hunne wakers, maar ook door hunne medeslaven mishandeld. Wanneer zij eindelijk uit

{==27==} {>>pagina-aanduiding<<}
zwakheid niet meer kunnen arbeiden, dan worden zij doodgeschoten. Dit zelfde geschiedt omtrent alle zieken, die weinig hoop op beterschap geven. Hunne lijken worden alsdan weggeworpen en door de wilde dieren terstond verscheurd. Hunne schedels dienen den slaven tot drinkschalen; want de lijken van hen, die zich zelven het leven benemen, worden door de geketende lotgenooten naar den berg gevoerd, en alsdan van de hoogte in de vlakte ter neder gestort. Zulk een zelfmoord verschaft den naasten gebuur eene steeds hardere straf. Mijn evenman, een jong Italiaan, had zich een' strik van hennep gemaakt, en verhing zich, hoezeer ik zulks met geweld poogde te verhinderen; want ik wist, wat mij te wachten stond, zoo als ook den eerstvolgenden morgen gebeurde. Mijn tweede gebuur werd krank en doodgeschoten; zijn bekkeneel heeft mij veertien jaren gediend, en ik heb hetzelve naar Marseille medegenomen: ook zijn opvolger werd ter neder geschoten. In het geheel hebben er, rondom mij, dertig zich zelve vermoord.
De slaven staan des morgens om zes ure op. Sommige arbeiden in den hof van den Scheik; andere hakken hout; wederom andere trekken den ploeg, enz. Dikwerf moest ik vijf of zes uren ver gaan. Aldaar waren zes tot zeven paar slaven voor den ploeg gespannen. Rondom ons stond een groote kring Kubalen, niet zoo zeer om ons te bewaken, want het vlugten is alhier onmogelijk, als wel om ons tegen de wilde dieren te beveiligen. Ondanks dit alles, werd een mijner lotgenooten, die zich van ons eenigzins verwijderd had, voor onze oogen door een' leeuw verscheurd, ofschoon de wachters, doch te laat, dien ter neder schoten.
De beste tijd voor ons was die, wanneer onze wachters, volgens Muhamedaansch gebruik, hun gebed verrigtten: alsdan poogden wij al wat eenigzins eetbaar was in onze nabijheid te stelen, en verzwolgen het onder eene hagelbui van houwen en steenworpen der wachters. Dit was het eenige middel om ons leven te rekken; want hoe toch konden drie korenaren ons in 24 uren onder den gestrengen arbeid onderhouden, die bijna 's menschen krachten te boven ging? Eens had ik het geluk, een schaap te stelen, en voedde mijne vijf naaste geburen daarvan acht dagen lang. Wij scheurden het den kop af, want een scherp werktuig hadden wij niet. Daarop verslonden wij de ingewanden, zonder ons aan de

{==28==} {>>pagina-aanduiding<<}
houwen en slagen te storen, die ons van alle kanten troffen, zoodat het bloed langs ons ligchaam liep. Hij, die niet bij ondervinding weet, welk een scherp zwaard de honger is, zal moeite hebben zulks te gelooven. Dit bloed vingen de Kubalen met de vingers, en lekten het op, terwijl zij riepen: ‘Hoe zoet is toch het bloed der Christenen!’
Bij onzen arbeid leden wij ontzettend veel van honger en dorst, en van de brandende zonnehitte; het hoofd beschermden wij door bladen, het lijf door onzen baard; de mijne hing mij op het laatst tot aan den navel; ik vlocht dien met de vingers, zoodat hij mij tot eene soort van mantel diende; onze huid was geheel donkerbruin geworden.
Somwijlen vonden wij onder weg overblijfselen van eenen door den leeuw verscheurden beer of wild zwijn. Dan baden wij om verlof van het te mogen opeten. ‘Ja, vreet, Christenhond!’ was het antwoord, en dan vochten wij schier om den bebloeden buit. Somtijds kwelde de dorst ons dermate, dat wij onze eigene urin, of ook die der paarden, dronken, wanneer dezelve zich in het hoefspoor verzameld had.
Niets, echter, evenaarde den jammer bij eenen brand, die in het Bagno uitbarstte Onze baarden en haren verzengden; het water, dat ons verfrisschen moest, werd tot blussching gebruikt; wij schuimden van woede, en beten, van vertwijfeling, rook en hitte, in onze ketenen. Losmaken wilde men ons niet, om wanorden te verhoeden, en eerst op den bepaalden tijd kregen wij ons water. Intusschen werden ons menigvuldige slagen toebedeeld, om ons voor de uitbarsting van het vuur te straffen, gelijk dan ook elk woord in het algemeen met eenen slag vergezeld ging.
Dat deze leefwijze ons ligchaam geheel ongevoelig maakte, laat zich ligtelijk begrijpen. De huid aan onze handen was zoo dik en hard, dat wij dezelve naauwelijks half konden sluiten. Onze voetzolen waren met eene hoornachtige huid van twee tot drie duimen bedekt; men had ons zeer gemakkelijk met hoefijzers kunnen beslaan, zonder eenige smart; lange dorens vervuilden daarin, zonder dat wij het voelden.
De wachters verdubbelden hunne wreedheid tegen zulke gevangenen, die hun het zwakst en gevoeligst toeschenen. Mijn bedaarde moed en schijnbare ongevoeligheid spaarde mij menige mishandeling. Een Marokkaansch Prins, die in dit

{==29==} {>>pagina-aanduiding<<}
oord kwam, zag ons eens arbeiden. Op de bede mijner lotgenooten viel ik voor zijne knien, en bad hem om eene weldaad. Eerst betoonde hij zich zeer onvriendelijk, vooral toen hij hoorde, dat ik een Franschman was. Eindelijk schonk hij ons 100 zechinen, om onder elkander te verdeelen.
Onze wach ers hadden twee hoofden, waarvan de opperste Basche heet. Hij gebiedt over leven en dood der slaven en van hunne wakers, en behoeft slechts de hoofden der veroordeelden aan den Scheik te vertoonen: hij komt ten hoogste 5 of 6 maal in het jaar in het Bagno. Wij verheugden ons altijd over zijne komst, omdat hij ons doorgaans eenige gunst bewees, hetzij met het verlof om de wandluizen te verbranden, of met de gruwzaamste wachters te verwijderen. Het tweede hoofd heette Kail, die het onmiddellijk opzigt had over de wachters en slaven. Deze Kail zocht terstond, onder de gewone bedreigingen, het geschenk van den Prins van mij af te knevelen; doch, zonder mij daaraan te storen, verdeelde ik het geld onder mijne lotgenooten. Zijn toorn werd, door de zwakheid van eenige slaven, die, door de smart der straf overweldigd, bekenden, dat zij mij deze verdeeling aangeraden hadden, tot het uiterste gedreven; hij verdubbelde de mishandelingen, die echter alleen dienden om mijne halsstarrigheid te versterken. De barbaar pijnigde mij elken dag door houwen en slagen, zonder de minste reden. Een jaar lang had ik deze mishandeling verdragen; doch zij had mij nog niet doen bezwijken, hoezeer ik gedurige aanvallen van razernij had, waarin ik met tanden en nagels mijne lotgenooten op het lijf viel. Eindelijk besloot ik, mijn lijden te eindigen en mijne wraak te koelen. Den eerstvolgenden morgen waren reeds 200 slaven zonder slagen uitgelaten. Zoodra ik buiten trad, kreeg ik een' slag in mijne zijde, die mij bijkans van alle bewustheid beroofde. Naauwelijks, echter, kwam ik tot mij zelven, of ik greep een' steen, en wierp dien den Kail naar het hoofd, zoodat hij een oog verloor. Daarop viel ik, als een tijger, op hem aan, en zou hem met mijne tanden verscheurd hebben, zoo niet de wachters hem, onder eene hagelbui van slagen, ontzet hadden. Ik werd terstond ontketend, en op een' muilezel gelegd, met de handen en voeten onder deszelfs buik vastgebonden. Zoo werd ik, in eenen
draf, onder aanhoudend

{==30==} {>>pagina-aanduiding<<}
stooten en houwen, naar den Scheik gebragt, bij wien ik half dood aankwam.
Zoodra wij voor osman verschenen, werd ik losgemaakt en ter aarde geworpen. Hij vroeg mij: waarom ik mij aan mijnen wachter vergrepen had. Ik verzocht, in naam der wet van den Profeet, te mogen spreken, vermeldde, na verkregen verlof, de toedragt der zaak, en voegde er bij, dat de Prins mij het geld om muhamed's wil gegeven, maar dat de Kail gezegd had, dat hij zich zeer weinig aan muhamed bekreunde, wanneer hij het geld maar kreeg. ‘Met welke hand hebt gij den steen geworpen?’ vroeg mij de Scheik. Ik antwoordde, na een snel beraad, voor iets ergs beducht: ‘Met de linkerhand.’ Terstond beval osman, om mij de falaca aan te binden. Dit is een lederen riem, waarmede de hand aan eene tafel gebonden wordt, met de binnenzijde boven; terwijl de andere hand, door eene katrol, tot op eene manshoogte omhoog getrokken wordt. Nu sloegen twee wachters, bij afwisseling, op mijne linkerhand, als smidsknechts, gedurende ongeveer 20 minuten. Mijne hand werd daarop losgemaakt; zij was jammerlijk gekneusd en gehavend, zonder nagels, met ontbloote spieren en zenuwen, en voor altijd lam.
‘Hebt gij nu gezien,’ sprak osman tot den Kail, ‘hoe ik den Christen gestraft heb?’ De Kail dankte hem, verheugd over zijne gestrengheid, en prees zijne regtvaardigheid. Daarop riep osman met een' toornenden blik: ‘En gij, die onregtvaardig gewin boven de wet van den Profeet gesteld hebt, gij zult opgehangen worden!’ En dit vonnis werd terstond aan den naasten boom volvoerd.

(Het vervolg en slot hierna.)


De vergiftiging der pestzieken te Jaffa, volgens echte bescheiden.

Deze merkwaardige bijzonderheid in de geschiedenis van buonaparte, door wilson openlijk vermeld, is thans, door den Schrijver der Victoires et Conquêtes des Français, Vol. X, en bijzonder door den Generaal beauvais, die de personen, daarbij tegenwoordig geweest, ondervraagd heeft, op volgende wijze opgehelderd.

{==31==} {>>pagina-aanduiding<<}

Toen buonaparte besloot het beleg van St. Jean d'Aere op te breken, was hij, met grond, beducht voor het gevaar in het vervoer der pestzieke soldaten gelegen; en dit gaf aanleiding tot een vertrouwelijk gesprek met den Geneesheer desgenettes, toenmaals algemeen Veldarts zijner troepen.
Buonaparte sprak, aanvankelijk, over het groote gevaar van besmetting, en kwam, als van ter zijde, op het vraagpunt: of men niet, door vergif, het einde van hun leven zou kunnen verligten en bespoedigen. ‘Wat mij betreft,’ zeide hij, ‘ik beken, dat, volgens mijne grondregels en denkwijze opzigtelijk het leven, ik hem als mijnen weldoener zou beschouwen, die, in zulk een' toestand, mijn einde bespoedigen, en mij van de kwelling des voor de oogen zwevenden doods verlossen wilde.’
Desgenettes sprak dit tegen. ‘Ik wil niet beslissen,’ zeide hij, ‘van wat middel ik mij bedienen zoude bij het raadplegen van mijn bijzonder gevoel, en zal dus niet verwijlen bij zedelijke bespiegelingen, welke, in de schakel mijner gedachten, zich daartegen mogten kanten: maar, als behartiger van het algemeene welzijn, als Hoofdarts van het leger, moet ik u tegenwerpen, Generaal! dat zulk een maatregel, zoo in globo ten aanzien van ongelukkigen genomen, welke men niet eens over den vermeenden dienst, dien men hun bewijzen wil, zou durven onderhouden, niet alleen afschuwelijk is, maar ook strijdig met de Goddelijke wetten en de pligten der menschheid. Op die gronden moet ik u dan ook verzekeren, dat ik die ontwerp zou kunnen noch willen toestemmen.’
Na dit krachtig antwoord van den moedigen desgenettes konde buonaparte daarop niet verder aandringen, en hij vergenoegde zich hem te laten gaan met de volgende schampere woorden: ‘Ik had eene geheel andere gedachte van uwe wijsgeerige grondregels opgevat, doch zie, dat ik mij bedrogen heb.’ - Toen desgenettes heen ging, zeide buonaparte tot berthier, die zwijgend bij dit gesprek tegenwoordig was: ‘En gij, berthier, zonder twijfel zijt gij mede van des Doctors gevoelen?’ - ‘Ja, Generaal,’ was het antwoord, ‘ik ben van zijn gevoelen; en schoon ik reeds, sedert langen tijd, waargenomen heb,

{==32==} {>>pagina-aanduiding<<}
dat mij oneindig veel ontbreekt, om een groot man te zijn, zoo word ik, in dezen oogenblik, meer dan ooit daarvan overtuigd.’
Alle zieken en gekwetsten werden nu, zonder onderscheid, naar Jaffa vervoerd, en buonaparte gaf zijne eigene paarden om zulks te bevorderen.
Te Jaffa werden, op bevel van den Chef der armee, daure, maatregelen genomen, om de gekwetsten en pestzieken, over Damiette te water, en over El-Arich te lande, van de hand te zenden. Ten gevolge van den verschrikkelijken voortgang der ziekte bij de besmette personen, werden vijftig derzelve onvervoerbaar verklaard, en bleven zij dus in het hospitaal terug. Daure sloeg derhalve den Veldheer voor, om een' parlementair aan sidney smith te zenden, ten einde een vrijgeleide te vragen. Buonaparte bragt daartegen in, dat hij, behalve den afkeer, welken hij, als Fransch Generaal, gevoelde, om den Commodore, over welken hij zich te beklagen had, eenige opening te geven, dezen stap te langwijlig hield, dewijl Sir sidney smith zijnen kruistogt voor St. Jean d'Acre had opgeheven, met oogmerk om de afdeeling van den Schout-bij-nacht perru te vervolgen, en het dus te veel in zou hebben, het linieschip de Tijger, waarop die Bevelhebber zich bevond, te bereiken.
Eene geheime Commissie van verscheidene personen werd nu door buonaparte zamengeroepen. Desgenettes liet men blijven, zoo als ook behoorde, daar de meening van dezen omtrent het gewigtig voorstel reeds bekend was. De Veldheer vernieuwde den voorslag van vergiftiging, bij zijne voormelde beweegredenen ook nog voegende het schrikkelijk lot, dat deze slagtoffers te wachten hadden, wanneer zij levend in de handen der woedende vijanden mogten vallen, die Jaffa bij den aftogt van het heer bezetten zouden. De te rade geroepene personen (die wij niet noemen, omdat nog verscheidene in leven zijn, en wij de gronden niet beoordeelen willen, die zij, bij deze gelegenheid, hebben aangevoerd) waren eenstemmig van buonaparte's gevoelen. Royer, Chef van de Apotheek, werd geroepen. Hij had, wel is waar, geen' opium, om den, onder den naam van sydenham's laudanum bekenden, drank te bereiden; doch hij vervoegde zich bij een' Turkschen Arts, die het hem verschafte, en aan ongeveer dertig lijders werd het gif toegediend. Bij eenige bewerkte het eene heilzame crisis, zoo-
{==33==} {>>pagina-aanduiding<<}
dat zij weder opkwamen; doch 15 of 16 bezweken. - Dit is de naauwkeurige waarheid, die wij door de bedoelde raadslieden, welke ons zeker dank zullen weten, dat wij hunne namen verzwegen hebben, bij eede zouden kunnen doen bevestigen.
Royer was een slechte kerel, die reeds bij St. Jean d'Acre op het punt was van den kogel te krijgen, omdat hij aan de armee slechten drank verkocht, met welken hij de kameelen van de Veldapotheek belast had. Hij kwam niet naar Frankrijk terug, dewijl bij handelsontwerpen gemaakt had, welke hem in Egypte deden achterblijven, alwaar hij niet stierf door verdriet, maar, als dief en wederkeerige verspieder der Turken en Mammelukken beide, gewurgd werd.


Uittreksels uit een woordenboek der beschaafde wereld.

(Dictionnaire des Gens du Monde, a l'usage de la Cour et de la Ville. 2e. Edit. Paris, 1818.)

Aardig. Minder regelmatig, doch misschien meer aangenaam, dan het schoone.
Abrikozen. Er zijn landen, waar de lieden, welke men met posten begunstigt, dit met de abrikozen gemeen hebben, dat men hen nimmer verkiest in den staat van rijpheid: zij moeten nog niet rijp of al te rijp, dat is, te jong of te oud zijn.
Achting. Loon der deugd, waarvan men nimmer een geschenk kan maken, omdat het niet in de magt staat dien te onthouden.
Advocaat. Iemand, die met de wetten handelt even als de schoenmakers met het leder: zij rekken, vouwen en kloppen het, tot het om de leest past.
Agenda. Memento (memorieboekje) voor hen, die kort van geheugen zijn. Bij voorbeeld: iemand, van Parijs naar Lyon zullende reizen, teekende in zijne agenda op: ‘Door Nevers trekkende, er om denken, mij, bij deze gelegenheid, in het huwelijk te begeven.’
Almanak. Tijdmeter, door de jeugd met verlangen, door

{==34==} {>>pagina-aanduiding<<}
den gemiddelden leeftijd met onrust, en door den ouderdom met schrik geraadpleegd.
Babbelaar. Vervelend iemand, die al zegt wat hij gelooft, al wat hij wil, al wat hij weet, en, bij gebreke daarvan, al wat hij met weet.
Ban Thans vernageld kerkelijk geschut.
Bankbreuk. Middel, om zich te verrijken volgens de regels der kunst.
Beleediging. Het krachtigst middel, om een volk tegen de dwingelandij in opstand te brengen. De schending van lucretia, de hoed van gesler, een beleedigende heerendienst (de minachting, welke den schimpnaam van Geuzen deed uitslaan) bragt tarquinius te Rome, Oostenrijk in Zwitserland en te Genua (en Kastilié in Nederland) ten val. Beleediging bragt te weeg, wat de ondragelijkste kwellingen en de drukkendste lasten niet konden uitwerken. Men vergeeft alle leed, maar nimmer eene beleediging.
Beroemd. Een beroemd man betaalt, t'elken stonde, de eer zijner verheffing door de moeite om zich op zijne hoogte staande te houden.
Besluiteloos. Een besluiteloos mensch doet niets in zijn leven, dan weifelen, wat hij doen zal, en zich berouwen over hetgene hij gedaan heeft.
Bevalligheid. Is voor het ligchaam datgene, wat het gezond verstand voor den geest is.
Bewaren. Kan men moeijelijk drie dingen: eene vesting, een' schat, en eene vrouw.
Biecht. Zeker priester zeide eens van den kansel, op palmzondag: ‘Ik verwittig u, mijne broeders! dat ik, om alle verwarring voor te komen, biechten zal; maandag, de leugenaars; dingsdag, de gierigaards; woensdag, de achterklappers; donderdag, de dieven; vrijdag, de lichtmissen; zaturdag, de oneerbare vrouwen en dochters.’ Men begrijpt, dat er niemand opkwam; en dit was juist, wat hij verlangde.
Brood. Er is slechts één maatregel van policie, om het oproer voor te komen dergene, die geen brood hebben; namelijk, hun brood te geven.
Commentariéren. Kunst, om troebel te maken, wat helder was. Men heeft zelfs de vlugtige stukjes van voltaire gecommentariëerd. Zoo ziet men de Commiezen tot de Mid-
{==35==} {>>pagina-aanduiding<<}
delen hunne plombeerlooden hechten aan de fijnste Italiaansche gazen.
Compilateur. Letterkundige kleedermaker van oude lappen en oudmodische kleederen.
Concordaat. Verdrag, aangegaan tusschen leo X en françois I, voor het geluk en den voorspoed van Frankrijk in het jaar 1818.
Diepzinnig. Vele schrijvers maken daarop aanspraak: hunne werken gelijken de Catacombes, (onderaardsche begraafplaatsen) hol, ledig en duister.
Dithyrambe Eene dame vroeg, wat dit ware? ‘Iets erger dan eene Ode,’ was het antwoord.
Doen. Een gedeelte van het leven wordt besteed aan niets doen, een ander aan kwaad doen, en bijna het geheel aan iets anders te doen dan wij moesten doen.
Domper. Monteringmuts der voorstanders van den goeden ouden tijd.
Drukkunst. Noodwendige afstandroeper voor de kleinen, om zich te doen hooren door de grooten. - Gazlantaren, die de verlichting meer schitterend en minder duur maakt.
Dwaas. Noemt men iemand, wiens dwaasheid niet overeenkomt met die van de meerderheid.
Dwaasheden. De kleine geleiden naar het dolhuis; de groote, welke thans in gebruik zijn, verschaffen eer en voordeel. - Mejufvrouw arnoult voltaire bezoekende, zeide deze: ‘Ach, mejufvrouw! ik ben vier en tachtig jaren oud, en heb wel vier en tachtig dwaasheden begaan.’ - ‘Dat heeft ook wat om 't lijf!’ hernam de Actrice: ‘ik, die naauwelijks veertig jaren tel, heb er wel duizend begaan.’
Dwangbewind. Als de wilden van Louisiana de vrucht willen hebben, houwen zij den boom bij den wortel af. Dit is het beeld van het despotisme.
Edelman. Is iemand, die bijzondere pligten te vervullen en voorbeelden te volgen heeft, en die, gewoonlijk, zoowel het een als het ander uit het oog verliest.
Eer. Buitengewoon buigzaam in beteekenis. De eer strekt zich uit van de deugd tot aan de eerloosheid; zij beteekent alles, en tevens niets. Men verzoekt de eer te mogen hebben voor zijn vaderland te sterven; men heeft de eer gehad zijnen besten vriend in een tweegevecht van het leven te be-
{==36==} {>>pagina-aanduiding<<}
rooven; men heeft de eer order zijne voorzaten te tellen een' biechtvader van lodewijk XI, eene minnares van françois I en een' gunsteling van hendrik III; men heeft de eer eenen schobbejak te groeten, eenen zot iets onder de aandacht te brengen, te schrijven aan een' armen bloed, en wanneer men niets meer te zeggen weet, dan heeft men de eer met alle achting te zijn..... De eer van de mannen en die van de vrouwen zijn planten van geheel verschillenden aard: de eene wast in het zonnelicht; de andere wil niet tieren dan in de schaduw.
Eerlijkheid. Spiegel, op welken men geene de minste vlek moet bespeuren. Er zijn evenwel lieden, die meenen eerlijk te zijn met slechts weinig te stelen, of te stelen zonder dat het bemerkt wordt.
Eigenliefde. Luchtbol, opgevuld met wind, en welke, bij het toebrengen eener naaldeprik, eenen donderslag van zich afgeeft. - Stof, die ligt valt te kreuken, doch welker kreuken nimmer verdreven kunnen worden.
Engeland. Het vaderland der menschlievende begrippen; doch waarvan sommige ingezetenen zich niet bekreunen zouden, de wereld het onderste boven te keeren, om de slijting van eenige ellen katoen-batist. Gewest, waar, volgens caraccioli, niets gepolijst is dan het marmer, en geene vruchten rijp zijn dan de gekookte appelen.
Excellentie. Steltenpaar, om een klein man in de hoogte te beuren.
Fortuin. De verwerving van eene kleine fortuin kost zeer veel moeite; maar men kan ligt tot eene groote geraken. Het is dikwijls moeijelijker den eersten daalder over te winnen dan het tweede millioen.
Franschen. Goedwillige heelmeesters, die de inenting van alle waarheden ondernemen te hunnen koste.
Galg. Iemand, schipbreuk hebbende ondergaan, werd op een vreemd strand gesmeten. Bevreesd voor kannibalen, doorkruiste hij het land, tot hij door het gezigt eener galg gerust werd gesteld, en riep uit: ‘Nu ben ik verzekerd mij in een geciviliseerd land te bevinden!’
Geest. Is in soort oneindig onderscheiden. De heerschende is tegenwoordig het tegenovergestelde van gezond verstand. Wanneer men u een geestig man noemt, is er nog reden genoeg om te vragen, of hij ook een zot is. In geval men

{==37==} {>>pagina-aanduiding<<}
van de vrouwen spreekt, is geestigheid evenwel niet dubbelzinnig, omdat dezelve alsdan altoos smaak, vernuft en bescheidenheid vooronderstelt. - Men gebruikt het woord geest ook nog in eenen anderen zin: men zegt, de geest van een tijdschrift, waarmede men niet bedoelt, dat het geest bevat, maar dat het, door deze of gene begrippen voor te staan, tracht opgang te maken.
Geheim. Moet men niet vertrouwen aan een' zot, niet aan een' wijze, niet aan een' vriend: de wijze is niet altijd wijs, den zot is geen geheim vertrouwd, en de vriend kan veranderen.
Geldmiddelen-beheer. Het verhevene dezer wetenschap bestaat in hen de belasting te doen betalen, die niets meer bezitten.
Geleerde. Tusschen een' man van letteren en een' geleerde is een gelijk onderscheid als tusschen een boekwerk en een' bladwijzer.
Gelegenheid. Dezelve wèl te treffen, is dikwijls het eenige talent van groote mannen.
Geluk. Iets, niet gemakkelijk op te sporen; het is zeer moeijelijk, het in ons-zelve, maar volstrekt onmogelijk, het ergens elders te vinden.
Gelukkig. Om dit te zijn, moet men veel geld, veel verstand, eene volmaakte gezondheid bezitten, en zich aan niemand bekreunen. De zotten zijn in deze wereld alleen gelukkig: zij gevoelen niet, wat men hun zegt; zij bewonderen alles, of bewonderen niets; zij hebben geene benijders, geene ongerustheid, en vinden behagen in allerlei vermaak; zij geraken tot hooge waardigheden, en bezitten gewoonlijk den meesten rijkdom.
Geschiedenis. Benaming, zoo zeer gemisbruikt, dat zij met vertelsel eene gelijke beteekenis gekregen heeft.
Geschiedrol. Verzameling van misdrijven, in welke de dwingelanden voorbeelden zoeken, de dichters treurspelen, en de middelmatige schrijvers melodrama's.
Geslepenheid. Is het deel van kleine geesten, wie het aan grootheid en verheffing ontbreekt.
Godgeleerde. Iemand, die de Godsdienstleer, door er veel over te spreken, in minachting brengt. Zij behoorde te zijn als de Arke des Verbonds, welke men niet mogt aanroeren, zelfs niet om haar te verdedigen.
Graad. Trap in den krijgsdienst, welken men voorheen

{==38==} {>>pagina-aanduiding<<}
kocht, doch thans verdient. - Stuk parkement, krachtens welk de geneesheer zijne zieken naar de andere wereld helpt, de advocaat zijne cliënten te gronde rigt, en de regter - altijd voorondersteld wordt overeenkomstig de wet te vonnissen.
Grooten. Lieden van eene zeer kleine gestalte; doch die zich, door middel van stelten, weten te verheffen. De vleijers nemen hen voor korenmolens, die geen meel opleveren, of men moet hun eerst wind geven.
Grootheid. Tooverstaf, die tot zelfs de beginsels der dingen verandert. Van een' bedrieger maakt zij een bekwaam man; van een' schurk, een' politicus; van een' overweldiger, een' halven god.
Groot man. Iemand, die zich heeft weten te verheffen, door zich gunstige gelegenheden ten nutte te maken, en door kuiperij; wiens grootheid, als men tot de beginsels opklom, blijken zou, aan het geval, het goed geluk, of aan eene minnares verschuldigd te zijn. - Om werkelijk iemand voor een groot man te houden, moet de giftbrief diens titels, welke door tijdgenooten verleend is, alvorens door de nakomelingschap bezegeld worden.
Gunst. Verkrijgt men zelden van de welwillendheid, maar doorgaans van de zucht om van lastig aanzoek ontslagen te zijn. De Ministers spelen raket; de gunstverzoeker is de volant; hij wordt door den een' den anderen toegesmeten, en zoo over en weêr, zoo lang tot hij op den grond valt; alsdan is het spel uit, en hij - blijft liggen.
(Het vervolg hierna.)





Nader berigt, omtrent de zwavelbron te Bentheim.

Vóór eenigen tijd gaven de Hoogleeraren thuessink en stratingh, te Groningen, door middel van dit geacht Tijdschrift, berigt van de beroemde Zwavelbron, in het Bentheimer-woud, een kwartier uur gaans van het vlek en kasteel Bentheim, gelegen; en gemelde Heeren, de bron en de kracht van het water op het naauwkeurigst onderzocht hebbende, drukten hunnen wensch uit: dat het Hoog Bestuur des Lands zijne opmerkzaamheid op deze bron, welke, volgens de getuigenis van den grooten hufeland, in kracht met die te

{==39==} {>>pagina-aanduiding<<}
Nenndorf gelijk staat, vestigen, en bij dezelve een badhuis stichten mogte. Ik heb het bijzonder genoegen, aan de Lezers van dit beroemd Maandwerk te kunnen melden, dat men op dit oogenblik bezig is, dien wensch te vervullen. Zijne Doorluchtigheid alexis, Vorst van Bentheim en Steinfurth, laat, met toestemming van Z.K. Hoogheid den Prins Regent van Groot-Brittanje en Hanover, bij deze bron een kostbaar badhuis, met de noodige gebouwen tot gerijf en vermaak der badgasten, stichten. Dit badhuis, waaraan men met allen ijver werkt, en waaraan geene kosten gespaard worden, zal tegen de lente van het volgend jaar gereed en van al het noodige voorzien zijn; terwijl in den loop van dat jaar nog twee andere gebouwen, van welke het eene 150 voet lang zal wezen, zullen opgetrokken worden. Daar de ligging van Bentheim, met deszelfs overoud kasteel en aanzienlijk woud, zoo gezond, en voor den Nederlander, die op zijnen vaderlandschen grond geene bergen en rotsen vindt, van welke men hier de schoonste gezigten op het nabijgelegene Munsterland, Overijssel en genoegzaam het geheele Graafschap heeft, zoo bekoorlijk is; daar Bentheim onmiddellijk aan de Nederlandsche grenzen gelegen, en slechts 10 uren van Koevorden en 18 van Zwol verwijderd is; daar, eindelijk, Steinfurth, met deszelfs Vorstelijken Bagno, die in den loop van dit jaar nog veel verbeterd is, in de nabijheid van Bentheim ligt, en aan de badgasten gelegenheid tot een aangenaam uitstapje geeft, - mag men met grond verwachten, dat de Nederlanders aan het bezoek van deze bron, boven die van Nenndorf of van andere meer afgelegene Zwavelbronnen in
Duitschland, de voorkeur zullen geven, vooral daar de beroemdste Nederlandsche geneeskundigen zulk eene voordeelige getuigenis van dezelve hebben afgelegd. Eene geschiedenis van het Graafschap Bentheim, van de vroegste eeuwen aan, tot op dezen tijd toe, welke de Ondergeteekende voornemens is in het Nederduitsch uit te geven, zal, in het begin van het aanstaande jaar, bij den boekverkooper j.l. zeehuizen, te Zwol, het licht zien; hetgene voor de brongasten geene onaangename lektuur zal zijn.
w.f. visch, Predikant te Wilsum.


Wilsum, in het Graafschap Bentheim, den 30 Nov. 1819.






{==40==} {>>pagina-aanduiding<<}

De rekenkunde.

In bosschen, misschien zoo oud als de aarde, lagen de oude bewoners van het Noorden achteloos op hunne beerenvacht uitgestrekt. Nu hoorden zij, hoe onder de digte eiken het lied werd aangeheven; hoe hunne priesters lofliederen zongen, of den roem vermeldden der dapperen, die vielen: en, uit hunne onverschillige sluimering gewekt, schoolden zij om hunne statige zangers henen, weggesleept door het natuurlijk gevoel hunner harten. Moet dit de werking der Dichtkunst op ruwe menschen geweest zijn, niet minder groot is haar invloed bij beschaafde volken. Hier toch doet zij, met nameloos vermogen, elke stemming en gewaarwording ontstaan in het hart van hem, die leest of hoort, en voert hem in verrukking tot eene hoogte, waarvoor het oog duizelt.
Deze invloed der Poëzije, en met haar van alle schoone kunsten, wordt gezegd van alle tijden, bij alle volken en aan alle plaatsen dezelfde geweest te zijn, tot een zeker bewijs, dat de zucht voor dezelve den mensch natuurlijk eigen is. Voert echter dit schoone alleen niet tot geluk, het doel des levens; zijn alle pligten en betrekkingen niet door gevoel en verbeelding te vervullen, maar veeleer door een rusteloos pogen en streven in werkdadigheid en kracht, door overleg en plan bestuurd: vergund zij het dan, een enkel oogenblik de aandacht te bepalen bij eene wetenschap, die geen dichterlijk schoon bezit, maar rijk is in werkdadig nut, de Rekenkunde, en dezelve voor te stellen als eene der eerste behoeften van het maatschappelijk leven.
De Rekenkunde te beschouwen als den grond van eene rij van wetenschappen, die met elkander in gewigt wedijveren, en het geheele veld te overzien, van de eenheidstafel van pestalozzi tot de fluctierekening van newton, zou eene taak van wijden omvang zijn; maar van eenen anderen kant doet deze wetenschap zich niet minder belangrijk voor, en van deze zijde worde thans het standpunt genomen.
Veelvuldig en verscheiden zijn de betrekkingen der menschen met en tot elkander; vele van dezelve zijn zuiver arithmetisch, en op deze rusten veelal de andere, als op éénen grondslag. Moet nu het stevigste gevaarte instorten, zoodra de grondslagen zwichten en hetzelve begeven, dan

{==41==} {>>pagina-aanduiding<<}
is er ook geen geluk mogelijk, zonder dat vooral onze rekenkundige verhoudingen met de maatschappij in eene naauwkeurige overeenstemming staan. En het is hier, in het regelen dier verhoudingen, in den geest van overrekenen en overleggen, dien deze wetenschap, in meerdere of mindere mate, aan hare beoefenaars schenkt, dat hare hoofdverdienste ligt.
Hij toch, die, niet doordrongen van dien geest, zijne arithmetische betrekkingen met de maatschappij verwaarloost, en zijne uitgaven en inkomsten in eene ratio inversa brengt, moet spoedig ontwaren, dat het totaal van ellende, die deze overspanning volgt, gelijk staat met het voorgaande genot, zoo al het eerste het laatste niet overtreft, en de weeën van dit gebrek aan arithmetisch gevoel zich niet zelfs tot een volgend geslacht uitstrekken. Hij, die de proza van het gemeene leven veracht, alleen in het gebied der idealen leeft, en zich door rustelooze togten naar het rijk der verbeelding afmat, moet, vroeg of laat, met pijnlijk gevoel ontwaken, en, in weêrwil van zich zelven, tot deze gewone betrekkingen terugkeeren. En hoe geheel anders is alles hier, dan in het land van eigene schepping! In de denkbeeldige wereld was alles voor hem rijkdom en overvloed, weelde en genieten; verrukking en bespiegeling hielden het aanwezen staande; credit en debet waren geheel onbekend, en er was geen deficit zoo aanmerkelijk, of het liet zich wegdenken. Geheel anders vindt hij het in de maatschappij. Hier is, ja, ook rijkdom en overvloed, maar ook de tegengestelde uitersten; het bestaan vordert hier volstrekt iets zelfstandigs; credit en debet zijn niet langer ijdele klanken; in tegendeel, zij beheerschen de wezenlijke wereld met eene noodzakelijke en onveranderlijke gestrengtheid, waarop de burgerlijke orde steunt, en het geringste te kort belet eene zuivere vereffening.
De Rekenkunde, de wetenschap des maatschappelijken levens, voorkomt, door den geest, dien zij in ons brengt, zulke misleidingen, die het leven, ten zachtste genomen, moeten verbitteren. Met de griffel in de hand leert zij ons, bezadigd het al te hooge, het denkbeeldig voordeelige verwerpen, omdat of het ontwerp de noodige vastheid niet heeft, of omdat de gevorderde krachten met het te bereiken doel niet in evenwigt staan. Door de geldelijke omstandigheden te regelen, doet zij de zedelijke minder gevaar loopen van verbroken te worden. Hoe dikwijls toch moeten de ze-
{==42==} {>>pagina-aanduiding<<}
delijke verhoudingen zich plooijen naar de eerste, en hoe dikwijls worden zij om dezelve vaneengereten en verbroken! De kennis van den financiélen toestand van den mensch gaf steeds, in duizende gevallen, eene betere oplossing van vele zijner booze daden aan lavater's gelaatkunde, of de grepen van gall naar de welvingen van deszelfs schedel. Zullen de schoone kunsten kunnen genoten worden, dan moet en kan het ook alleen onder de bescherming der huishoudende Rekenkunde zijn. Hoe zal eenig kunstgenot rein gesmaakt worden, zoo ontredderde huisselijke omstandigheden de rust beoorlogen? Of heeft ooit een geest met den juichenden horatius gejubeld, terwijl het ligchaam kromp op het denkbeeld van nakende behoefte en jammer?
Voeren de kunsten der verbeelding den vurigen geest wel eens buiten de wezenlijke wereld, de eenvoudige Rekenkunde maakt ons voor dezelve meer geschikt: elke stap kan hier eene les worden van echte levenswijsheid. De optelling is al aanstonds rijk in toepassing. Dagelijksche voorbeelden toonen, of hebben getoond, hoe het vasthouden aan deze waarheid: ‘de hoeveelheden der bijzondere posten bepalen de grootte der som;’ ‘ook door de kleinste bijdrage wordt de som vergroot,’ tot welstand en voorspoed leidt. De geschiedenis van ons land, in zijnen besten tijd, is een doorloopend bewijs van de heerlijke einden, waartoe de vaderen met hun: ‘door eendragt worden kleine dingen groot,’ in den ruimsten zin genomen, gekomen zijn.
De aftrekking moet in de waarheid, die zij elk oogenblik predikt, huishoudelijk beschouwd, van de grootste waarde zijn. Was de overtuiging, bij allen en in alle gevallen, steeds levendig, ‘dat de aftrek nooit de hoofdsom mag te boven gaan, of dat een ontkennend overschot er het gevolg van is,’ dan zou welligt dat waas van welvaart, dat zich over de maatschappij verbreidt, verflaauwen; maar vast gaat het, dat het quantum van waarachtig levensgenot moest vermeerderen. Het denkbeeld: ‘hoe grooter deeler, hoe kleiner quotient,’ is de eenigste arithmetische waarheid, die alle volken, dikwijls met vertrapping van regt, hebben gekend: maar daar, waar een algemeene en omvattende rekenkundige geest heerscht, worden ook de zedelijke verhoudingen in dezelve opgenomen; en daar valt geene onregtvaardige toepassing van deze waarheid te vreezen; daar voert zij alleen tot een be-
{==43==} {>>pagina-aanduiding<<}
redeneerd overleg. De betrekkingen van de leden der maatschappij tot elkander behoeven maar vlugtig te worden gadegeslagen, om, op het hooren van den naam alleen, van het groote gewikt van andere regels, b.v. die van intrest, van schade en baat, van winst en verlies, ten volle overtuigd te worden.
Deze kennis, die eenen zoo heilzamen invloed op haren bezitter oefent, die in hare bijzondere deelen nieuwe voordeelen aanbiedt, is dikwijls beschouwd als een handelgeest, die alleen voor getallen leeft, en ongevoelig maakt voor het schoone en verhevene: maar ook dit wederspreekt de ondervinding. Zien wij niet, hoe de sommen, die vondel in de bank moest verrekenen, zijne veêrkracht niet verlamden, en hoe hij, in weêrwil van dezelve, met de koenste vlugt opsteeg; hoe roemer visscher, om de posten van zijn grootboek, de zucht voor de letteren niet varen liet: en hoe vele mannen van vroegeren en lateren tijd hebben niet getoond, dat de wetenschap en de beoefening der Rekenkunde hand aan hand kunnen gaan, en zich, in de schoonste overeenstemming, vereenen met die der fraaije letteren?
Zoo mogen dan schoone kunsten, natuurlijk voor ons geschikt, het leven veredelen en versieren; maar de Rekenkunde moet ons, als een weldadige Genius, door het leven voeren, opdat zóó al onze betrekkingen en verhoudingen, onverbroken en ongeschonden, als eeuwige reeksen, oneindig voortloopen.
h.j. nassau.


Het stelsel van law verdedigd; met een woord over dat der Assignaten.

Law heeft in zijn stelsel vele ondankbaarheid ontmoet: die er bij hebben gewonnen, hebben hem gelasterd; die er door bedrogen zijn, hebben hem vervloekt. Wel is waar, velen heeft hij bedorven; maar hoe veel andere, daarentegen, heeft hij niet rijk gemaakt? Maar zwijgen wij van personele nadeelen: een weldadig gevolg heeft dat stelsel gehad; want het heeft den Staat gered.
Bij het overlijden van lodewijk XIV was de Staat drie milliards (drie duizend millioenen) schuldig; de ellende des

{==44==} {>>pagina-aanduiding<<}
volks was ten toppunt gestegen, zoowel als de behoefte der schatkist. Men was tot dat punt van radeloosheid en ongeluk gekomen, dat een groot staatspersoon, voor het overige zeer eerlijk, en uitstekende door die voortreffelijke hoedanigheden, welke het erfdeel waren van den alouden riddergeest, vermeende een bankeroet te moeten voordragen. Men nam in overweging, de Staten-generaal zamen te roepen, en hun voor te stellen, om, door hunne overwegingen, aan de eerloosheid der Natie het zegel te hangen. Wat zouden, in zulk eene gesteldheid, de Staten-generaal gedaan hebben? Al wat zij naderhand, in 1789, hebben gedaan. Dan, toen de verlegenheid van het Gouvernement op het hoogste was, verscheen law; zijne gelukkige vermetelheid boezemt vertrouwen in; zijn stelsel wordt goedgekeurd; het volk schept nieuwen moed; kunsten, handel, landbouw, alles herneemt veêrkracht en werkzaamheid; overvloed wordt algemeen; en in den oogenblik, dat de beroemde gelukzoeker de hoofdstad met de noorderzon verlaat, door verwensching en schande achtervolgd, is de Staat niet meer schuldig dan 700 milloenen. Het stelsel van law heeft dus den Staat behouden: onder betere leiding en mindere lastering, zou het denzelven op eenen geheel effenen bodem hebben gebragt. Doch law, verblind door den luister van zijn vermogen, thans als de redder van Frankrijk uitgeroepen, betaalt zeer duur zijne vleijers, die, navolgers van zijne aanstootelijke overdaad, op hunne beurt dadelijk worden nagevolgd door de verschillende standen der maatschappij. Het buitensporige van het zedebederf wordt achtervolgd door het buitensporige van den aangenomen' geldelijken maatstaf; en law, trouweloos aan zijn eigen stelsel, schept, buiten voorkennis van den Regent, eene nieuwe hoeveelheid biljetten. De Regent doet hetzelfde, buiten voorkennis van zijnen Minister. De biljetten, alzoo vermenigvuldigd, verminderen in
waarde; en de waarheid is weldra niet meer, dan eene leugenachtige begoocheling.
Ondertusschen bleef het nog altijd mogelijk, door herstelling der misbruiken, aan het stelsel een gedeelte dier voordeelen te hergeven, welke het scheen te beloven; maar het gestrenge Parlement, meer vijandig tegen law, die te zeer in gunst stond, dan tegen zijn stelsel, wist behendiglijk de openlijke meening op te wekken, welke law tegen zich vooringenomen had; en de dag van den val zijner biljetten was te-
{==45==} {>>pagina-aanduiding<<}
vens de dag van droefheid en vreugde. Scinditur in contraria vulgus.
Maar het is van het stelsel van law, de geschiedenis der jongste eeuw bewijst het, dat de grootste ontwikkeling van de vermogens der Natie, in de kunsten, in den handel en in de wetenschappen, begint te dagteekenen.
Betrekkelijk de assignaten heeft men eene dubbele onregtvaardigheid begaan, daarin, dat men van dezelve geen kwaads en ook geen goeds genoeg gezegd heeft.
Als men opklimt tot het wortel-denkbeeld van de assignaten, beken ik, dat de uitvinding duivelsch is; zonder dezelve geene Fransche Revolutie. Door deze uitgevonden, is haar loop daardoor versneld, in weêrwil van al die hindernissen, welke de stoutste verbeelding zich niet zou hebben durven voorstellen immer te boven te zullen komen. Bewonderen wij hare gevolgen! Door die uitvinding is geheel Frankrijk gewapend; veertien maal honderd duizend soldaten staan in gelederen op de frontieren; de naburige Staten worden onderworpen; de Koningen worden van hunne troonen gebonsd; Europa, de geheele wereld in wanorde gedompeld: maar daarentegen, hoe vele belangrijke verbeteringen! Ellendige hutten van leem en stroo in paleizen herschapen. ... Maar wie onderwindt zich, die allen op te noemen?





Haydn in Engeland.

Haydn was met zijn onthaal in Engeland zeer tevreden. Hij vond, dat de bewoners van dit eiland zich vol hoogachting jegens hem gedroegen; want zijn eigen gedrag bewees, dat hij slechts eene geringe meening van zich zelven voedde, hetwelk juist aan het rigtig begrip beantwoordde, hetwelk zij zich van een achtingwaardig man gevormd hebben. Ook kwam hij met een' hoogen roem van bekwaamheid tot hen; en een volk, hetwelk zulk eene hooge waarde aan geestbegaafdheden hecht, was bereidwillig, hem daarvoor op het eerbiedigste te huldigen. Somwijlen had hij het onverwacht genoegen deze huldiging van de laagste klassen te erlangen. Zoo verhaalde hij, dat de lieden menigmaal, wanneer men toevalligerwijze hem kende, op de straat plaats voor hem maakten en hem midden door lieten gaan; dat een en andermaal een geheel

{==46==} {>>pagina-aanduiding<<}
gemeen mensch hem strak en beduidend aanzag, alsof hij zijne gestalte en gelaatstrekken niet vergeten wilde, en dat hij nu en dan in het voorbijgaan fluisteren hoorde: ‘That is haydn.’
Dat hij deze blijken van eerbied erkende, moet hem niet als ijdelheid aangerekend worden; want zij waren echt. Hij verhaalde ze niet om een' twijfelachtigen naam voort te helpen, maar dewijl het de vruchten van een' gevestigden roem waren. Hij verhaalde ze tot eer van het land, niet om daarmede te pronken. Zulk een begunstigd man handelt onbillijk, wanneer hij de edelmoedigheid des gevers verbergt; en had haydn gezwegen, dan zou hij ondankbaar jegens Engeland geweest zijn.
Onder een volk, hetwelk zijne luimen den vrijen teugel geeft, was het natuurlijk, dat hem eenige kortswijlige voorvallen bejegenden. Op zekeren dag kwam een voornaam man bij hem, om de compositie te leeren; hij wilde hem eene guinie voor de les geven. Haydn was er mede tevreden, en vroeg, wanneer zijne Lordschap beginnen wilde. ‘Op het oogenblik,’ zeide de leerling, en haalde een quartet van haydn uit den zak. ‘Verklaar mij deze toonvolging: op welke grondstellingen berust zij? Zij is tegen de regelen’ Haydn had sedert vijftig jaren zijne boeken ter zijde gelegd, en wist verder geene regelen op te geven dan zijne eigene begrippen van harmonie. Dit was geen bewijs voor den Lord; hij doorliep het gansche quartet, en demonstreerde, dat een der schoonste toonstukken, dat bestaan kon, naar de regelen beoordeeld, geheel valsch was. Haydn wist bij aanhoudendheid niets anders te antwoorden, dan dat hij zijn eigen begrip of, zoo gij wilt, gevoel van welluidendheid gevolgd had, maar wilde zeer gaarne van zijne Lordschap leeren, ofschoon het te veel eer voor hem ware, zulk een' voornamen meester te hebben. Hiermede eindigde de zaak aan wederzijde. Haydn had volkomen gelijk, dat hij zijne kunde vertrouwde, waar de kunstregelen met zijne natuur te zamen gesmolten waren; maar de Engelschman kon niets van een' man leeren, die zijn genie niet kon mededeelen, en die niets mede te deelen had dan zijn genie.
Op zekeren morgen kwam een Scheepskapitein bij hem, en vroeg: ‘Zijt gij mijnheer haydn?’ - ‘Ja.’ - ‘Kunt

{==47==} {>>pagina-aanduiding<<}
gij mij een' marsch tot vervrolijking van mijn scheepsvolk componeren? Ik betaal er u dertig guinies voor, maar ik moet hem van daag hebben, dewijl ik morgen naar Calcutta vertrek.’ Haydn beloofde zulks, en zoodra de Kapitein weg was, maakte de Componist zijn fortep ano open, en in een kwartier uurs was de marsch gereed. Haydn schijnt eene kieschheid bezeten te hebben, die onder de muzikale roof- en trekvogels die zich van Engelands grooten rijkdom willen voeden, zeldzaam is: hij achtte zulk eene groote som voor zulk eene kleinigheid onbillijk, ging 's avonds bij tijds naar huis, en schreef nog twee marschen, om den milden Kapitein zijne keus te laten, of ze hem alle te geven. Met het aanbreken van den dag kwam de kooper. ‘Waar is mijn marsch?’ - ‘Hier.’ - ‘Speel mij denzelven eens voor.’ - Haydn speelde hem. De Kapitein lag dertig guinies op he fortepiano, nam zijn' marsch, en ging haastig de trappen af. Haydn liep hem na en riep: ‘Ik heb nog twee andere gecomponeerd, die beter zijn: kom boven, hoor ze, en kies.’ - ‘Ik ben met mijn' marsch tevreden.’ - ‘Ik wil ze u schenken.’ De Kapitein liep schielijk heen, en liet haydn op den trap staan. Uit eene der oorzaken, die men zich zelven niet regt verklaren kan, besloot haydn, zich door deze zonderlinge bescheidenheid niet te laten afschrikken. Hij ging naar de beurs, vorschte den naam van het schip uit, rolde zijne marschen zamen, en zond ze met een beleefd briefje aan den Kapitein. Tot zijne verwondering ontving hij kort daarna het pakje ongeopend van den Engelschman terug, die vermoed had, dat het van haydn kwam. De Componist scheurde dadelijk de papieren in stukken.
Haydn liep in Londen uit den eenen muzijkwinkel in den anderen. Eens vroeg hij een' muzijkhandelaar, of hij iets goeds had. ‘Gij komt juist van pas,’ antwoordde deze; ‘ik heb zoo even haydn's verhevene muzijk van den drukker gekregen.’ - ‘Van die houd ik niets.’ - ‘Hoe! niet van haydn's muzijk? wat hebt gij er dan op te zeggen?’ - ‘o! Zeer veel! maar thans heb ik geen' tijd; ik mag ze niet lijden. Laat mij iets anders zien.’ De muzijkhandelaar, een groot liefhebber van haydn's muzijk, werd zoo knorrig, dat hij zich naauwelijks verwaardigde, hem langer

{==48==} {>>pagina-aanduiding<<}
te woord te staan; maar kort daarop kwam iemand, die haydn kende, en de dwaling ophelderde.
Zijn grootste vermaak was, aldaar de uitvoering bij te wonen van händel's Oratoriums en het zoogenaamde oude Concert. Hij begon echter te bespeuren, dat sommige dezer toonzettingen, die hem in vroegeren leeftijd verrukten, in het verloop van veertig jaren niet weinig van derzelver voormaligen invloed verloren hadden. Met eene soort van teedere smart uitte hij zijn gevoel omtrent deze op zich zelve geenszins bevreemdende ontdekking. ‘Het is mij te moede,’ zeide hij, ‘als iemand, die, na veertig jaren, het gelaat eens vrouwelijken wezens wederziet, dat hij eenmaal beminde.’
Een Koninklijk Prins verzocht haydn, voor den schilder josua reynolds te zitten. Bij de eerste zitting viel de groote toonkunstenaar bijna in slaap. Reynolds, altijd voor zijne eer bekommerd, wilde hem niet als een' domkop daarstellen, daar ieder in haydn's gelaat geest en uitdrukking verwachtte: hij brak derhalve de zitting af. De tweede maal was het weder zoo; na het eerste gesprek werd haydn's gelaat gemelijk en dof. Reynolds ging bij den Prins, en zeide, dat het onmogelijk ware, haydn's portret te schilderen. De Prins kreeg den gelukkigen inval, om eene schoone Duitsche Hoffreule der Koningin bij de volgende zitting te zenden. Haydn zat naauwelijks, of het verveelde hem, en hij werd weder slaperig. De schilder haalde eene gordijn op, achter welke een schoon in het wit gekleed meisje stond, met een' rozekrans op het hoofd: haydn had haar voor eene polyhymnia kunnen aanzien. Zij sprak hem in het Hoogduitsch aan, en betuigde haar genoegen hem te zien. Zijn gezigt werd nu vrolijk; hij zag er als een man van genie uit, en reynolds voltooide nu eene onvergelijkelijke schilderij.
Van haydn's geestige galanterie jegens de schoone sekse een staaltje. Tot zijn vertrek uit Londen was hij dikwijls in gezelschap met de beroemde billington, en maakte veel werks van haar. Op zekeren dag ontmoette hij haar bij reynolds, die haar als cecilia had gemaald, zoo als zij, volgens de overlevering, naar het gezang der Engelen luistert. Zij toonde hem het portret. ‘De gelijkenis is wèl,’ sprak haydn; ‘maar ik vind er evenwel eene groote fout

{==49==} {>>pagina-aanduiding<<}
in.’ - ‘En die is?’ riep reynolds, bijzonder ingenomen met dit stuk. ‘Gij hebt,’ hernam haydn met eene bevallige buiging, ‘de Zangeresse gemaald, zoo als zij naar de Engelen luistert; en gij hadt haar behooren te malen, zoo als de Engelen naar haar luisteren.’ - De kunstenaresse was zoo zeer bekoord door dit vleijend compliment, dat zij haydn om den hals viel, en hem hartelijk kuste.
Haydn werd voortreffelijk aan het Hof ontvangen. Het was in Engeland, dat hij een vermogen verzamelde, dat hem zijn' ouderdom dragelijk maakte. Met de Schepping en de Jaargetijden alleen verdiende hij bij de tien duizend Ponden sterling.





De handel van Europa.

On ne peut trop le répéter, la balance du commerce est véritablement la balance du pouvoir.
Élémens du Commerce, T.I. p. 93. 2e. éd. Leide 1754.

Hoort, schimmen! zoo gij hooren kunt; 
Wat ademt, hoor' mijn luit! 
Mijn lied heft voor den Handel aan, 
Verheft zijn grootsche wonderdaân, 
En spreekt die wondren uit. 
 
Door zijnen geest, nooit uitgedacht, 
Werd de eerste kiel gebouwd; 
Werd Tyrus eens met roem vermaard, 
Gedost, als koningin der aard', 
In purper en in goud. 
 
En waar heel de aarde, in 't stof geknield, 
Voor Rome's schepter zwicht, 
Is 't Handel, die Romeinsch geweld 
Een fier Karthago tegenstelt, 
Dat wondren heeft verrigt. 
 
Hij is het, die aan Teems en IJ 
Der volken oog verbaast; 
Die gansch Euroop met zegen dekt, 
En als de bij, die honig lekt, 
In 's werelds bloemhof aast. 

{==50==} {>>pagina-aanduiding<<}

Hij is het, die, door bergen ijs, 
Den poolweg zoekt naar 't zuid; 
En, schoon natuur hem weêrstand biedt, 
De hoop, verkleumd, zijn oog ontvliedt, 
Roem ik die poging luid. 
 
Hem is Euroop dat schoon gelaat, 
Dat helder oog verpligt; 
Hij was het, die den nevel brak, 
Die in Euroop dien geest ontstak 
Van hooggerezen licht. 
 
Op hem berust de wetenschap, 
Rust aller volken vlijt. 
Ja, nog zou de aarde een zandwoestijn, 
Nog, zonder handel, bajert zijn, 
Door vreugd noch hoop verblijd. 
 
Op hem rust de onafhanklijkheid 
Van vorst- en volksbestaan; 
Op hem dat broederlijk verband 
Van volk en volk en land en land, 
Van zee en oceaan. 
 
Hij stort, als vrolijk morgenlicht, 
Dat blonde Auroor ontsluit, 
En zegenend de schepping groet, 
Weldadig vreugde en overvloed 
Op alle volken uit. 
 
Hij slaat het kouter in den grond, 
En, prikklend 's landmans vlijt, 
Draagt hij, als cijns voor egge en ploeg, 
Uit d'oogst het meerdre dan genoeg (*) 
Naar markten wijd en zijd. 
 
En eens viel Hollands handelvlag 
Die overvloed ten buit; 
Dan vreemde jaloezij, weldra 
Gewekt, streeft Hollands handel na, 
En - streeft die vlag vooruit. 

{==51==} {>>pagina-aanduiding<<}

Naauw breken licht en kennis door, 
Naauw stijgt het vreemd vernuft, 
Of Hollands vlottend koopgewin 
Krimpt zijn' gekreukten wimpel in, 
Door tegenstand versuft. 
 
Verlokt door dwalend staatsbelang, 
Mogt Neêrlands weefgetouw 
Om vreemden handels wil niet gaan; 
Want Neêrlands volksvlijt moest er aan, 
Wat ook gebeuren zou. 
 
Doch schrander houdt hier Britsch vernuft 
Op alle markten 't veld, 
Trafijk en handel op de been; 
Maar niet door geest, die loopt uiteen, 
Maar geest, die zamensmelt. (*) 
 
En heil zij 't volk, dat dus vereent 
Zijn vlijt en zeevaardij! 
Maar wee het volk, en land en vlijt, 
Waarvoor geen kiel op anker rijdt, 
Noch zet de zeilen bij! 
 
Op, volken! zweert, vereend van zin, 
Eens dwaas vooroordeel af! 
Vliegt, met Merkuur, de wereld rond! 
Of knipte ook 't Heilige Verbond 
De vleugels van zijn' staf? (†) 
 
Dan ware 't, ja, met Nederland, 
Met gansch Euroop gedaan; 
En 'k zie de zon, die in Atheen, 
Ook eens in Rome middag scheen, 
In nevel ondergaan! 

{==52==} {>>pagina-aanduiding<<}

Ja, dan veelligt vraagt latere eeuw, 
Eer duizend jaar vergaan, 
In schaduw van 't gestorven licht, 
Met holle kaak en bleek gezigt, 
Waar Neêrland heeft gestaan! 
 
Reeds ginder, uit een dompig woud, 
Vaart nevel op door 't veld; 
Reeds vangt Amerika den glans, 
Die van Europa's bleeker trans 
In avondscheemring smelt. (*) 
 
Op, Neêrland! schraag u door den geest, 
Die eens uw staatsgebouw 
Versierde, en 't eens, als bruid gekleed, 
Op eigen volksvlijt rusten deed 
En nooit geschonden trouw. 
 
Op, gansch Europa! grijp den ploeg! 
Ook Ceres loont met goud. 
Rol uit de vlag door 't wereldrond, 
Dat reeds, met rozen in den mond, 
Met vreugde uw komst beschouwt! 
 
Los, overal, de marszeils los! - 
De handel van Euroop 
Rees weder voor mijn turend oog, 
Voor alle volken vrij, omhoog, 
Gesierd door vrede en hoop. 
 
Ik hoorde schatrend vreugdgeschal, 
't Gejuich der vrije zee; 
't Was feest op heel den oceaan, 
Op kielen vol en zoet gelaân, 
En hoogtijd op de reê. 
 
Verrukt greep ik mijn snarenspel; 
Verbeelding zong dit lied; 
Zij zong der volken zeevaardij, 
Den Handel van zijn boeijen vrij, 
Wijl God de zee gebiedt. 
 
candidus. 





{==53==} {>>pagina-aanduiding<<}

Mengelwerk.

Verhandeling, over het belang, hetwelk de maatschappij en de staat hebben bij de zedelijkheid van derzelver leden.


Door Mr. J.W. Vermeer (*).


't Is waar, de mensch geniet, in dit onstuimig leven, 
Geene ongestoorde vreugd, geen onbeperkt genot; 
Elk uur toch ziet hem weêr voor nieuwe rampen beven, 
En vrees, en hoop, en smart zijn ook des besten lot. 
 
't Is waar, gelijk een schip, geslingerd door de baren, 
Vliegt hij nu hier omhoog, stort ginds in d'afgrond neêr; 
Ten speelbal aan de luim der knellendste gevaren, 
Geeft hij, in 't einde, aan de aard' het wrakke leengoed weêr. 


Ziedaar de geschiedenis van den mensch! - Naauwelijks praalde deze schoone planeet met hernieuwden luister in de rij der wentelende bollen, of men hoorde op dezelve de klagte aanheffen: ‘de aarde is een tranendal!’ en de gebeurtenissen van bijna zes duizend jaren zijn niet in staat geweest, dezen kreet te verdooven, welke nog even luid, zoo niet luider dan ooit, overal vernomen wordt, waar menschen wonen.
Dan - is deze geschiedenis van den mensch wel naar waarheid geteekend? Is deze klagt gegrond? Hoe! zou de Bestuurder des Heelals aan het kunstgewrocht zijner vingeren een dal van tranen tot verblijfplaats gegeven hebben? Zoude het met de eer van den Almagtigen strooken, eenen bol te hebben voortgebragt, waarop niets dan ellenden en jammeren huisvesten? Zoude het

{==54==} {>>pagina-aanduiding<<}
met de liefde van eenen Goddelijken Vader overeenkomen, zijnen kinderen eene dusdanige woning aan te bieden, waar de zonneschijn steeds voor donkere nevels zwichten moet, en ieder oogenblik levensvreugde telkens door dagen van de bangste smart wordt afgewisseld? Hoe! zou deze aarde, dat meesterstuk van schoonheid en orde, dan te vergeefs door haren grooten Schepper zoo prachtig zijn opgetooid, en zoo vele sporen van grenzenlooze goedheid dragen, - sporen, welke niet alleen de vruchtbare beemden van Italië en de welige landouwen van Indostan zoo schitterend ten toon spreiden, maar welke wij zelfs in Afrika's brandende zandwoestijnen zoomin, als in Groenlands kille oorden, loochenen kunnen? Onmogelijk; dit denkbeeld druischt met kracht tegen ons inwendig gevoel aan niet alleen, maar het vernietigt zich zelf. Doch wij kunnen, niettegenstaande ons hart deze getuigenis van de liefde des Eeuwigen geeft, niet ontkennen, dat de klagt in sommige opzigten gegrond is. Waarin is dan de oorzaak van de gegrondheid dezer klagt te zoeken? Waarin anders, dan in den klager zelven, die, door zijne onedele hartstogten en driften, Gods heerlijke wereld zoo dikwerf tot een tranendal maakt?
Er zijn, wel is waar, smarten, die noch de strengste deugd, noch de grootste wijsheid ontvlieden kan; smarten, onafscheidbaar aan onzen staat hierbeneden verbonden. Jammerlijk, ja, is het lot van hem, die zich eensklaps door de vlammen van zijne goederen beroofd, en in kommer en ellende gedompeld ziet; beklagenswaardig is de man, wien ziekte steeds aan zijne legerstede gebonden houdt; bovenmate treurig is de toestand van dengenen, wien geliefde panden door den dood van het hart gerukt worden. Tegen al deze rampen echter, hoe groot ook, vinden wij in den Godsdienst een veelvermogend tegenwigt. Zij zijn dikwijls noodzakelijk tot onze opvoeding voor een volgend leven, en zij komen altijd uit de liefderijke hand van eenen wijzen Vader.

{==55==} {>>pagina-aanduiding<<}

Maar, hoe groot is niet het heer van onaangenaamheden, verdrieten en teleurstellingen, welke wij bij elke schrede op onzen levensweg ontmoeten, en aldaar, of door ons zelve, of door onze medereizigers, als zoo vele hinderpalen op onze loopbaan geplaatst vinden! Luiheid, gierigheid, hoogmoed, kwaadsprekendheid, partijzucht, onverdraagzaamheid, afgunst, nijd, hebzucht, onregtvaardigheid, losbandigheid, wellust, - hoe veel menschengeluk hebben zij niet verwoest, en verwoesten zij nog dagelijks! De onzaligste driften en hartstogten vervolgen gestadig den sterveling, en, in stede van dezelve als helsche furiën te ontvlugten, koestert hij ze te vaak zorgvuldig in zijnen boezem, en berokkent alzoo zich zelven en anderen de vreesselijkste onheilen. Op de puinhoopen van geheele, voormaals bloeijende rijken zelfs (de geschiedenis leert het ons op elke bladzijde) staan, nevens het opschrift: onbestendigheid, ook deze voor den nakomeling zoo belangrijke woorden, als met vlammende letteren, geschreven: menschelijke zwakheid, menschelijke boosheid.
Wanneer wij nu de bewoners van deze aarde in het algemeen uit dat oogpunt beschouwen, (en begaan wij eene onregtvaardigheid, met zulks te doen?) is het dan wel te verwonderen, dat er in alle oorden van dezelve, bij alle rangen en standen, zoo vele ontevredenheid, zoo vele onheilen, zoo vele jammeren heerschen? En hoe welkom moeten ons dan niet alle middelen zijn, waardoor die reeks van ellenden kan worden afgewend! Geluk dan, o mensch! dat uw naar rust, naar geluk zoekend oog niet te vergeefs naar dezelve behoeft uit te zien. Zedelijkheid, deugd, godsvrucht, ziedaar de wapenen, de eenigste, maar ook de zekere wapenen, waarmede gij dat heer van rampen bestrijden kunt.
Ik zal, geachte Hoorders! deze denkbeelden nader trachten te ontwikkelen, door meer bepaaldelijk tot u te spreken over het belang, hetwelk de Maatschappij en de Staat hebben bij de zedelijkheid van derzelver leden.

{==56==} {>>pagina-aanduiding<<}

Dit onderwerp, ik weet het, is niet nieuw, maar blijft toch altijd belangrijk, en der herinneringe overwaardig. Daarenboven kwam hetzelve mij te dezer plaatse niet ongepast voor, daar ik de eer heb, tot eene aanzienlijke vergadering van mannen te spreken, die, zoodra hun daartoe de gelegenheid werd aangeboden, als om strijd aansnelden, om mede werkzaam te zijn in eene Maatschappij, welker bedoelingen niets minder zijn dan algemeen nut te stichten, ook door de bevordering van goede zeden en deugd.

Beschouwen wij den mensch, zoo als hij daar staat, toegerust met de edelste zintuigen, met de uitmuntendste vermogens, waardoor hij tot de belangrijkste verrigtingen, en tot de vorming van denkbeelden omtrent buiten hem aanwezige dingen, in staat gesteld is. Als heer der aarde blikt hij rondom zich, en dringt hij in de geheimen der natuur. Hij breidelt het toomelooze paard, en geeft leven aan het harde metaal en den ruwen steenklomp. Hij dwingt het aardrijk de heerlijkste vruchten af, en zelfs van de wateren eischt hij schatting. Hij bepaalt zich niet slechts tot de aarde. Fier verheft hij zijn oog ten hemel. De lucht en de verhevelingen ontgaan zijnen scherpzienden blik niet. Met het kunstglas gewapend, begluurt hij den loop der bollen, welke in het matelooze ruim der schepping wentelen; en de planeten van ons zonnestelsel, van den het naast bij de bron van licht en warmte zwevenden Merkurius tot aan den verafstaanden Uranus, vertoonen zich aan hem in hare onderlinge betrekkingen tot elkander; terwijl hij in al de vaste starren zoo vele hoofdplaatsen van door redelijke schepselen bewoonde zonnestelsels met aanbidding erkent en bewondert. Op de vlerken der verbeeldingskracht doorreist hij landen en zeeën, en wordt hij, als met de snelheid des bliksems, van het zuider- naar het noorder-aspunt gevoerd. Zelfs den verledenen tijd, die duizende weggesnelde jaren, roept hij uit het niet terug; hij ontbiedt dezelve

{==57==} {>>pagina-aanduiding<<}
voor zich, en, met de fakkel der geschiedenis in de hand, doorwandelt hij die lange rijen van afgeslingerde eeuwen, en vindt er een' schat van wijze lessen voor zijn verstand en hart. En werpt hij eenen blik in de toekomst, o! dan ziet hij voor de werkzaamheden van zijnen verhevenen geest eene eeuwigheid geopend.
Wanneer wij den mensch van die zijde beschouwen, hoe groot is hij dan niet! En wie zinkt niet weg in verbazing, als hij ziet, dat dat zelfde wezen een ligchaam heeft, zoo broos als dat van den geringsten worm, die over de aarde kruipt; een ligchaam, dat, door driften en hartstogten beheerscht wordende, dien Goddelijk grooten mensch vaak tot het verachtelijkste voorwerp der geheele schepping maakt? Ja! de mensch is een zeldzaam mengsel, uit ziel en ligchaam zamengesteld, en zijne daden, met derzelver gevolgen, staan onder den invloed, deels van zijn verstand, deels van zijne hartstogten. Uit dit mengsel, nu, van groot en klein, uit dezen strijd tusschen den verhevenen geest en het hartstogtelijk ligchaam, wordt eene onbegrijpelijke verscheidenheid van menschelijke karakters geboren. Om dit onderscheid op te merken, behoeft men den beschaafden Europeër niet naast den Afrikaanschen Moor te plaatsen; want ook hier is eene vaste schakel en opklimming, die geene gaping gedoogt. De dagelijksche ondervinding leert ons den invloed kennen, welken de bijzondere gesteldheid des ligchaams, de lucht, het voedsel, de leefwijze, de opvoeding, de zeden en de godsdienst op onzen geest hebben. Vanhier de doldriftige en de koelbloedige, de listige en de eenvoudige, de schrandere en de onnoozele, de lafhartige en de moedige, de gierigaard en de verkwister, de booswicht en de brave, de overweldiger en de menschenvriend. Hoe oneindig verschillend is niet het doel, waarnaar deze allen streven!
Wij allen gevoelen wel eenen onwederstaanbaren trek tot vergenoegen, en onze neigingen zijn ons allen wel

{==58==} {>>pagina-aanduiding<<}
geschonken als zoo vele drijfveren tot geluk; doch deze moeten, zullen zij aan dit doel beantwoorden, door het verstand bestuurd en beteugeld worden, en in dit geval verstrekken zij het laatste tot voortreffelijke hulpmiddelen. Wanneer wij echter uit de zoo menigvuldige en zoo uiteenloopende voorwerpen onzer neigingen eene keus doen, zonder op de taal van ons verstand te letten, welke wij daarenboven zoo vaak of in het geheel niet, of duister en verkeerd verstaan, dan wagen wij ons, als ware het, in eene onbekende woestijn, en bij de uitkomst zien wij dikwijls, dat wij den kinderen gelijk waren, die in het denkbeeld verkeeren, dat zij op de afgelegene bergen den hemel met de handen grijpen kunnen. Even als zij, beklommen wij dit gebergte met hijgenden boezem, en toen wij deszelfs top bereikt hadden, ontdekten wij, dat de hemel hier even ver van ons verwijderd was, als toen wij ons in de laagte bevonden. Zoo heeft elk mensch zijn geliefkoosd doel, naar hetwelk hij rusteloos jaagt, en bij welks bereiking alleen hij waant, al zijne wenschen bevredigd, al zijne begeerten voldaan te zullen zien. Hier viert een wellusteling, een heerschzuchtige den lossen teugel aan zijne hartstogten en driften. Hij grijpt alle middelen, zelfs de verschrikkelijkste, aan, om aan zijnen wellust, aan zijne heerschzucht te voldoen; en de geringste omstandigheden zijn somwijlen genoegzaam, om het vuur, dat in zijn binnenste blaakt, aan te blazen tot eene vlam, die heinde en veer de vreesselijkste verwoestingen aanrigt. - Daar beschouwt een koelbloedige met een onverschillig oog de gewigtigste gebeurtenissen, welke rondom hem voorvallen. Het zoele zuiden moge de liefelijkste geuren aanvoeren; de noordewind moge huilend over berg en dal stormen, en vernieling dreigen aan al, wat zijne vaart stuit, - niets treft hem. Op den levensweg, waarop zijne opvoeding en bijzondere omstandigheden hem plaatsten, gaat hij regtstreeks ongevoelig voort, en bekommert zich naauwelijks over zich
zelven. - Hier zoekt weder een listige langs an-
{==59==} {>>pagina-aanduiding<<}
dere wegen het doel zijner wenschen en begeerten te bereiken. Hij stuift niet, gelijk de driftige, vreesselijk op. Neen; met de opregtheid, zachtheid en eerlijkheid op het gelaat, gaat hij daarhenen, en spant heimelijk zijne strikken, waar zijn scherpziend oog eenen eenvoudigen ontwaart. - Ginds verheft zich de schrandere, verstandige man door eene stoute vlugt. Eer, rijkdom en wellust kunnen hem niet boeijen. De natuur en de geschiedenis openen een ruim veld voor de bespiegelingen van zijnen geest, wiens veredeling hij zoekt, door denzelven met nuttige kundigheden te verrijken; en hoe grooter zijne kennis wordt, hoe meer hij naar kennis haakt. Terwijl daar de onnoozele aan de roestige ketenen van voorouderlijke vooroordeelen geklonken blijft. - Hier leeft in stilte, zonder eenige uitwendige praal, de brave man. Aan zijne maatschappelijke, burgerlijke en huisselijke verpligtingen te beantwoorden, zijnen medemenschen nuttig te zijn, en hun welzijn, bij alle gelegenheden, in elke omstandigheid, zoo veel hem mogelijk is, te bevorderen, - ziedaar het wit, dat hij steeds voor oogen heeft. Terwijl ginds de booswicht als een verscheurende tijger woedt, de wetten van Godsdienst en menschelijkheid met voeten treedt, alleen zijnen roem en genot stelt in kwaad te doen en zijnen broeder ongelukkig te maken, roof en moord tot zijne gezellen, ellende en wanhoop tot zijn gevolg heeft. - Hier komt de menschenvriend den ongelukkigen te hulp. Zijne leus is menschenliefde, menschengeluk. Zijnen armen, onkundigen, verdoolden reisgenoot op deze bane der sterfelijkheid te ondersteunen, te troosten, te verlichten, te regt te brengen, maakt eene der voornaamste werkzaamheden zijns levens uit. Terwijl daar een napoleon geheele steden en landen verderft, en - menschen slagt.
Welke verschillende bedoelingen! welke uiteenloopende beginselen en handelingen!
Deze allen nu moeten te zamen leven, verkeeren, en eene maatschappij uitmaken. De zamenleving is toch

{==60==} {>>pagina-aanduiding<<}
eene van onze algemeenste natuurbehoeften, en noodzakelijk voor onze ontwikkeling en zedelijke vorming. De eene mensch heeft telkens de hulp des anderen noodig. Deze behoefte bragt de menschen allengskens nader tot elkander, en deed onderscheidene maatschappijen geboren worden. Door zulk eene maatschappij nu kan men niets anders verstaan, dan eene verzameling van menschen, die zich bij elkander gevoegd hebben, om, onder het bestuur van een opperhoofd, met vereende krachten, en hierdoor met te meerder vrucht, werkzaam te zijn, ter bevordering van onderling welzijn, onderling geluk. Zal dus de maatschappij bestaan, en het doel van derzelver daarstelling bereikt worden, dan moet er noodwendig een band van vereeniging tusschen al de leden plaats hebben; en deze moet hierin bestaan, dat zij, hoe verschillend van rang of staat zij anders ook wezen mogen, daarin overeenkomen, dat zij te zamen, elk in zijnen kring, medewerken tot het heil van de maatschappij en de welvaart van ieder bijzonder lid van dezelve. In dit ééne punt moeten aller wenschen, aller begeerten, aller werkzaamheden zich vereenigen.
Maar kan men dit nu wel verwachten van menschen van zulk eenen verschillenden aard, van dusdanige tegenstrijdige karakters, als ik u zoo even teekende? - van leden, die zulke onderscheidene neigingen hebben, en zoo uiteenloopende bedoelingen vormen? Wat zal den driftigen temmen? wat den eenvoudigen voor de lagen van eenen eerloozen bedrieger beschermen? wat de braafheid en onschuld beschutten tegen de heimelijke aanslagen van den booswicht en den wellusteling? Wat zal der heerschzucht - dat afgrijsselijk gedrogt, datzoo vele gruwelen aanrigt op deze aarde, als het voetstappen op dezelve heeft staan, - paal en perk stellen? De burgerlijke wetten zijn hiertoe ongenoegzaam. Zij bepalen zich tot de handhaving der uitwendige openbare orde, en beteugeling der in het oog loopendste wanbedrijven, maar kunnen geene veiligheid verzekeren te-
{==61==} {>>pagina-aanduiding<<}
gen al de verborgene strikken van eigenbelang, bedriegerij en verleiding. Kunnen zij de geheime begeerten en de booze plannen en ontwerpen van het hart voor hare vierschaar dagen? Kunnen zij belangstelling in elkanders welwezen, zucht tot bevordering van onderlinge beschaving, van onderling geluk bevelen, en het minste verzuim hieromtrent straffen? o Neen! Voor de gewone gevallen van het menschelijke gedrag kunnen zij regelen voorschrijven; maar dien band van vereeniging daar te stellen, die alleen het heil, ja het bestaan der maatschappij omsluit, dit vermogen zij niet. Te vergeefs zult gij denzelven dáár zoeken, waar eigenbaat waant, dat de wereld slechts voor haar alleen geschapen is; waar gierigheid, die eeuwige bedelaresse, alle hulprijke aandoeningen van medelijden onder ijzeren geldkisten versmoort; waar valsche eerzucht, met hare zusters, onbeschaamdheid en dwaasheid, zoo vele bronnen van den droevigsten weedom opent; waar laster zijne vergiftige pijlen in het duistere schiet; waar afgunst met haar bleek gelaat tandenknarsende rondwaart; waar hoogmoed de zinnen beguichelt, het hart bederft, het
verstand verblindt; waar onverdraagzaamheid niet dan wraak ademt; en waar losbandigheid het gevoel der onschuld doodt, en tempels aan de schaamteloosheid sticht. Dáár kan geen band van vereeniging plaats hebben, waar de een zich op des anderen verderf toelegt, zijnen voorspoed benijdt, zijne eer en onschuld belastert en lagen legt; waar de eene mensch zoo dikwerf des anderen duivel is. In tegendeel, daar heerschen tweedragt en onrust; daar leest men wantrouwen op elks gelaat; daar kent men de genoegens der zamenleving niet; daar vlugt de welvaart, en met haar de kunsten en wetenschappen; en het geheele staatsgebouw stort weldra onherstelbaar ter neder.
Zal een staat bloeijen, dan moet het ook deszelfs onderscheidene burgeren welgaan. Doch hoe kan men welvaart en geluk verwachten bij een lid der maatschappij, die, het doel van zijn aanwezen uit het oog ver-
{==62==} {>>pagina-aanduiding<<}
liezende, even gelijk het redelooze vee, slechts aan de stem zijner hartstogten gehoor geeft, en als een breidelloos ros op het pad der zedeloosheid voortholt? Hoewel hij bij de uitkomst zich in zijne verwachtingen bedrogen vindt, en dan wel ten volle ontwaart, dat hij voor de onvergoedbare kosten van tijd en geweten slechts de ondervinding gekocht heeft, dat de zinnen den mensch vleijen, om hem des te gewisser te wonden, en dat zij het offer steeds met kransen opgetooid en al streelende naar het altaar voeren, waar het bloeden zal; welk eene reeks van jammeren heeft hij intusschen niet gesticht, zoo voor zich zelven, als voor den staat, waarvan hij burger is! Onophoudelijk eenen doodelijken krijg met zich zelven voerende, heeft hij geen moeds genoeg, om zich de bedrijven van vorige dagen voor den geest te brengen. Het genoegen, de rust en voorspoed zijn zijn huisgezin ontvloden, en hebben plaats gemaakt voor twist en gebrek. De erfgenamen zijner ellende, van het gewigtigste van alle kinderlijke voorregten, eene goede opvoeding, verstoken, hebben al spoedig het voetspoor van hunnen ondeugenden vader gevolgd; hun verstand noch hart was gevormd, en hunne zeden hebben zich geschikt naar het rampzalige voorbeeld, dat zij dagelijks voor zich hadden. Een slecht vader is altijd een slecht lid der maatschappij en een onwaardig burger van den staat; zoo ook heeft hij zich zelven niet alleen onbruikbaar gemaakt voor de werkzaamheden van het maatschappelijk ligchaam, maar ook door zijne verwaarloosde kinderen het getal der ballasten van den staat vermeerderd.
Hoe veel lijdt dus de geheele maatschappij door de zedeloosheid van één enkel lid! Zelf wordt het ongeschikt voor edele verrigtingen; het besmet ook welras de naburige leden, en zoo doende verspreidt zich allengskens en ongemerkt het doodelijke vergif door al de aderen des ligchaams, hetwelk eindelijk alle veêrkracht verliest, en geheel uitgeput ter aarde zinkt.
De slotsom van het tot dusverre betoogde, zal nu de-
{==63==} {>>pagina-aanduiding<<}
ze zijn: De groote, met de schoonste vermogens begiftigde mensch is dikwerf de slaaf zijner driften en hartstogten. Deze zijn onderscheiden van aard, doch komen daarin overeen, dat, wanneer zij zich eenmaal aan de heerschappij der rede geheel onttrokken hebben, zij dien grooten mensch tot de laagste euveldaden, tot de verachtelijkste en zedeloosste bedrijven kunnen vervoeren. Zedeloosheid voorts is de vruchtbare kweekster van onrust en ellende. Waar zij heerscht, vlugt de welvaart, wijkt het geluk, zoowel uit geheele staten, als uit bijzondere huisgezinnen; want ondeugd en gelukzaligheid zijn denkbeelden, die elkander vernietigen. Zij verbreekt den band van vereeniging, welken belangstelling in, en bevordering van elkanders geluk om het maatschappelijk ligchaam vlechten. De maatschappij en de staat hebben er derhalve het hoogste belang bij, dat de zedeloosheid worde te keer gegaan, en in haren vernielenden loop gestuit.

Even gelijk de zeeman, wien het doel van zijne reis over hem onbekende zeeën voert, waar stormen en onweders zonder ophouden de klippige wateren beroeren, waar het spoor onzeker is, en verborgene rotsen en zandbanken den weg gevaarlijk maken, heeft ook de mensch eenen gevaarlijken togt door de wereld te doen. De baan, welke hij bewandelen moet, is oneffen en onzeker. Hier lokken hem zijne zinnen op bekoorlijke bijpaden, doch aan welker einde een afgrond gaapt. Daar gebruiken zijne medereizigers niet weinige kunstgrepen, om hem op zijnen weg te vertragen, of doen hem, door hun voorbeeld, besluiteloos, nu ter regter, dan ter linkerzijde staren. Ginds is weder een kruisweg, welke het juiste spoor geheel onzeker maakt. Verloren is hij voorzeker, die zich te onbedachtzaam op die glibberige bane waagt. Gelijk dus die zelfde zeeman, alvorens hij het zeil voor de winden ontrolt, met alle mogelijke zorg de gevaarlijke plaatsen zoekt te leeren kennen, en zich te wapenen tegen alle toevallen, wel-
{==64==} {>>pagina-aanduiding<<}
ke hem op reis zouden kunnen bejegenen, behoort ook de mensch, om het spoor niet geheel bijster te geraken, en het doel van zijnen togt niet te missen, zich niet op weg te begeven, dan wel voorzien tegen alle gevaren, wel gewapend tegen alle vijanden, wel uitgerust tegen alle ontmoetingen.
Ja, groot en menigvuldig zijn de verpligtingen, welke op den mensch rusten. Hij is het hoofdschepsel onder al de geschapenheden, het beeld des Almagtigen. Goddelijk is het doel van zijn aanwezen; doel, tot geene aarde bepaald, door geenen tijd beperkt; doel van nimmereindigend geluk, van ondenkbare zaligheid; doel, het verheven standpunt waardig, waarop de mensch in den rang der schepselen geplaatst is; doel, dat eene eeuwigheid te zijner volkomener ontwikkeling behoeft. Door zijne luisterrijke begaafdheden is de mensch in staat gesteld, om dit groote doel te bereiken. Reeds hebt gij met mij zijn verstand bewonderd, waardoor hij den rijksten voorraad van kundigheden vergadert; doch ook tevens gezien, dat zijne hartstogten en driften, eenmaal oproerig geworden, de werkingen van dat edel vermogen dikwerf belemmeren en verwarren. Hoe zeer komen hem dan hier zijn oordeel en het gevoel zijner zedelijke waarde te stade! Het eerste doet hem het ware van het valsche, het goede van het kwade, het nuttige van het nadeelige, het pligtmatige van het ongeoorloofde onderscheiden; het laatste stelt hem in staat, om naar die kennis van zijnen pligt zijn gedrag te regelen.
Wil de mensch dus niet doelloos zijne loopbaan insnellen, dan moet hij vooraf onderzoeken, waaraan hij zich op dezelve te houden hebbe. Zijne maatschappelijke, burgerlijke en huisselijke betrekkingen brengen elk hare verpligtingen voort. Zijn eerste werk moet derhalve zijn, eene juiste kennis van die pligten te verkrijgen, welker vervulling het oogmerk is van zijn bestaan. Hiertoe behoeft hij nu slechts zijn oordeel te raadplegen, en dit zal hem zeggen: dat hij, als kind, ach-
{==65==} {>>pagina-aanduiding<<}
ting en gehoorzaamheid aan zijne ouders verschuldigd is; dat op hem, als echtgenoot, de pligt der liefde, getrouwheid en arbeidzaamheid rust; dat hij, als vader, zijne kinderen voor de deugd en den hemel opvoeden, maar ook voor hunne tijdelijke belangen zorgen moet; dat hij, als burger des vaderlands, de wetten te eerbiedigen, deszelfs bloei, zoo veel in hem is, te behartigen, in zijnen stand voor rust, orde en veiligheid te waken, en voor het behoud en de verdediging van den staat geene opofferingen te schromen hebbe; dat hij, als burger der wereld, alle menschen als zijne broeders beschouwen en behandelen, en, waar hij kan, helpen, verlichten, troosten, weldoen, verbeteren; en dat hij, eindelijk, als burger der Eeuwigheid, den Godsdienst tot zijne poolstar op den oceaan des levens kiezen moet. De nakoming van al deze verpligtingen gaat dikwerf met moeite en zorgen gepaard. Allerlei hinderpalen ontmoet de mensch hierin. Nu heeft hij met zijne eigene hartstogten te kampen, dan met de boosheid zijner medemenschen, dan weder met de grilligheden van beide; hier met het ongeluk, daar met het geluk; zoodat velen of moedeloos de handen laten zakken, of, niet langer wederstand kunnende bieden aan de onstuimige begeerten hunner zinnelijke neigingen, eindelijk het edele van hunnen aanleg en het verhevene hunner bestemming geheel uit het oog verliezen.
Een krachtig wapen, nu, ter bestrijding zijner gevaarlijkste vijanden, - vijanden, zoo vermogend en menigvuldig, dat hij, die zich zelven overwint, geacht wordt sterker te zijn dan hij, die eene stad inneemt, - vindt de mensch in het gevoel zijner zedelijke waarde Dit gevoel is voor hem de beste gids door de doolpaden van dit leven. Dit gevoel behoedt voor elken onzekeren stap in de wereld; iedere valsche trede toch leidt op eenen bijweg, en bijwegen voeren ten verderve. Dit gevoel houdt de wacht over de immer woelende driften en hartstogten, en doet een wijs wantrouwen in dezelve stellen. Dit gevoel geeft moed om wederstand te

{==66==} {>>pagina-aanduiding<<}
bieden, en kracht in het strijden. Dit gevoel is het schild, waarop de pijlen van zedeloosheid en ondeugd afstuiten. Dit gevoel plaatst zich telkens in den weg, wanneer de mensch op het punt staat van misdadig te worden, en stelt hem het groote oogmerk voor, waartoe hij op aarde leeft. Dit gevoel verwerpt met verachting alles, wat den toets van het oordeel niet kan doorstaan, als der edele bestemming des menschen onwaardig. Dit gevoel is de moeder der deugd, de beschermengel van al wat goed en schoon is. Dit gevoel, eindelijk, maakt den mensch de vervulling zelfs zijner moeijelijkste pligten gemakkelijk, en opent hierdoor eene ader van weltevredenheid en zalige gewaarwordingen, welke uit de bron van pligtbetrachting zoo mildelijk vloeit.
Wijs handelt de man, die met behoedzaamheid de wenken dezer leidsvrouwe gadeslaat, en haar bij alle omstandigheden zijns levens, als zijne getrouwe vriendin, raadpleegt. Eenmaal aan hare leidingen gewoon, worden dezelve hem eene behoefte; en hoe wèl, hoe gelukkig gevoelt hij zich aan hare hand! Met ijver neemt hij de bezigheden van zijn beroep waar. Hij is de getrouwe echtgenoot, de liefderijke vader, de onvermoeide verzorger en verstandige opvoeder zijner kinderen. Zorgvuldig woekert hij met den tijd, om nuttige kundigheden te verzamelen. In de zamenleving is hij de gezellige, altijd opgeruimde man; zijn verkeer is steeds onderhoudend en leerzaam. Hij is de vriend der menschen, en bevlijtigt zich in alle gevallen, om met hen vriendelijk, bescheiden, toegevend en vreedzaam om te gaan, om hun welzijn te bevorderen, om voor hunne eer en goeden naam te zorgen, en om wijsheid en deugdzame gevoelens met beleid en zedigheid onder hen te verbreiden. Dankbaar, geduldig, ingetogen, bewandelt hij weltevreden zijnen weg, en vrolijk plukt hij de bloemen, welke voor hem groeijen op het pad des levens; want in zijn binnenste voert hij geen' vijand met zich om; hij heeft vrede met zich zelven, en zijn geweten is zijn vriend. Hoe gelukkig tevens is

{==67==} {>>pagina-aanduiding<<}
dus de wijze man, bij wien het zedelijk gevoel de drijfveêr van al zijne handelingen is! En wat mag de staat van zulk een' burger niet verwachten? Die band van vereeniging, welke wij zagen, dat zoo noodzakelijk voor het bestaan der maatschappij, voor het welzijn van den staat is, vindt in hem eene krachtige schakel. In welken stand gij hem ook plaatst, overal herkent gij den braven man. In geene betrekking, hetzij als regent, hetzij als onderdaan, laat hij zijne verpligtingen onvervuld; want hij volgt steeds de stem van zijn zedelijk gevoel, en deze zegt hem: Handhaaf de orde, en regeer regtvaardig; eerbiedig de wetten, en wees getrouw aan uwen vorst. Hij is naarstig en eerlijk in de uitoefening van de werkzaamheden van zijn beroep, en ziet hierdoor welvaart en vergenoegdheid zijne woning binnentreden; terwijl zulks hem in staat stelt, om menigen behoeftigen broeder de behulpzame hand te bieden, en als een werkzaam lid aan de maatschappij terug te geven. In zijne kinderen, welke hij, zoo door wijze lessen als voorbeeld, de zuiverste gevoelens van braafheid, eer en vaderlandsliefde heeft ingeboezemd, schenkt hij den staat zoo vele nuttige en waardige burgers, zoo vele steunpilaren van deszelfs bestendigheid. En wanneer het vaderland tegen onregtvaardige aanvallen meer dadelijke hulp behoeft, ook dán is hij niet zonder deelneming, of werkeloos: voor deszelfs behoud heeft hij niet alleen zijne bezittingen veil; eischt het de nood, dan heeft hij ook zijnen, door geenen wellust ontzenuwden, arm voor deszelfs billijke verdediging ten beste. Zulke burgers zijn de kolommen, waarop het staatsgebouw rust.
Kortom (opdat ik ten einde spoede) op den lagen grond der zedeloosheid en ondeugd wassen niet dan zorgen, jammer en ellende, gelijk op een onvruchtbaar land niet dan distelen en onkruid. Daar, waar zij heerschen, woont dat heer van rampen, welke onze aarde zoo dikwerf tot een tranendal maken. Doch op den wortel der deugd groeit vergenoegdheid, rust

{==68==} {>>pagina-aanduiding<<}
en vrede. Daar, waar zij haren troon gevestigd heeft, wonen eendragt en welvaart; daar bloeijen kunsten en wetenschappen; daar is de zetel van het waar geluk.
Welk een staatsbestuur gij ook verkiest, tot welk eene natie gij uwe gedachten bepaalt, het is op alle toepasselijk, en in gewijde en ongewijde geschiedenissen staat het geschreven: dat zedeloosheid de grondvesten der staten ondermijnt en wankelen doet, en dat door deugd alleen een volk voorspoedig en gelukkig wezen kan.

Laat ons dan, geachte Medeleden! overal, waar wij kunnen, tempels voor de deugd trachten te stichten. Laat ons bij de beschaving, verlichting en tijdelijke verzorging onzer medemenschen ook de verbetering van hun hart en zeden voegen. Wij hebben ons toch aan de bevordering van het Nut van het Algemeen toegewijd; en wat is voor het welzijn, wat voor het geluk onzer broederen van meer belang, dan hun vrede met hen zelve te schenken? en waarmede kunnen wij ons vaderland eenen grooteren dienst bewijzen, dan door het getal van deszelfs nuttige en brave burgers te vermeerderen? De ondeugd, dat wangedrogt in de zedelijke wereld, zij, waar wij haar ook ontmoeten, hetzij bij ons zelve, hetzij bij anderen, door ons met kracht bestreden, en het zaad der zedelijkheid met milde hand rondom ons uitgestrooid: want aan den boom der deugd groeijen zulke schoone vruchten; in zijne schaduw gevoelt de mensch zich zoo gerust, zoo weltevreden, zoo groot.
Uit deze beginselen handelende, zullen wij de zalige vruchten van pligtbetrachting en zelfvoldoening honderdvoudig inoogsten. Met blijden zin zullen wij de genoegens smaken, welke deze aarde schenkt; en in den winter van ons leven zal de herdenking van zulk eenen welbesteden zomer nog vergenoegen en kalmte op het rimpelige voorhoofd teekenen.



{==69==} {>>pagina-aanduiding<<}

Toestand der geneeskunde in konstantinopel.

(Volgens Dr. kranichfeld, Geneesheer bij het Oostenrijksch Gezantschap aldaar.)

Een praktiserend doctor heeft hier met vele wederwaardigheden te strijden, waartoe inzonderheid eene ongeloofelijke menigte volksvooroordeelen, een ontzaggelijk aantal kwakzalvers, waarmede men in aanraking komt, en eindelijk de hoogsterbarmelijke toestand der apotheken behooren. De geneeskunde, en tevens ook de apothekerskunst, staan hier op den trap van vordering, waarop zij welligt in Duitschland vóór drie honderd jaren gestaan heeft. Er zijn hier vele duizend artsen en bij de vijf honderd apotheken. Al het slecht gespuis, dat in zijn vaderland niet deugen wil, of uit hetzelve verbannen is, komt hier om zijne fortuin te maken; daaronder behooren inzonderheid eene menigte Franschen en Italianen; bij deze voegen zich Grieken, Armeniërs, Joden en Turken; alle kennen geen hooger doel, dan - geldwinnen.
De apothekers zijn gewoonlijk ook artsen; deze, benevens de tolken en knechts van oudere artsen, maken de massa uit der dienaren van esculaap. Met zoodanige menschen in consulten zamen te komen, is niets zeldzaams. Dewijl dit intusschen meest slechts in zeer twijfelachtige gevallen geschiedt, volgen deze alsdan zeer stipt de verordening van den geconsulteerden arts, brengen hem berigt van den loop der ziekte, en worden dan, als ware het, dienaars van den wetenschappelijken arts. Er zijn hier zeer vele doctors, die niet kunnen schrijven; zij gaan in de eerste apotheek de beste, laten geneesmiddelen bereiden, en brengen dezelve bij den zieke. Zoo kwam onlangs in eene der betere apotheken een arts, bezag de potten, en zeide tegen den apotheker, dat hij van dit en dat zoo veel en zoo veel zou nemen en in een glas mengen. Toen de apotheker

{==70==} {>>pagina-aanduiding<<}
zijne verbazing over de groote dosis opium-tinctuur te kennen gaf, en meende, dat zulks den patiënt ligt kon dooden, wees de doctor op een ander glas, en beval hem, daarvan te nemen: in dit glas was spiesglasboter. ‘Dit is immers vergif,’ zeide de apotheker. ‘Nu, neem dan maar wat anders, dat geen kwaad kan,’ zeide hierop de arts. Zulke voorvallen hebben dagelijks plaats.
Voor iedere bijzondere ziekte zijn hier ook bijzondere artsen; zoo hebben de Perzianen den naam van enkel en alleen beenbreuken en ontwrichtingen te kunnen heelen; anderen genezen het rheumatismus, hoofdpijn enz.
Al deze gebreken waren nog te verhelpen, bijaldien de toestand der apotheken maar eenigermate beter ware, die zoo dikwijls de pogingen van een wezenlijk kundig arts verijdelen. Ik kan naauwelijks den ellendigen toestand derzelve schilderen; de beste daaronder is voorzeker nog oneindig slechter, dan in mijn vaderland de slechtste. De apothekers zelve hebben volstrekt geen begrip van de waardigheid en het gewigt hunner kunst, even zoo min als van chemie, botanie, warenkunde, natuurlijke historie, enz. De Turksche regering heeft ook in het geheel geene geneeskundige wetten, waarom zich tot doctor en apotheker kan opwerpen wie maar wil.
Men beoordeelt hier de deugd der apotheken naar het aantal en de grootte der in den winkel staande potten. Van deze pronken gewoonlijk die, met het opschrift: Theriak. van andromachus, van hippocrates, dioscorides, mithridates enz., in de nabijheid der vensters, waar men ook dikwijls bundels van kruiden, wortelen, bloemen, dieren en andere rariteiten opgehangen ziet. Men heeft apotheken van dertig, veertig, vijftig, honderd en meer potten. Naast den winkel is gemeenlijk een vertrekje met een fornuis en een' distilleerketel, hetwelk het laboratorium verbeeldt. De flesschen worden niet met kurk, maar met

{==71==} {>>pagina-aanduiding<<}
katoen gestopt, wanneer de arts dranken voorschrijft; hetgene niet alleen wegens de pestbesmetting, maar ook wegens het aan den mond der flesch klevende katoen, gevaarlijk en onzindelijk is.
Naauwelijks hier aangekomen zijnde, kwamen zich verscheidene apothekers in mijne gunst aanbevelen, die zich zelve de beste noemden, en inderdaad ook geenszins voor de minste bekend stonden. Ik bezocht hunne winkels zelf, om mij van de gesteldheid der middelen te overtuigen. In vele potten was geheel niets, in vele andere bedorvene medicijnen, in sommige weder geheel andere dingen, dan het opschrift aanduidde. Toen ik mijne verwondering hierover te kennen gaf, antwoordde men mij, dat dit niets te beduiden had; men wist, bij het bereiden der recepten, de medicijnen wel te vinden.


Schipbreuk der Mysore.

Het schip Mysore, gevoerd door Kapitein dobie, verliet den 1 December 1818 de kusten van China, en was tot Cochinchina, omtrent op 15o B., gekomen, toen een hevige storm uit het noordwesten losborst. Men reefde, zoo lang het te houden scheen, enkel het voorste zeil in; maar den 7 December werd de storm zoo hevig, dat men zich genoodzaakt zag, al de overige zeilen insgelijks in te halen. Naauwelijks was dit sedert 10 minuten geschied, toen de onderste zeilstangen, de top van den mast, de scheepslantaarn enz. in zee geslagen werden, en men tevens bespeurde, dat het schip een hoogstgevaarlijk lek had, waardoor reeds zes voet water ingedrongen was. Al het andere werd nu ter zijde gesteld en de gansche manschap aan de pompen geplaatst, waar men echter allen arbeid vruchteloos vond, daar na acht minuten het water reeds tot 15 voet gerezen, en het kanonnendek reeds half vol stond. Thands besloot men zoo veel van de man-
{==72==} {>>pagina-aanduiding<<}
schap te redden als mogelijk was, en zette de beide rog overgeblevene booten uit, daar de andere reeds vroeger verloren gegaan waren. Om 9 ure des avonds was de breede kotter overboord, en Mr. wemys kreeg last, zich daarmede na aan het schip, en wel onder den wind te houden, tot de lange boot kon uitgezet worden. Maar bijna de helft der manschap, die Mr. wemys bij zich had, begaf zich weder op het schip, dewijl de boot door een' stoot tegen hetzelve een groot gat kreeg. Slechts 7 Laskaren bleven bij hem, waarvan een de opening in de boot, met eene plank, poogde te stoppen, en de andere bij de riemen geplaatst waren. Daar de storm een weinig was gaan liggen, was de lange boot 's nachts om 11 ure op het punt van overboord gebragt te worden, en Kapitein dobie riep wemys toe, het schip zoo snel te naderen als hij maar kon. Oogenblikkelijk hoorde men een
vreesselijk gekraak, alsof een zwaar stuk geschut afgeschoten wierde, en straks daarop een luid geschreeuw onder de manschap. Het schip was geborsten. Nog hoorde men het roepen van den Kapitein: ‘Wemys! kom zoo schielijk gij kunt!’ maar even zoo schielijk verdween ook het schip voor hunne oogen, en de geheele manschap ging naar den grond. Men zag niets dan eene breode witte draaikolk in de zee, op de plaats, waar het schip geweest was, en het scheen alsof rondom hen heen de menschen om hulp riepen. Maar de nacht was zeer duister, en ofschoon zij al hunne krachten inspanden, om de boot daarheen te wenden, van waar het geluid kwam, nu op de eene, dan op de andere zijde, konden zij toch geen enkel mensch redden. Wemys zag zich nu op de opene zee, zonder een' brok te eten of een' droppel vochts te hebben, noch iets, dat naar een kompas geleek. De manschap was van den arbeid zoo vermoeid, dat zij zich op den bodem nederlegde en in een' diepen slaap viel, die tot den volgenden dag duurde. Zij haalden toen het zeil op, en zeilden, volgens de rigting der zon, naar Pulo

{==73==} {>>pagina-aanduiding<<}
Sapata, hetwelk zij ook den volgenden dag bereikten, maar wegens de hooge branding niet konden landen. Drie dagen daarna kwamen zij te Pulo Candore, maar konden ook niets, behalve eenige visschen, die zij tusschen de rotsen vingen, te eten bekomen, daar het vijandig voorkomen der inwoners hen wederhield, om de boomen, die aldaar wassen, te naderen. Acht dagen later kwamen zij te Tringano, en hun gansche onderhoud tot hier toe had bestaan in zeskleine beschuiten, die een der Laskaren bij zich had, en regenwater, dat zij opvingen. De Rajah van Tringano herbergde hen eene maand lang zeer vriendelijk, en zond hen vervolgens met een klein schip naar Malakka, waar zij den 23 Januarij 1819 aankwamen. Het verlies aan manschap in het schip Mysore was de Kapitein, de Opperbootsman, de derde en vierde Bootsman, want wemys was de tweede, en 90 Laskaren.


Treffend verhaal der vierendertigjarige slavernij en gevangenschap van P.J. Dumont in Afrika.

(Vervolg en slot van bl. 30.)

Thans werd ik naar het Bagno teruggevoerd en bij een' slijpsteen aangesteld. De Arabieren van den ganschen omtrek, die den dood van den Kail vernomen hadden, kwamen, alleen om mij te plagen, bij mij, om hunne bijlen te slijpen. Zij eiden zich met de volle zwaarte van hun ligchaam op den steen, om mij het omdraaijen te bezwaren. Daarbij gaven zij mij verscheidene schoppen met den voet en vuistslagen, en spuwden mij in het gezigt. De regterarm, waarmede ik alleen konde arbeiden, smartte mij van vermoeidheid dikwerf meer, dan de gekneusde linker. Hoe dikwerf wenschte ik mij mijnen vorigen arbeid terug! Dán eerst had ik eenige oogenblikken van verpoozing, wanneer mijne medeslaven hunne akkergereedschappen scherpten, dewijl een hunner mij dan afloste. Na een jaar eindelijk, wanneer mijne hand geheeld was, kreeg ik mijne aanstelling bij den veldarbeid

{==74==} {>>pagina-aanduiding<<}
weder. Mijn gebuur verligtte mij den arbeid zoo veel mogelijk, waarvoor ik den hier en daar gemaakten buit naar pligt met hem deelde. Ook werden wij sedert den dood van den Kail een weinig minder gruwzaam behandeld; want de wachters vreesden zelve voor straf. Zij zijn voor elken slaaf verantwoordelijk, en moeten ten minste den kop of de keten des vermisten vertoonen; anders worden zij zelve zonder form van proces onthoofd. De schuldige knielt tusschen twee Kubalen; de een stoot hem de lans in de zijde, en, terwijl hij dan uit pijn het hoofd uitrekt, slaat de ander hetzelve met eenen houw af.
De bezwarendste arbeid voor mij was in de Matamoren. Dit zijn ontzettende onderaardsche korenmagazijnen, die somtijds tot 80 voet diep en naar evenredigheid breed zijn. De grond en de zijden zijn met planken en matten belegd. Deze ontzaggelijke groeven vult men zelfs tot 70 voet hoog met koren, hetgene men dan toedekt met balken, planken en matten, en eindelijk met aarde, op welke laatste men dan weder ploegt en zaait. Het koren houdt zich 12 tot 15 jaren in deze kuilen goed.
Wanneer de Scheik zijn koren verkoopen wil, moeten de slaven deze kuilen ledig maken. Ieder moet een' zak van 140 pond, 6 tot 7 uren ver, over het gebergte dragen. Paarden, menschen, muilezels en buffels, alle met koren beladen, trekken dit voort tot op den top van een' berg, welks afhelling met matten belegd is, en dan stort ieder zijne lading op deze matten uit, van waar dan het koren van zelf den berg af tot beneden in de vlakte rolt. Ik herinner mij nog eenen hongersnood, die, vóór 18 jaren, in de Levant ontstond. Van 60 dorpen moesten de slaven en het vee, 3000 in getal, gedurende den tijd van 2 maanden lang, het koren uit de Matamoren tot op den laatsten berg brengen, en het van daar tot in de vlakte laten nedervallen. De graanhoop werd, eindelijk, even hoog als de berg. Wanneer wij op zekeren morgen daarbij kwamen, was er niets meer van te zien; de vlakte wemelde van kameelen, olifanten, paarden enz., die in minder dan 24 uren alles vervoerd hadden.
Sommige slaven gingen, om hun lijden te eindigen, tot den Muhamedaanschen Godsdienst over. Men nam hun de ketenen af, bevorderde hen tot wachters, gaf hun vrouwen, en 75 franken 's maands. Het lot van eenen Renegaat, die

{==75==} {>>pagina-aanduiding<<}
de wet van den Profeet geschonden had, vervulde ons alle met schrik. Deze ongelukkige had 4 jaren lang de wetten van den Koran gevolgd; op zekeren tijd liet hij zich verleiden, om wat brandewijn te drinken; hij werd ontdekt en gespiest. Gedurende de 36 uren van zijn lijden, bad hij ons kermende, hem met een' steen dood te werpen; doch zulk een liefdedienst had ons het leven gekost. Ook waren de slaven zoo ver af van hem te betreuren, dat zij hem veeleer vervloekten, omdat hij zijn geloof verzaakt had.
Nu en dan, wanneer de wachters in eene goede luim waren, riepen zij mij in de wachtkamer, en lieten mij vertellingen doen, waardoor ik dan eenige korenaren, somtijds zelfs brood en koffij kreeg. Dikwerf poogden zij mij tot aanneming van hun geloof te bewegen; ik hield hen dan zoo lang mogelijk op, totdat zij het eindelijk moede werden, en hunne vorige wreedheid wederom aan mij uitoefenden.
Vooral spaarden zij geenszins een paar Napolitaansche Geestelijken, die in den beginne hunner gevangenis altijd baden, doch zich eindelijk naar den gewonen voet van het Bagno moesten voegen. Er bleef voor deze ongelukkigen niets anders overig. Aan vlugt of loskooping is hier niet te denken. Ik heb hier grijsaards gekend, die reeds 60 jaren aldaar geweest waren, en gelaten den kogel afwachtten, die hun lijden zoude doen eindigen.
Ook ik had thans 33 lange en bange jaren alle angsten der slavernij doorgestaan, en elke hoop, elke gedachte op verlossing opgegeven, wanneer een zeer onvoorzien geval mij mijne vrijheid wedergaf. Zeker Franschman, met name manet, had sedert 5 jaren den Muhamedaanschen Godsdienst, met den naam ali, aangenomen. Daar hij buskruid wist te bereiden, stond hij bij osman zeer in gunst, totdat hem de lust bekroop, om de vrouwen van den Scheik door een venster van het Serail te willen zien. Osman betrapte hem op de daad, doch veranderde de verdiende doodstraf, uit bijzondere genade, in 1500 slagen, waarvan 1000 op zijn achterste en 500 op de voetzolen nederkwamen. Daarop ontnam hij hem al zijne bezitting, en liet hem alleen zijne wapenen en een paard. Vier maanden na zijne genezing vertrouwde hem de Scheik zijn oogmerk, om den Dey van Algiers te overrompelen, en beval hem de vervaardiging van een' grooten voorraad kruid tot deze krijgsonderneming.

{==76==} {>>pagina-aanduiding<<}

Ali manet, zich zeer verheugende, eene gelegenheid tot wraak te vinden, beloofde te gehoorzamen; doch bedroog de waakzaamheid van zijn' Meester, zette zich te paard, riep ons vaarwel in het voorbijrijden toe, en leide eenen weg van 120 uren, door bergen en woestijnen, even zoo moedig als gelukkig af, dien de Arabieren nooit anders, dan met 20 of 30 gewapende leidslieden, durven ondernemen. Dit vermag de moed, of liever de wanhoop!
Manet kwam bij den Bey van Titra aan, wiens land aan het gebied van Algiers grenst, en hetzelve tegen de Kubalen beschut. Aan denzelven verried hij het ontwerp van den Scheik. De Bey liet hem onmiddellijk door 100 zijner soldaten naar Algiers brengen. De Dey, het Opperhoofd van dezen Staat, rustte zich, op het verkregene berigt, terstond toe tot de ontvangst der Kubalen. De Beys van Oran, van Konstantine en van Titra trokken den vijand tegen; de beide eerste werden door de Zonen van den Scheik geslagen; de Bey van Titra was gelukkiger; hij omsingelde den vijand, hieuw het grootste gedeelte neder, en maakte vele gevangenen, waaronder ook de Zonen van den Scheik waren. Hij was van oordeel, hun de hoofden te doen afslaan, wanneer een hunner hem voorsloeg, hen tegen Christenslaven uit te wisselen. Nu werd men onderling eens, en het getal der slaven werd op 500 bepaald.
Wanneer wij in een onvruchtbaar oord moesten arbeiden, ging ik doorgaans de laatste uit het Bagno, en daarentegen het eerst, wanneer ik dacht, dat er wat te rooven viel. Juist op den dag, toen de Scheik kwam om de 500 gevangenen uit te zoeken, ging ik zeer vergenoegd vooruit, daar ik op een' rijken buit hoopte. Dit was mijn geluk; want de 500 slaven, welke de Scheik reeds buiten het Bagno aantrof, werden onder sterk geleide naar Titra gevoerd, alwaar de uitwisseling geschiedde. Nadat beide Hoofden elkander op de schouders gekust hadden, werden ons de ketenen afgenomen, en alleen voetbellen aangedaan, als het teeken van onze dienstbaarheid onder de Regering van Algiers. Wij werden gekleed en drie maanden gespijsd, zonder dat wij behoefden te arbeiden. Welk eene verandering! Wanneer eindelijk de tijd kwam, dat de Bey aan den Dey van Tunis zijne schatting betaalde, werden wij naar Algiers gevoerd.
De Christenen worden ieder jaar op nieuws gekleed. Deze

{==77==} {>>pagina-aanduiding<<}
kleeding bestaat in eene buis met eene soort van monnikskap en eene broek, beide van wol, een hemd van tijk en roodlederen schoenen, die doorgaans slechts een' dag uithouden. Tot voedsel kregen wij in de 24 uren twee zwarte brooden, ieder van 5 oncen gewigt, en 7 of 8 stinkende olijven.
Het Bagno is in onderscheidene zalen voor 40 tot 50 man afgedeeld. Alwie geene plaats aldaar vindt, moet daarbuiten op de trappen of op de plaats blijven. Ieder slaaf moet het beroep uitoefenen, dat hij geleerd heeft. Daar ik er geen verstond, moest ik de timmerlieden en arbeiders in het Arsenaal helpen en lasten dragen. Des morgens, met het aanbreken van den dag, werden de namen opgeroepen en de arbeid verdeeld, die des avonds ten 4 ure ophield. Wij hadden een half uur vrij, om naar onze Consuls te gaan en onze loskooping te bevorderen. Deze bleven geenszins in gebreke, om ons de overblijfselen van hunne tafel te doen toekomen. Alwie ten half vijf ure niet in het Bagno is, wordt op de plaats aan een' paal vastgebonden, alwaar hij den ganschen nacht blijven moet. Den tweeden keer krijgt hij stokslagen, en moet den zwaarsten arbeid in het gebergte verrigten. Wanneer een slaaf in de stad of in het Arsenaal op een' diefstal betrapt wordt, moet hij een' tijd lang eene keten met een blok dragen, dat 120 pond weegt. De Christenslaven mogen wijn en brandewijn drinken, die in het Bagno en bij de Joden te koop is. Ook de witte Muzelmannen gebruiken die zonder schroom.
Het verdient opmerking, dat juist in de 8 maanden, die ik te Algiers doorbragt, alle Consuls zonder uitzondering geketend werden. De Dey, namelijk, wenscht van de vreemden nu en dan iets ten behoeve van zijn Arsenaal te bekomen; hij wendt zich dan tot den rijksten Jood. Deze wijst hem, ter bevrediging van zijne wenschen, op den Consul. De Dey ontbiedt denzelven, laat hem koffij toedienen, vleit hem op allerlei wijze, en verzoekt hem, aan zijne Regering te schrijven. De Consul belooft het, zonder het voornemen te hebben om dat te doen. De Dey verwacht met geduld de komst van het eerste schip der natie. Daar hetzelve, natuurlijkerwijze, het gewenschte voorwerp niet medebrengt, laat hij in zijnen toorn den Consul voor zich komen, verwijt hem zijn bedrog, spuwt en slaat hem in het gezigt, en laat hem ketenen. Intusschen bezorgt de Jood het verlangde. De Dey

{==78==} {>>pagina-aanduiding<<}
schrijft zulks aan den ijver des Consuls toe, stelt hem op vrije voeten, en doet hem kostbare geschenken, met bijvoeging: ‘Had ik u niet geketend, dan hadt gij niet geschreven.’ Met het geld van den Dey betaalt de Consul den Jood, die hem wederom rijkelijk vergeldt.
Deze Jood, met name bougignack, werd in zijn' winkel door een' Turk doodgeschoten. Zijn opvolger heet bagré. Des Zaturdags na den dood des Joods werden 400 Joden, mannen, vrouwen en kinders, door de Turken vermoord, en hunne bezittingen geroofd. Den volgenden morgen moesten wij de lijken naar de Baboluette-poort voortslepen, om ze te verbranden. Den volgenden Vrijdag vermoordden de Turken den Dey, omdat hij de Joden begunstigde. Ali-adjali was zijn opvolger. Deze barbaar, die altijd dronken was, vermoordde op twee Vrijdagen achter elkander 8 slaven van zijn Serail, en hij zelf werd eindelijk in het bad vermoord. Ook zijn opvolger werd, weinige maanden nadat hij de ijzeren hand van Lord exmouth gevoeld had, desgelijks gewelddadig om het leven gebragt.
Deze Admiraal verscheen voor Algiers in Augustus 1816. Hij vorderde van den Dey de loslating van alle Christenslaven, en maakte zich tevens gereed, om de stad te beschieten. Wij werden, ten getale van 1510, waaronder een 30 Franschen, naar een groot hol op den top des bergs van Algiers gevoerd. Uit vrees voor opstand, had men ons geketend. Van onze hoogte konden wij het gevecht zeer duidelijk zien, en eindelijk ook het verbranden der Turksche vloot. De woede en mishandelingen onzer wachters versterkten slechts ons gebed voor de zege der Engelschen, dewijl wij van hen onze verlossing hoopten. Alleen had de Minister van den Dey ons bijkans al onzen troost benomen, daar hij, buiten kennis van zijn' Meester, beval, ons allen de hoofden af te slaan. Men kondigde ons de vrijheid aan. Wij drongen op elkander naar de opening van het hol, waardoor eene groote verwarring ontstond, zoodat men met de onthoofding daarbuiten slechts langzaam konde voortgaan. Reeds 4 hoofden waren gevallen, wanneer de Turken zelve eenen hunner naar den Dey zonden, om, zoo mogelijk, een einde aan deze slagting te maken. Deze gaf onmiddellijk bevel, om ons allen in vrijheid te stellen. Dan, toen de bode terugkwam, lagen er reeds 32 hoofden in het stof. De slaven weigerden, meer

{==79==} {>>pagina-aanduiding<<}
buiten te komen, totdat het vreugdegejuich der voorste hen onderrigtte, dat zij waarlijk vrij waren. Toen liepen wij, met ketenen beladen, door doornen en struiken naar den oever, alwaar de Engelsche sloepen ons innamen, en ik in het einde de ketenen afwierp, die ik 34 jaren lang gedragen had!
Wie beschrijft mijne verbazing, toen ik de gebeurtenissen der Fransche Omwenteling aan boord vernam? Eerst dacht ik, dat de Engelschen met mij spotteden. Eerst te Marseille werd ik volkomen van de waarheid overtuigd.
Ik liet mij den langen baard asnemen. Mijne kin was 2 duim langer, dan gewoonlijk. Het was eene smerigheid, zoo verhard en met eene huid begroeid, die even hard was, dat ik, eerst 3 maanden daarna, door gedurig wrijven en wasschen, dezelve konde verdrijven. Aan den linkervoet heb ik nog langen tijd een gezwel behouden, door de voetbellen veroorzaakt, dat alleen 3 pond woog.

Dumont werd door de Engelschen naar Napels gevoerd, alwaar de Fransche Consul, de Heer de bourcet, allerwegen voor hem zorgde. Van daar ging hij te scheep naar Marseille, alwaar hij een' lotgenoot aantrof van Lyon, die 18 jaren zijn medegevangene geweest was. Dumont verzelde hem naar laatstgenoemde stad, en ging van daar naar Parijs, alwaar hij, op den 24 Januarij 1817, na eene afwezigheid van 35 jaren, aankwam.


Uittreksels uit een woordenboek der beschaafde wereld.

(Vervolg van bl. 38.)
Handelaar. Aan zijn land nuttiger dan een financier, die het uitmergelt, dan een edelman, die het tot last is, dan een geestdrijver, die er duisternis overheen werpt.
Hangen. Een schrijver van bespiegelingen, de onwederstaanbare neiging willende uitdrukken van eenige menschen tot het kwade, zeide: ‘Er zijn lieden, die reeds aan de galg hangen bij hunne geboorte.’
Hebzucht. Is eene drift, die dit met het vuur gemeen heeft, dat zij in hevigheid toeneemt, naar gelange hare voedingsmiddelen vermenigvuldigen.

{==80==} {>>pagina-aanduiding<<}

Hulde. Schuld bij verdrag, waarvan men dikwijls de voldoening aanneemt met hoogmoed, na met laagheid voor kwijting geteekend te hebben.
Jagt. Middel tegen verveling, om den tijd te dooden in het ombrengen van dieren. ‘Wat doet de Heer Baron op het land?’ vroeg men. ‘Hij jaagt het groote beest, den Tijd!’ was het antwoord.
Instituut. Brandpunt van kundigheden. Vereeniging van mannen, die een land het meest tot luister verstrekken. Jammer alleen, dat sommige geleerden, onsterfelijk wordende, een diploma nemen, om niets uit te voeren.
Klaarheid. Daar het der waarheid eigen is, dat zij zich door klaarheid aankondigt, kon wel eens dat, wat niet klaar, niet duidelijk is, niet waar zijn.
Kleed. Heeft het kleed van den armen gaten, dat van den rijken heeft, niet zelden, vlekken.
Kokarde. Donder-afleider bij het losbreken van revolutionaire stormen.
Koningen. Zoo zij hunne aanstelling van de volken hebben, verpligt, om de volken gelukkig te maken; zoo van de Goden, de Goden na te volgen.
Kruipen. Een adelaar vond eene slak in zijn nest, en vroeg dezelve, hoe zij zich zoo hoog had kunnen verheffen? ‘Al kruipende,’ was het antwoord.
Lakkeijen. Na hunne meesters, de slechtste der menschen. Toen in den hemel de engelen werden geschapen, schiep de duivel de lakkeijen.
Laurier. Na den olijf de kostelijkste boom. De ouden beweerden, dat hij voor den bliksem beveiligde; thans trekt hij denzelven aan.
Liefde, [à la Française.] Gewaad der natuur, door de verbeelding geborduurd. Ineensmelting van wederzijdsche grilligheden. Vrijpas voor alle dwaasheden, die men begaan, en voor alle zotheden, die men zeggen kan. Men heeft liefde voor bloemen, voor vogelen, voor den dans, voor een' minnaar, en somtijds zelfs voor zijn' echtgenoot. Voorheen kwijnde men, men verteerde, men stierf van liefde; tegenwoordig spreekt men er over, men snapt er van, men geniet en dikwijls koopt men haar.
Liefde. (Tijdperken der) In de liefde der jonge schoonen zijn vier zeer onderscheidene tijdperken. Aanvankelijk bemin-
{==81==} {>>pagina-aanduiding<<}
nen zij alle menschen: eerste tijdperk. Vervolgens komt het gevoel op van hare kleine verdienste; alsdan beminnen zij - zich zelve: tweede tijdperk. Daarna ontvonkt zich in haren boezem een onbekende gloed; alsdan beminnen zij, beminnen veel; maar zij weten niet, wat: derde tijdperk. Eindelijk, het kluwen ontwikkelt zich, de begrippen verhelderen; zij beminnen - iemand: vierde tijdperk.
List. Bedekte handeling, doch maar ten halve verborgen, en daarom ligtelijk te ontdekken; want niet dan kleine zielen, die daarvan gebruik maken.
Luiaard. Horzel in eenen bijenkorf. Morgen, morgen is altijd het noodlottig uitstel, waarmede hij zich in alles moet behelpen. Morgen komt, vergeefs! Hij omhelst altijd de schaduw voor de wezenlijkheid, zonder te bedenken, dat alleen het tegenwoordige hem toebehoort, dat de toekomst nog niet is, en het verledene niet meer bestaat.
Maatschappelijke Inrigting. Strijdig met de regels van de wiskunde, omdat in dezelve doorgaans eene breuk meer is dan het geheel.
Machiavel. Zijn werk is het onderwijsboek der dwingelanden, om de volken te verdrukken, zoowel als van de volken, die zich tegen hunne verdrukkers verzetten willen.
Manifest. Publiek geschrift, waarbij een vorst de redenen van een gedrag openlegt, dat hij niet volgen, en de voornemens, die hij niet volvoeren zal. De Markgraaf de torcy zeide: ‘Men is zoo ongewoon, waarheid in de Manifesten aan te treffen, dat het beste middel, om de hoven te bedriegen, zijn zou, altijd waarheid te spreken.’
Marionetten-spel. Vezameling van Arlequins en Polichinellen, die dansen, elkander kloppen, en gekheden zeggen. Zie Wetgevende Vergaderingen en Kiescollegiën.
Melodrama. Treurspel voor het gemeen. Woorden, op decoratiën geschilderd. Vierschaar, waar de onschuld altijd gewroken en de misdaad gestraft wordt, en derhalve geen getrouw afbeeldsel van de werkelijke wereld.
Menscheneters. De beschaafde volken hebben mede hunne menscheneters; niet dezulke, welke de lieden opééns verzwelgen, maar die hen langzamerhand uitzuigen.
Mislukking. Val, welke een zot Schrijver juist dáár doet nederkomen, waar hij wezen moet, doch die het waar Vernuft eene nieuwe springveêr verschaft.

{==82==} {>>pagina-aanduiding<<}

Misstap. Dikwijls gevaarlijker dan een val.
Misverstand. Een reiziger staat voor een' stroom. Hij vraagt aan een' boer, die aan den overkant staat, waar het wed is. ‘Aan de regterhand,’ roept de boer. Hij gaat te water aan de regterhand en - verdrinkt. De andere loopt toe, en zegt: ‘Hou, ongelukkige! ik bedoelde niet uwe, maar mijne regterhand.’ - Hoe menigmaal heeft niet hetzelfde plaats in de Geschiedenis, in de Zedekunde, in het Regt, maar vooral in de Godgeleerdheid!
Moed. Het juiste midden tusschen vermetelheid en lafheid. De man van moed ziet het gevaar, en wacht het; de vermetele werpt er zich moedwillig in.
Natuur. Het modewoord bij uitnemendheid. Het is toepasselijk op alles; het antwoordt op alles; het geeft reden van alles, en treedt op in de plaats van alles. Elk zal, op zijne wijze, zeggen, wat de natuur is: het is eene oorzaak, een gewrocht, een verband, eene gesteldheid, een goed, een kwaad, eene kunstdrift, een pligt, een gevoel, doch meestal eene ongerijmdheid. Hier treedt een wijsgeer van het leergestoelte, waar hij de natuur verkondigd heeft, om zijne kinderen te vondeling te leggen; daar vernedert zich een ander wijsgeer beneden de natuur, om ons te betoogen, dat er niets verhevener is. Deze noemt zich het middelpunt der natuur; een ander geeft voor, daarvan het eindoogmerk te zijn. De vrouwen van de groote wereld zijn, tot in hare kleeding, of juister, tot in hare naaktheid toe, zoo ingenomen met de natuur, dat zij niets aan dezelve de voorkeur geven, dan het gemaskerd bal, de melodrama en de opera. De natuur blinkt vooral uit in de kunsten. Een schilder, een beeldhouwer zal u zeggen, dat zijne beelden natuur zijn. De dichters roepen iederen oogenblik de natuur te hulp. De zedeleeraars, de natuurkundigen verlaten nimmer de natuur; en elk weet, dat de geneesheeren en de schrijvers bijna altijd de natuur op zijde hebben.
Navolger. Die altijd wil navolgen, veroordeelt zich om achterlijk te blijven.
Neven. Zijn wij allen, in meer of min verwijderden graad.
Noodmiddelen. (Toevlugt nemen tot) Drie vierde van de gezamenlijke jonge lieden en meer dan één staatsbestuur weten, wat dit is. Zie Leeningen. Vrijwillige Giften. Kleer-
{==83==} {>>pagina-aanduiding<<}
koopers. Papierenmunt. Woekeraars. Verkooping van Gemeentegoederen. Banken van Leening. Borgtogten, enz.
Nul. Een gemeen man in het gevolg van een voornaam man. Men zeide van zekeren Akademist: ‘Het verwondert mij niet, dat hij in de Akademie eene plaats heeft: men behoeft eene nul om veertig te schrijven,’ (doelende op het getal van veertig leden.)
Oktrooi. Belasting, welke de financiéle Heeren tot zulk een' graad van volkomenheid hebben gebragt, dat zelfs de beesten hunne directe belasting opbrengen.
Onafhankelijkheid. Staat van den mensch, die niet onderworpen is dan aan de wetten, die geen slaaf is van der grooten gunst, en geen martelaar van het gebrek.
Onbestendigheid. Is dikwijls minder in de hoedanigheid der dingen, dan wel in de wispelturigheid van den geest gelegen; en in dit opzigt, zoo als in zoo vele andere, beschuldigt de mensch zich zelven, wanneer hij zich beklaagt.
Onderwijs. Eerste behoefte van den mensch in de zamenleving; heiligste verpligting van de maatschappij jegens hare leden; aangelegenst onderwerp van bemoeijing eener vaderlijke regering.
Ongelijkheid. Driederlei in soort: ongelijkheid in ouderdom en kunne, ongelijkheid in verstand en temperament, ongelijkheid van rang en stand. De eerste is het werk van de natuur; de tweede ten deele van de natuur en ten deele van de kunst; maar de derde is eene louter menschelijke instelling.
Ongevoeligheid. Klavier zonder toetsen, dat derhalve geene toonen kan voortbrengen. Ondeugd, des te meer verachtelijk, daar zij, de hartstogten juist tegenovergesteld zijnde, op geen' van dezelve, ter verschooning, zich beroepen kan.
Onmogelijkheid. (Veelal) niets anders dan het voorwendsel van het onvermogen.
Onvolmaakt. Onze zeden, wetten, gewoonten, denkbeelden, gevoelens, alles is onvolmaakt, even als wij zelve. De mensch ziet het denkbeeldige land der volkomenheid steeds in de verte: hij spreekt er van, maar een onverwinnelijke tegenstand belet hem, er aan te landen.
Onwetendheid. Daarvan zijn drie soorten: niets weten; kwalijk weten datgene, wat men weet; en iets anders weten, dan hetgene men weten moet.
Opvoeding. Éénige adel, die de menschen onderscheidt.

{==84==} {>>pagina-aanduiding<<}
Het is alleen door de kinderen, dat men de volken volmaken kan. De opvoeding geeft daartoe de middelen aan de hand, en de leibanden der kindschheid worden, in bekwame handen, de teugels van het staatsbestuur.
Ouderdom. Éénig geheim, dat de vrouwen onschendbaar weten te bewaren.
Parijs. De hel der paarden, het vagevuur voor de mannen, het paradijs der vrouwen.
Passement. Zijden of wollen band, waarmede men de livereiknechten versiert en de verdienstelijke mannen beloont.
Pest. Plaag, welke alleen de beschaving verdrijven kan. De Turken doen niets om zich daartegen te behoeden, zeggende lijdelijk te moeten zijn onder den wil van God; en hunne meesters zijn daarmede gediend. Geen wonder! want zoo zij heden verstandig genoeg waren om de pest te bestrijden, morgen zouden zij de dwingelandij vernietigen.
Pleitbezorger. Kat, welke de geschillen bijlegt tusschen de muizen.

(Het vervolg en slot hierna.)


Marianne.

(Een Verhaal van den Vrijheer c.b. von miltitz.)

Een jong Officier, die onder de zegevierende Duitsche legers diende en in 1814 naar Frankrijk getrokken was, bevond zich in den laten herfst met zijn regement in het stadje Locle (*), op het Neufchatelsch gebied. Dit plaatsje, reeds door zijne kunstvlijt merkwaardig, werd zulks den jongeling nog meer door de zonderlinge landstreek, die, zelfs in het herfstgewaad aanlokkend, in den bloesem- en bloementooi van het zachtere jaargetijde nog oneindig bekoorlijker zijn moest. Om het kruisen der troepeneolonnen te verhinderen, was aan die, waartoe onze landsman behoorde, een stilstand van verscheidene dagen bevolen. Met genoegen besteedde hij

{==85==} {>>pagina-aanduiding<<}
dezen tijd, om nu de donkere, met heerlijke dennenbosschen begroeide, bergpassen te doorkruisen, dan den ontzaggelijken, zeldzaam uitgetakten rotswand (*) te beklimmen, die, torenhoog en torenmatig opgestapeld, dwars door den weidegrond van een dal gaat, en het oord in twee deelen deelt, waarvan het eene even zoo door vruchtbaarheid verrukt, als het andere, aan gene zijde van den rotswand, door steenklompen in eene vreesselijke klippen-woestijn veranderd, het oog van zich afschrikt. Tot geleider op zijne togten nam onze jonge krijgsman den zoon van zijn' huiswaard mede, een goed, vriendelijk mensch, dien zijne liefhebberij voor de natuurlijke historie, in geruste tijden, dikwijls uren ver van het stadje tot over de grenzen van het nabijgelegene Franche-Comté gedreven had. Veel wist deze van de bijna ondoordringbare bosschen van dit landschap, vol zeldzame planten, maar inzonderheid van de wonderbare ligging en bouw van een' molen (**) te verhalen, die dikwijls het doel zijner wandelingen geweest was. Diep, zeer diep in de rots heeft de natuur aldaar eene laag uitgehoold, in welker zwarten schoot zich over ruwe steenen de watermassa van een nabijgelegen meer met donderend gebrul nederstort en in den grond verliest. De menschelijke kunst heeft deze ligging zich ten nutte gemaakt, en, in drie verdiepingen boven elkander, een' molen van drie omgangen zóó in deze opening gebouwd, dat de wateren in iedere
verdieping op een rad vallen en het drievoudig raderwerk in beweging brengen. De koene bouw beantwoordde aan het karakter des oords, welks boomen, rotsen en dalen, volgens het zeggen des verhalers, iets ontzettends hadden. Ja, de bezitter van den molen was even zoo door zijne bijna bovenmenschelijke sterkte als wildheid beroemd. Uit dien hoofde wilde de jonge uurwerkmaker tot geenen prijs er toe verstaan, den krijgsman op een'

{==86==} {>>pagina-aanduiding<<}
hunner togten naar dezen molen te geleiden. Vergeefs beriep de soldaat zich daarop, dat het gansche Franche-Comté zich bereids voor de goede zaak verklaard had, en ten overvloede van Duitsche troepen doortrokken en omsingeld was; alsmede, dat de inwoners wegens de standvastigheid, waarmede zij het eens gegeven woord gewoon waren te houden, werden geroemd. ‘Alles waar,’ zeide de Locler burger; ‘maar ik weet van goeder hand, dat juist deze molenaar zich met de gansche hevigheid van zijn karakter tegen de Duitschers verklaard heeft. Bij hem worden nachtelijke zamenkomsten gehouden, waar duizenden jonge Conscrits zich laten vinden, die, uwen doormarsch voorbijlatende, uit hunne schuilhoeken te voorschijn komen, in den molen geld en wapens ontvangen, en dan langs sluipwegen naar de Fransche troepen ijlen. Ja, zoo braaf en trouw dit volkje ook is, heeft toch de tuimelgeest hier en daar de hoofden der landlieden verdraaid; en de uwe kunnen van geluk spreken, wanneer in de digte bosschen niet een uit uw midden door het geweer der oproerige boeren onvoorziens nedergeveld wordt. En ik zou zulk een goed, zacht heer, als gij u bij ons getoond hebt, zelf in dit gevaar brengen? Neen, daarvoor behoede mij God!’
Daarbij bleef het, en de beden des krijgsmans waren even zoo vruchteloos als de vriendelijke spot, dien hij zich over de zamenkomst van verscheidene duizenden in een' molen veroorloofde, welke laatste omstandigheid hij voor slechts eene rhetorische figuur verklaarde. Toen beide eens tamelijk laat van hunne wandeling terugkeerden, nam de Officier voor, den volgenden dag, als het regement liggen bleef, alléén naar dit oord te rijden. Met dit besluit legde hij zich ter ruste, en hetgene hem tot hiertoe in de wezenlijkheid was ontzegd gebleven, verschaften hem, als ware het bij voorsmaak, wonderbare droomen. In dezelve werd hij naar het hoogst romaneske dal van het meer Etalières geleid. Daar daalde hij, nu in gezelschap van den beruchten molenaar, die, met een bestoven gezigt en doornatten kiel, hem met eene harde vuist en grimmige blikken in de ruischende raderen wilde afdringen, dan aan de zachte hand van een bekoorlijk meisje, in het onderaardsche werk af, waar zij met een' waarschuwenden vinger hem eene plaats op den bodem wees, die hij zich wachten moest te betreden. Beangstigend wierpen deze en

{==87==} {>>pagina-aanduiding<<}
dergelijke beelden den jongeling op zijn eenzaam leger heen en weder, toen hij door een sterk schudden aan den arm in de wezenlijkheid teruggeroepen werd. Bij het ontwaken stond de Korporaal met het schrijfboekje voor hem; de zoon van den huiswaard lichtte, en kon de tranen niet verbergen, die zijne wangen bevochtigden. De order luidde, dat de Officier tot kwartiermaker gekommandeerd was en terstond opbreken moest. Zoodra het den dienst gold, was onze held dadelijk bij de hand. Inmiddels men de paarden zadelde, kleedde hij zich aan, en zocht op zijne kaart de hem door den Officier van den staf aangewezene plaatsen. Het was in Franche-Comté, werwaarts de troepen, om uitgestrekter te liggen, verplaatst werden, en was zijne kaart juist, dan moest de rotsmolen in dat oord liggen. De droeve blik des jongelings, dien hij deswege ondervroeg, bevestigde zijn vermoeden. ‘Eerlijke ziel!’ riep hij, den jongeling omhelzende en de trappen afsnellende, ‘gij zijt niet tot soldaat geboren.’ ‘Let op,’ voegde hij er bij, op het voorgebragte paard springende, ‘ik vind in dezen molen een voortreffelijk kwartier, en gij moet den man nog om vergiffenis verzoeken.’ - ‘God geve het!’ zuchtte de bevreesde, en trad in het huis terug, terwijl het kommando in de duisternis voortdraafde.
Tot hier toe had de herfst nog immer met milde zachtheid zijne heerschappij gevoerd, en de jonge krijgsman, wiens gevoelig hart ook zachtere gewaarwordingen niet vreemd waren, had met een verlangend heimwee de scharen van bonte woudzangers bemerkt, die, uit Duitschland komende, in de laatste zonneblikken zich op hooge distelstruiken verzamelen, vlijtig het karig voedsel zoeken, en vervolgens naar het warmer zuiden snellen (*); maar nu begon de winter zijn regt te laten gelden, en de scheidende herfst week voor den woesten overwinnaar. De morgen verscheen treurig en nevelig. Een wilde storm loeide door de bosschen, inmiddels eene dikke sneeuwjagt aanhield, en dalen en bergen in het

{==88==} {>>pagina-aanduiding<<}
wit kleedde. Digter in hunne mantels gehuld, trok de gehelmde ruiterschaar voort, en geen vaderlandsch lied, geen vertrouwelijk gesprek vloeide van de vastgeslotene lippen. Tegen den middag was men op de bestemde plaats. Een paar wouddorpen, Cerneux en Pecquignot genaamd, waren voor de regementen bestemd, en de noodige schikkingen voor de inkwartiering spoedig gemaakt. Doch, bij de gedurig aanhoudende sneeuw en de slechte wegen, was het onmogelijk, dat de bij de brigade behoorende batterij denzelfden weg kon inslaan. De Officier inkwartierde daarom zijne manschappen, liet een' Korporaal terug, met last om de aankomende volgens het voorschrift onder dak te brengen, en spoedde zich, slechts van een paar ruiters verzeld, om den anderen hem opgegeven' weg over den berg Sarrazin te bezigtigen. Hij werd doelmatig bevonden, een der ruiters de kanonnen te gemoet gezonden, en de andere aan den ingang des wouds geposteerd, waar de wegen zich kruisten. De Officier, die wel wist, dat hij van den Kommandant ongaarne uit zijne nabijheid gemist werd, reed weder naar het hoofdkwartier. Doch een bedriegelijk beeld mogt den eenzamen misleid, of het voortstormende weder de wegen verwaaid hebben; toen hij, na eenig voortdraven, rondom zich zag, bespeurde hij, dat het bosch, in plaats van lichter, donkerder werd. Hij bezon zich een oogenblik, en reed vervolgens naar het oord, in hetwelk hij bij het heenrijden het steenen kruis, met de drie torens van het Spaansche wapen gemerkt (*), gezien had; maar vruchteloos. De boschduisternis greep, als met verlengde armen, immer geweldiger om hem heen; de sneeuwjagt werd immer digter, en de grond, in plaats van te rijzen, begon te dalen. Er bleef den krijgsman geen twijfel over aan de verdrietige zekerheid, dat

{==89==} {>>pagina-aanduiding<<}
hij verdwaald was. Nog overleggende, wat er bij den reeds vallenden avond te doen was, vernam hij het kraken van voetstappen op den met dennenrijs bedekten bodem. Eene hooge mansgedaante, in geringe kleeding, met een' geweldigen hefboom op den schouder, ging hem op eenigen afstand voorbij. Onze held bedacht zich geen oogenblik om den reusachtigen wandelaar aan te roepen, die hem dadelijk naderde. Op zijn vragen vernam hij, dat hij inderdaad den regten weg verloren had. Wilde hij echter, sloeg de boschman hem voor, met hem in den molen van het dal vernachten, dan kon hij morgen langs voetpaden nog bij het regement komen, vóór het opbrak. ‘Hoe heet het dorp, waartoe de molen behoort?’ vroeg de Officier. ‘Hij ligt alleen,’ antwoordde de man; ‘men noemt hem den rotsmolen van Etalières, en ik ben de tegenwoordige bezitter.’ Wie was blijder dan de Officier, niet alleen eene goede herberg voor man en paard, maar ook juist het zoo zeer gewenschte zoo toevallig aangetroffen te hebben! Wel viel hem zijn droom en de bedenkelijkheden des jongen uurwerkmakers uit Locle in; en hoewel de molenaar juist niet rooverachtig er uitzag, had toch zijne reusachtige gestalte, zijn donkere blik een' minder beschroomden wel eenig wantrouwen kunnen inboezemen. Onze held liet den wegwijzer vooruitgaan, en klom, daar het ingeslagen voetpad immer steiler bergaf ging, van het paard, dat hij bij de hand achter zich leidde. Zoo volgde hij, vertrouwelijk pratende, zijnen tamelijk woordkarigen leidsman; terwijl de spitse toppen der boomen immer hooger boven hem omhoog rezen, en de naakte, zwarte rotsen zich immer steiler en takkiger schenen te splijten.
Reeds donderden de wateren in de nabijheid; men hoorde het zuchten der raderen, het klapperen der werken, en weldra blonk een licht, gelijk eene vertroostende ster, den wandelaars te gemoet. Nog eenige rotstrappen, en men trad in de enge behuizing, waar de eerste zorg was, het paard wèl te bezorgen. De molenaar wist, naar het scheen, goed met paarden om te gaan; derhalve liet de soldaat zulks gaarne aan hem over, betrad den bestraten vloer, op welken, volgens het gebruik aldaar, een groot vuur brandde, waarover, aan een' uit den schoorsteen afhangenden ketting, een ketel zweefde. Hoe aangenaam werd de jongeling verrast,

{==90==} {>>pagina-aanduiding<<}
toen hem hier eene gestalte zijns drooms, een rijzig meisje met het liefste gezigtje, te gemoet kwam, uit welker zwarte oogen hartelijkheid, onschuld en melancholie in wondervolle mengeling tot het hart des jongelings spraken! Bevend noodigde zij hem in het met baksteenen bevloerde vertrekje, waar zij een' langen dennenspaan, aan eene soort van standaard vastgemaakt, aanstak, en hem met eene zachte stem vroeg, of hij iets verlangde te eten. Onze jonge krijgsman, wiens gevoelvol hart, door alle mogelijke verschooning en zachtheid, de ellende des oorlogs zelfs in een vijandelijk land zocht te verminderen, werd door den zachten, treurigzoeten toon dezer stem op het diepst bewogen. De landtaal volkomen magtig, trachtte hij in de eerste plaats het lieve schepsel op het minzaamst te troosten, en de reden van harren kommer en van de tranen op te sporen, die van tijd tot tijd zich in hare schoone oogen voortdrongen. Marianne, zoo heette het meisje, wederstond de tooverkracht des medegevoels slechts korten tijd, en verhaalde, dat vóór eenige uren een troep vijandelijke jagers hier geweest was, die hun verscheiden stuks vee, den hoofdrijkdom des lands, gedood, ja zelfs haren twaalfjarigen broeder, als een' Conscrit, met zich voortgesleept hadden; weshalve haar vader hen in het woud had nagespoord. Zij zelve was in eene rotskloof mishandelingen ontweken; maar nog in dezen nacht hadden de vrijbuiters gedreigd weder te keeren, en wanneer zij de vergaderde Conscrits, van wie men hun gezegd had, niet gevonden hadden, zou haar broeder voor hare oogen doodgeschoten en de molen in brand gestoken worden. Aan haar eigen en haars vaders noodlot had zij nog niet eens gedacht; maar haar broeder was onschuldig als een kind, en, dit kon zij bezweren, sedert verscheidene dagen was er geen Franschman in den molen geweest.
De Officier, door hare schoonheid en zijn medelijden evenzeer tot haar getrokken, als door de onmenschelijke wreedheid dezer plunderaars verontwaardigd, beloofde haar op het plegtigste bescherming en redding, zoowel als het leven haars broeders. De molenaar trad juist in het vertrek. Koel en achterhoudend, gelijk hij zich onderweg betoond had, was hij ook thans, toen de Officier hem zijn leedwezen over het gebeurde betuigde. ‘Het is oorlog,’ zeide hij bitter lagchende; ‘dan geldt het regt van den sterksten.’ -

{==91==} {>>pagina-aanduiding<<}
‘Maar uw zoon, uwe schoone dochter!’ riep de krijgsman, gemelijk over de koelheid des vaders. ‘Hm!’ antwoordde deze, ‘willen zij hen slagten, dan zullen zij hunne wrekers vinden.’ Marianne weende van ontzetting bij deze woorden; maar de jongeling riep driftig: ‘Neen, zoo lang ik leef, dat zweer ik, zal noch uw' zoon, noch dezen engel hier een haar gekrenkt worden!’ - ‘Hm! hm!’ mompelde de vader hierop dof, en sloop weg. Marianne bezwoer hierop den Officier, hen niet te verlaten. Hij herhaalde zijne betuigingen; daarbij nam hij haar in zijne armen, drukte haar hoofd aan zijne borst, en liefkoosde haar zoo teeder en toch zoo eerbiedig beschroomd, dat marianne ten volle overtuigd werd, dat de vijandelijke jongeling het goed meende en geen erg in zijne ziel huisde. Gewillig gaf het bekoorlijke meisje zich aan deze teedere, kuische liefkozingen over; en toen zij, niet zonder verbleeken, het verhaal, hoe hij haar in den droom zag, had aangehoord, wierp zij zich hevig aan zijn' hals, en riep snikkende: ‘Ja, edele vreemdeling! ook ik wil u beschermen, en slechts over mijn lijk zullen zij den weg naar uw hart vinden!’
In eene hevige ontroering verliet zij het vertrekje. De Officier zag haar lang en peinzend na. Daar zij niet terugkeerde, besloot hij, in wiens oogen geen slaap gekomen was, den beruchten molen toch eens te bezigtigen, dewijl hij er zich nu in bevond. Het vuur was uitgebrand, en de uitgaande gloed deed avontuurlijke gestalten langs de wanden zweven. Aan zijne zijde stond eene smalle poort open, die hij te voren niet bemerkt had. Watergeplas en het ruischen der raderen klonk hem van daar tegen. De Officier vond hier den ingang naar het onderaardsche werk. Hij haalde den nog brandenden spaan uit de kamer, en wilde naar beneden. ‘Waarheen?’ klonk het dof, en in de diepte werd de molenaar met de lamp voor de borst zigtbaar. ‘Ik wil het werk bezien,’ zeide de Officier. ‘Geduld!’ was het antwoord; ‘ik wil u geleiden.’ Thans was de molenaar boven; eene scherpe bijl dreunend ter zijde werpende, zeide hij, heimelijk grimlagchende: ‘Laat uwe sabel maar boven!’ - ‘Hij is mij niet in den weg,’ antwoordde de soldaat, onbeteuterd. ‘Goed, goed!’ zeide de ander; ‘volg mij dan!’
Thans gingen zij een', uit ruwe rotsbrokken door de natuur gevormden, door menschenhanden bijna niet verbeterden

{==92==} {>>pagina-aanduiding<<}
trap af, wiens treden en zijwanden van den stuivenden waterval dropen. Na tamelijk lang afdalen, zeide de molenaar: ‘Nu zijn wij in het onderaardsche werk.’ - ‘En wat ruischt onder onze voeten?’ - ‘Water,’ hernam gene met een' grimlach, ‘omtrent vijftig vademen diep.’ Hij draaide zich bij deze woorden om, en hing zijne lamp aan een' balk. In dit oogenblik werd aan den verlichten rotswand de schaduw eener hand zigtbaar, die met opgehevenen vinger scheen te waarschuwen. Eer de verraste jongeling vragen kon, vatte de molenaar hem, als boertend, aan beide schouders. ‘Zie nu wel ter dege toe!’ grijnsde hij verraderlijk, hem digt aan het ontzaggelijke rad dringende, dat met zijne druipende zwarte kleppen voor hen nederkletterde. ‘Laat mij los!’ riep de Officier forsch: ‘ik wil niet digter.’ - ‘Ik geloof het wel!’ lachte de ander, hem met reuzenkrachten om het midden des ligchaams vattende, en hem omhoog houdende, om hem des te geweldiger tusschen de raderen te slingeren. ‘Houd op!’ riep eene stem, ‘of, zoo waar God leeft, ik spring voor uwe oogen naar beneden!’ Het was marianne, die, hare kleederen zamenrapende, reeds haren voet op den glibberigen kant zette. De molenaar liet den jongeling los, die met uitgetogene sabel hem wilde doorboren. ‘Vergeef het hem!’ smeekte de dochter; ‘want wij hebben berigt, dat mijn arme jonge broeder door de uwen is doodgeschoten.’ Een vreesselijk oogenblik! Smart, wraakzucht en medelijden doorwoelden de gemoederen. Marianne herstelde zich het eerst, gaf haren vader de lamp, liet hem vooruitklimmen, en volgde met den jongeling. Boven toefde hen een nieuwe schrik. De vijandelijke jagers waren terug, en hunne nasporingen vergeefsch geweest. De knaap was ontloopen. In de bedwelming van den drank en der gramschap wilden zij zich
aan de bewoners wreken. Kloekmoedig verzette onze held zich tegen deze toomelooze bende. Vergeefs was bidden en dreigen. Wreedheid en wellustige begeerte vlamden uit aller oogen; maar den eersten, die zijne schendige hand naar het doodsbleeke meisje uitstrekte, doorboorde des Officiers sabel de borst; een vreesselijke houw in het hoofd strekte den tweeden op den grond. Thans eerst, daar twee hunner kameraden bloedend voor hunne voeten lagen, bezonnen zich de razenden; thans eerst vernamen zij de stem van hunnen landsman en Officier, die hun met

{==93==} {>>pagina-aanduiding<<}
vlammende woorden hunne wandaad verweet, en hun, welker gezigten hem wel bekend waren, zwoer, dat hij zonder genade zou doodgeschoten worden, die niet dadelijk den molen verliet. De dronken overmoed bedaarde; de jagers keerden tot hunnen soldatenpligt terug, en verwijderden zich onverwijld. Toen vloog marianne aan haars redders borst, tranen stortende van dank en liefde. ‘o! Dat ik aanzienlijk ware!’ riep zij verrukt; ‘dat ik zeggen mogt: hier, geliefde! mijn hart is het uwe!’ - ‘Is dat u ernst, lief meisje?’ riep de jongeling, de armen uitbreidende, ‘kom dan aan dit hart, dat vrij is, en, van het eerste oogenblik aan, u behoorde!’ Marianne aarzelde een oogenblik, bevreesd naar haren vader ziende, wien een traan het zoo lang drooge oog besproeide. ‘o! Kom, kom, geliefde marianne!’ riep de soldaat, op den toon der innigste liefde, ‘kom aan dit hart, dat vrij is, en u onuitsprekelijk bemint!’
Langer wederstond zij niet; aan zijne borst gezonken, rustten hare warme lippen op de zijne, en hunne zielen vloeiden in elkander, toen donderende slagen de zwakke deur verbrijzelden; naauwelijks stortte zij in elkander, of musketschoten vallen door de opening, en de jongeling zinkt bloedend in mariannes arm. Vergeefs onderrigt de molenaar de woedend binnenstormende boeren, die den moordenaar van den jongen eustache wanen gedood te hebben, dat zij een' onschuldige hebben gewond; dat de knaap, volgens het zeggen der vijanden zelve, hun ontloopen was. Zij doorzoeken het gansche huis, en dwingen eindelijk den molenaar, hen in het bosch te verzellen, waar zij hun spoor willen volgen, tot zij hen bereikt hebben. Intusschen blijft marianne alleen, met den doodelijk gekwetsten geliefde in den schoot. Alle zorg is vruchteloos; zijn einde nadert, en hij blaast den laatsten adem onder hare kussen uit. Wie schildert de wanhopige smart der ongelukkige! Vast drukt zij het zwartgelokte hoofd des dooden, zijne bleeke lippen aan haar teeder hart, als wilde zij deszelfs koortsachtig kloppen voor eeuwig stuiten. Zoo vindt haar de aanbrekende morgen, door het woest gedruisch van het lediggaande molenwerk omringd. Eensklaps verneemt zij paardengetrappel, menschenstemmen, - het zijn vijanden, landslieden des vermoorden, zijne wrekers. Men roept zijn' naam. Snel overziet marianne haren toestand. Der tale onkundig, zal niemand hare tranen

{==94==} {>>pagina-aanduiding<<}
gelooven. Schimp en onteering, in alle geval scheiding van den geliefde, is haar lot. Haastig neemt zij een touw van den wand, slaat het om het lijk, en laat hetzelve in de laagste verdieping van den molen afglijden; met de lamp voor de borst volgt zij. Met een' zachten tred beroert haar voet de plaats, voor welke de schaduw harer hand haren vriend gewaarschuwd had. IJlings vliegt eene valdeur op, en outbloot den geheimzinnigen afgrond. ‘Ook de dood scheidt mij niet van u!’ roept zij in de overmaat van smart en liefde, omvat den ontzielde, blaast de lamp uit, en stort zich in den duisteren vloed.





Uitgraving der sphynx, bij de piramiden, in Egypte.

De uitgravingen bij de Sphynx, die de Heer caviglia met de onvermoeidste volharding bewerkstelligd heeft, kunnen als de belangrijkste zijner verrigtingen aangemerkt worden, en zijn ten minste door eene groote menigte ontdekkingen van Egyptische oudheden verzeld.
De Fransche Geleerden schijnen bij de aanwezigheid en onder de bescherming der Directoriale arméeën niets verder gedaan te hebben, dan het achterdeel van dit ontzaggelijk gewrocht der beeldhouwkunst van de bedekkingen, die hetzelve tot dusverre omgaven, te ontblooten, en, zoo zij nog eenige andere opdelvingen ondernamen, kunnen zij ten minste in hunnen arbeid niet verre voorwaarts gekomen zijn, daar de bovenste hoogte van den muur, die nu ontdekt is, en de Sphynx omringt, drie voet beneden de oppervlakte des zands begint, hetwelk aldaar den natuurlijken bodem des oords uitmaakt.
De Heer caviglia opende eerst een' diepen gang naar de linker- of de noordelijke zijde, nabij den schouder der figuur; maar, niettegenstaande deze opening van boven omtrent twintig voet en beneden slechts drie voet breed was, werd het toch voor de arbeiders weldra gevaarlijk hun werk voort te zetten, dewijl het zand door den wind telkens weder op hen toe gedreven werd.
Hij nam daarom het besluit, zijne uitgravingen van voren, tegenover het voorhoofd des beelds, voort te zetten; en, nadat hij hier bijna vier maanden gearbeid had, kwam hij,

{==95==} {>>pagina-aanduiding<<}
met den bijstand van 60 tot 100 personen dagelijks, eindelijk zoo ver, dat de gansche figuur tot aan hare basis open voor het oog daarlag.
Hiermede is nu als vaste daadzaak uitgemaakt, dat dit wonderbare voortbrengsel der oude kunst uit dezelfde vaste rots gehouwen is van welke men voormaals slechts aannam, dat het op dezelve rustte; en, hoewel bij de uitgraving des eersten gangs duidelijk waar te nemen was, dat de buitenvlakte des onderliggenden ligchaams uit onregelmatig gehouwene steenen bestond, die zorgvuldig zamengevoegd en met eene roode kleur bedekt waren, bepaalt zich toch, gelijk men thans uit het voorkomen der figuur over het geheel kan afnemen, dit gedeelte, a!s een produkt der metselkunst en kunstige zamenvoeging, enkel tot eenige uitstekende plooijen, die, gelijk men gelooft, eerst laat door de Romeinen aangebragt zijn geworden, en voor de buitenliniën van een' mantel of gewaad hebben moeten doorgaan.
Het ligchaam des ontzaggelijken beeldwerks, op hetwelk daarom ook de benaming standbeeld niet toepasselijk is, heeft nu eene liggende houding, en de pooten, die insgelijks van metselwerk zijn, strekken zich uit tot vijftig voet van het ligchaam af. Brokken van den ontzaggelijken baard zijn nog onder aan de kin te zien, en in den kop der figuur is eene holte, in welke de priesters zich zouden verborgen hebben, om hunne orakels tot het bedrogen volk uit te spreken. Het aangezigt der Sphynx, hetwelk duidelijk den stempel der physiognomie van het negerras vertoont, is door den tijd merkelijk aangetast, maar biedt thans nog eene zachte en zelfs verhevene uitdrukking aan.
De Sphynx schijnt, hetgene eene gansch nieuwe ontdekking is, die toch, daar de muur reeds drie voet onder het zand der gansche vlakte begint, zoo ligt te doen was, door een' muur omringd, die overal dertig voet van de figuur afstaat. Deze muur is van ongebrande tigchels gebouwd, maar aan de binnenzijde met gehouwen steenen belegd.
Van dezen muur daalt men nu de hoofdplaats tegenover de figuur langs twee trappen, de eene van 32 en de andere van 14 treden, naar de diepere platteform as. Tusschen de beide trappen zijn de overblijfsels van twee altaren, die met Grieksche, maar genoegzaam uitgewischte, opschriften bedekt zijn, te zien. In het middelpunt der groote ruimte

{==96==} {>>pagina-aanduiding<<}
tusschen de uitgestrekte pooten der Sphynx staat wederom eene steenen platteform of tempel, op welken een ontzaggelijk granietblok van 14 voet hoogte, 7 voet breedte en 2 voet dikte gevonden wordt. De voorzijde van dezen steen, die naar het oosten gekeerd is, bevat verscheidene versieringen van beeldhouwkunst in basrelief en een lang opschrift in hieroglyphen onder dezelve. Dit gansche beeldwerk is van boven door den heiligen kloot, de slang en de vleugelen bedekt. Twee andere tafels, van eene soort van kalksteen, staan op iedere zijde der voorgemelde platteform, en zijn op gelijke wijze versierd; men vermoedt, dat zij insgelijks tot een' tempel binnen de invatting van den muur, die het heiligdom omringde, behoord hebben. De eene van deze tafels is op hare oorspronkelijke plaats gebleven; maar de brokken van de tweede, die reeds omvergevallen gevonden werd, bevinden zich tegenwoordig in het Britsche Museum. Op dezelfde plaats werden ook verscheidene brokken van leeuwen, doch van tamelijk ruwe sculptuur, gevonden en onderscheidde zich eene afbeelding van dit dier van het fijnste snijwerk, hetwelk aan den ingang des tempels met de oogen naar de Sphynx toegekeerd stond. Aan den linker- of noordelijken poot der groote Sphynx werden zijwaarts eenige opschriften met Grieksche letteren ontdekt, van welke het eene op den tweeden teen in tamelijk diepe letteren hoofdzakelijk het woord Arrianus behelst. Dit opschrift is met zigtbare correctheid gekopiëerd en hersteld geworden. Op den teen van den zuidelijken poot worden nog eenige weinige woorden gevonden, die tot eer van harpocrates, mars, hermes en eenige onder de Romeinsche Keizers geschreven schijnen.
Na onophoudelijke inspanning, in een tijdvak van tien maanden onafgebrokenen arbeid van het bovengemeld getal werklieden, en gemaakte kosten van 18000 piasters, werd de Heer caviglia door de aldaar heerschende oogkwaal aangetast, die hem noodzaakte, zijn' arbeid vooreerst te staken, en naar Alexandrië terug te keeren.



{==97==} {>>pagina-aanduiding<<}

Iets, over het gewone verzoek, bij advertentiën van sterfgevallen, om van brieven van rouwbeklag verschoond te worden.

In alle tijdvakken zijn gebruiken en gewoonten onder de menschen heerschende geweest, zoowel loffelijke en goede, als van tegenovergestelden aard. Het algemeene voorbeeld heeft buiten twijfel daarop altoos den grootsten invloed gehad. Wie zou in vroegeren tijd gedacht hebben, of bijna hebben durven denken, om, bij het afsterven van een' zijner nabestaanden, deszelfs stoffelijk overblijfsel op zulk eene eenvoudige wijze, als thans meest gebruikelijk geworden is, ten grave te bezorgen; in de verkeerde onderstelling, dat men den overledenen eere aandeed met eene kostbare en omslagtige begrafenis, welke dikwijls tentoonspreiding van eigene grootheid ten doel had, niet zelden tot zeer aanmerkelijk bezwaar van huisgezin en familie? Men is alzoo voortgegaan, op het voorbeeld van anderen, zonder te bedenken, of men in dezen pligtmatig, dan wel onberaden, handelde; totdat eindelijk eenige voorbeelden de min kostbare en eenvoudige wijze van begraven nu bijna even algemeen gemaakt hebben.
Zoo was ook weleer het doorgaande gebruik, om, behalve al den plaatselijken omslag bij de begrafenissen, alomme aan nabestaanden en vrienden, door rouwbrieven, bekendmaking van het afsterven te doen; waarop men dan, althans zeker wanneer de brief schriftelijk onderteekend was, een' brief van condoleantie terug ontving. Deze nu waren, even als de mondelinge betuigingen van deelneming, sommige welmeenend, andere louter pligtpleging; terwijl er intusschen voor de laatste zoowel, als voor de eerste, briefport moest betaald worden. Dit heeft natuurlijk ook al opmerking gebaard, en is voorts aan velen, om verschillende redenen, hinderlijk geworden; zoodat men eindelijk op de gedachte gekomen is, om ook dát gebruik af te schaffen, en het voornamelijk bij eene advertentie in de krant te laten afloopen; en, om alverder het ontvangen van condoleantiebrieven ganschelijk voor te komen, heeft men den, door gewoonte wel is waar gewettigden, maar toch inderdaad zonderlingen, inval gekregen, om zulks openlijk bij dezelfde advertentie te verzoe-
{==98==} {>>pagina-aanduiding<<}
ken, dikwijls onder de zoo verkeerde betuiging, dat het ontvangen van brieven van rouwbeklag strekken zoude tot vermeerdering van droefheid. Hoe nu eene zoo eigenaardige gewoonte, als het schrijven aan verwijderde vrienden, en het ontvangen van brieven van deelneming en vertroosting van hen, die dezelve op geene andere wijze kunnen betoonen en mededeelen, niet alleen zoo geheel afgeschaft, maar zoo verregaande heeft kunnen miskend worden, is mij altijd onbegrijpelijk voorgekomen. Alwie zulk eene reden voorwendt, zou men waarlijk verdenken mogen, dat het enkel te doen is om briefport te sparen. Dat dan de zoodanigen zich bij die verzoek alleen bepalen, zonder eenige reden aan te voeren! Want, hoe toch zou het kunnen zijn, dat het de droefheid zou vermeerderen? Komt de condoleantiebrief van iemand, van wien men reden meent te hebben, om te gelooven, dat zijne betuiging van deelneming louter welstaanshalve zij; waarom toch
zou dit de droefheid over het verlies van een' waardigen nabestaande vermeerderen, daar deze al of niet welmeenendheid dit ons verlies immers niet vergroot? Komt dezelve van een waar, opregt vriend, van wien men allen grond heeft, om te vertrouwen, dat zijne deelneming hartelijk en welmeenend is, en die ons daarbij gezonde troostgronden herinnert, gelijk dit toch ook schriftelijk veel geregelder, en met meerder nadruk en goed gevolg, dan mondeling, geschieden kan; zal deze dan niet veeleer geschikt zijn, om onze droefheid te lenigen, en balsem in onze wonde te gieten, dan om onze smart te vermeerderen? - Waarlijk, deze gezochte, bijkans had ik gezegd onchristelijke, door de meesten zeker zonder eenig nadenken gevolgde verklaring, heeft mij altijd ten hoogste ongepast, om niet te zeggen ergerlijk, toegeschenen. Immers (en daarop zal misschien deze en gene zich beroepen) al is het, dat het ontvangen van een' rouwbeklagenden brief de wonde, als ware het, op nieuws en wijder opent, en het hart bij het lezen eener welgestelde condoleantie geschokt wordt, zoodat zulks de tranen uit de oogen perst, (en geeft een milde tranenvloed niet reeds eene weldadige verligting aan den beklemden boezem?) het zal, het kan niet missen, of de herlezing en overdenking derzelve zal den geest weldra tot meerdere kalmte en bedaardheid terugbrengen.
Eigenaardiger kwam mij alzoo, vóór eenigen tijd, zekere

{==99==} {>>pagina-aanduiding<<}
advertentie voor van iemand, die, het overlijden eener geliefde huisvrouwe aankondigende, met vermelding van eigene troostgronden in zijne regtmatige droefheid, ten slotte verklaart, dat hij verwacht, door de deelnemende brieven zijner vrienden, gelijk voorheen, nog meerdere bronnen van vertroosting te zullen erlangen. Eigenaardiger ook, nog zeer onlangs, die van eenen anderen, welke, bij eene opzettelijke advertentie, zijnen vrienden den hartelijksten dank betuigt voor de, in soortgelijke treurige omstandigheid, van rondomme ontvangene blijken van deelneming, opbeuring en troost.
Weg dan, mijne Landgenooten! met zoodanige even ongerijmde als ongepaste verklaring, beleedigend voor ons gevoel zoowel, als voor opregte vriendschap, broederlijke liefde en christelijk geloof!


De verovering van Amiens met hazelnoten.

Porto-carrero, een Spaansch Veldoverste, werd met een leger den aanhangers der Ligue tegen de Hugenooten te hulp gezonden. Hij besloot in 1597 Amiens door overrompeling te veroveren. Te dien einde zette hij in een' stikdonkeren nacht schildwachten uit, die al degene moesten aanhouden, welke op den weg naar Amiens waren. Hij zelf narderde de stad met 500 man, die hij in alle hoeken verstrooide. Dertig anderen, als boeren en boerinnen verkleed, en met zakken en korven beladen, moesten naar de stad gaan. Zij hadden drie wagens bij zich, waarvan een in de poort moest stilhouden, en wel zoo, dat men dezelve niet dadelijk weder kon digtsluiten. Op een' anderen waren zakken met hazelnoten geladen. Men maakte in de poort een' van deze zakken onbemerkt los; de noten vielen er uit, en de burgers, die aan de poort de wacht hadden, gingen aan het rapen. De vermomde soldaten vielen dadelijk op hen aan, sloegen hen dood, of verdreven hen. De buiten verborgene 500 man kwamen inmiddels toeschieten, en drongen in de stad. Zij maakter zich zonder moeite meester van de poort, de wallen, en eindelijk van de geheele stad.



{==100==} {>>pagina-aanduiding<<}

Een krachtig woord tot nadenken.

Een Engelsch Aartsbisschop vroeg een' vermaarden Tooneelspeler: ‘Hoe komt het, dat wij Geestelijken, in weêrwil van de groote en ware onderwerpen, die wij behandelen, zoo weinig, maar gij heeren op het tooneel met uwe verdichtselen zulk een' grooten indruk maakt?’ - ‘Daardoor, Mijnheer de Aartsbisschop!’ was het snedig antwoord, ‘dat wij Tooneelspelers van verdichte dingen als van ware, de heeren Geestelijken, daarentegen, van ware als van verdichte spreken.’


De eikenboom en het riet.

‘Het dal is als bedekt met mijn gebroken loten,’
Sprak tot den Noordewind een reuzige Eikenstam:
‘Heeft uwe magt dan nu mijn' wissen val besloten,
Terwijl zij 't buigend Riet in haar bescherming nam?’ -
‘Ik zwoer,’ zegt Boreas, ‘de trotschheid te verneren
Van hem, die mijn geweld, als gij, steeds wederstreeft.
Ik zal uw' trotschen kop in 't stof terug doen keeren,
En streelen 't nedrig Riet, dat voor mijn wetten beeft.
Leer daadlijk voor mijn magt gewillig nederbukken,
Of ik ga voort, uw' stam en wortels los te rukken.....’
‘Neen!’ roept, met fierheid, de Eik; ‘'k veracht uw dwinglandij:
't Is mooglijk, dat ik vall'; maar nimmer buig ik mij!’

W.v.B.


Naar het Fransch.


De adelaar en de slak.

‘Hoe komt gij toch zoo hoog?’ vroeg de Aadlaar aan een Slak,
Die 't toeval hem deed zien op een' verheven' tak.
‘Wel, vriend!’ zei 't Slakje, daar 't zich boog,
‘Al kruipende komt men omhoog.’

Hoe vele Slakken vindt hij niet,
Die aan het Hof rondom zich ziet!

W.v.B.


Naar het Fransch.







{==101==} {>>pagina-aanduiding<<}

Mengelwerk.

Levensschets van den heer Pieter Stinstra,


Rustend Leeraar der Doopsgezinde Gemeente te Franeker, en Lid van den Raad dier Stad.


Door Mr. J.W. de Crane.

Pieter stinstra werd den 16 December 1747 te Harlingen geboren uit een deftig geslacht, aldaar in hooge achting, vooral door de geleerdheid en braafheid van twee verdienstelijke mannen, gooitjen stinstra (*), eenen beminnaar der oude Letteren en schranderen Arts, die de Geneeskunst met bijzonderen voorspoed uitoefende, en deszelfs Broeder, joannes stinstra, Leeraar bij de Gemeente der Doopsgezinden, eenen der grootste mannen onder de voortreffelijke Godgeleerden van dat Kerkgenootschap.
De eerstgenoemde was de Vader van onzen stinstra, anna mouter zijne Moeder; zijnde hij het vijfde kind uit dat gelukkig huwelijk, en wel de derde Zoon, die later nog door eenen vierden gevolgd werd,

{==102==} {>>pagina-aanduiding<<}
welke echter reeds in zijn negende jaar overleden is. De oudste der Zonen, simon, het vaderlijk voorbeeld volgende, wijdde zich der Geneeskunde, en heeft die, na loffelijk volbragte studiën, roemrijk in zijne geboortestad uitgeoefend tot aan zijnen dood, in 1785. De tweede Zoon, willem, koos het voorvaderlijk bedrijf, den Koophandel, en vestigde zich vervolgens daartoe te Amsterdam met eenen gewenschten uitslag.
Doch in den derden Zoon, onzen pieter stinstra, deed zich de neiging kennen, om de voetstappen van zijnen voortreffelijken Oom na te volgen. Opgevoed in den huisselijken kring, onder het naauwlettend toezigt eens kundigen Vaders, en aangewakkerd door den genegenen raad des Ooms, leerde hij de beginselen der oude talen, op de Latijnsche scholen van de plaats zijner geboorte, tot op zijn twaalfde jaar.
Toen was het, dat de vermaardheid des geleerden ernst willem higt, die, Fries van geboorte, en te Franeker in de scholen van valckenaer en schrader gevormd, door keurige taal- en dichtkunde, fijnen smaak, en zeldzame bekwaamheid in het onderwijs beroemd, thans Rector te Alkmaar was, het besluit deed nemen, den jongen stinstra, in het voorjaar van 1760, derwaarts te zenden, en aan het huisselijk opzigt en onderwijs van den Heer higt toe te vertrouwen.
De hooge verwachting hiervan werd vervuld, zoo niet overtroffen; en tot in latere jaren sprak stinstra veel, en nooit dan met het levendigst gevoel van erkentenis, over dezen zijnen Leermeester, en hetgene hij aan hem verschuldigd was. Ruim twee jaren, echter, had dit geluk hem slechts mogen gebeuren, toen 's mans zoo ontijdige dood, in den zomer des jaars 1762, den schoonen loop dier vorderingen afbrak. De jongeling keerde nu naar het ouderlijke huis terug, en genoot nog, gedurende een jaar, te Harlingen het onderwijs van den daar toen nieuwelings beroepenen Rector valentinus slothouber.

{==103==} {>>pagina-aanduiding<<}

In Herfstmaand van 1763 kwam stinstra aan de Hoogeschole te Franeker, waar hij aan de beoefening der talen en voorbereidende wetenschappen den tijd van vier jaren besteed heeft; doch ondertusschen in Wintermaand des jaars 1764 zijnen braven Vader verloor, in den ouderdom van 61 en een half jaar.
Hij hoorde hier de Lessen van de toen beroemde Hoogleeraren; van l.c. valckenaer, in de Grieksche Letterkunde, totdat die in den Voorzomer van 1766 naar Leyden vertrok; van j. schrader, in de Geschiedenissen en Romeinsche Letterkunde; van s.h. manger, en vervolgens van j.h. verschuir, in de Oostersche Talen en Oudheden; van n. ijpeij, in de Wiskunde; van a. brugmans, in de Wijsgeerte en Natuurkunde; van h. cannegieter, in het Regt der Natuur; voorts van h. venema, in de Kerkelijke Geschiedenis; en, bij bijzonder onderwijs, in de Natuurlijke Godgeleerdheid van p. conradi, wiens Zoon, a.j. conradi, reeds te Alkmaar bij higt zijnen medeleerling en huisgenoot, hij nu ook onder zijne Akademievrienden telde.
In het laatst van dit vierjarig tijdperk, in Slagtmaand des jaars 1766, te Amsterdam gekomen, ter viering van het huwelijk zijns Broeders, willem stinstra, maakte hij reeds den eersten dag kennis met laurens van santen, destijds nog aan het Athenaeum aldaar studerende, en door dezen, weinige dagen later, met jeronimo de bosch, naderhand als Geleerde en bevorderaar van geleerdheid zoo bijzonder vermaard en geacht. Voorts, door vroeg invallende en langdurige vorst opgehouden, den Winter van 1766 op 1767 te Amsterdam doorbrengende, maakte hij met deze beoefenaars der oude Letteren meer en meer kennis en vriendschap.
In Herfstmaand des zelfden jaars 1767 begaf nu stinstra zich naar Amsterdam, om aan de Kweekschool der Doopsgezinden zijne Godgeleerde studiën te vervorderen. En nu werd de vriendschap tusschen hem en

{==104==} {>>pagina-aanduiding<<}
den Heer de bosch steeds naauwer, en hunne verkeering meer gemeenzaam. Van santen was juist naar de Leydsche Hoogeschole vertrokken.
Toen stinstra den Heer de bosch, die ruim zeven jaren in ouderdom vooruit had, eerst leerde kennen, had deze zijne studiën aan het Athenaeum, en den kring der Collegiën bij burman en andere Hoogleeraren reeds afgelegd, was reeds verre gevorderd in de Latijnsche Letterkunde, had verscheidene proeven gegeven van zijn poëtisch talent, en begonnen naam te krijgen bij de Geleerden. In het Grieksch, evenwel, was hij nog zwak, en klevende in de eerste beginselen. De beide Vrienden, door gelijke zucht tot uitbreiding hunner kunde gedreven, begonnen weldra gemeenschappelijke oefeningen, op vaste en gezette tijden in de week des avonds, waarin een of ander Latijnsch Schrijver of Dichter, of eenig stuk van Letterkunde, door hen behandeld werd. Met hartelijk genoegen erkende de Heer stinstra altijd, van dien kant bij deze oefeningen groot voordeel getrokken te hebben van de meerdere kunde zijns Vriends; terwijl hij wederkeerig dezen, door onderrigt en oefening in het Grieksch, behulpzaam en van nut was geweest. En ook bij deze herinnering deed hij gaarne, met zijne gewone nederige bescheidenheid, opmerken, dat de leerling, binnen korten tijd, zijnen onderwijzer verre is te boven gestegen.
De bijkans dagelijksche verkeering aan het huis van den Heer de bosch bragt stinstra in nadere kennis met lieden van geleerdheid, smaak en talenten: met den Oom, de Broeders en andere nabestaanden en vrienden van de bosch; met den Heer gerrit hooft, gz., die echter weldra, door eenen al te vroegtijdigen dood, in Wintermaand 1768, aan zijne Vrienden en de Letteren ontrukt werd; met den Advocaat calkoen, den Advocaat m. temminck, den Heer kemper en anderen, en vooral met den beroemden jan helvetius, met wien en den Heer de

{==105==} {>>pagina-aanduiding<<}
bosch hij vele avonden en halve nachten op eene zeer aangename wijze doorbragt.
Deze zoo vertrouwelijke verkeering en gemeenschap met de bosch, door geenerlei toeval gestoord, heeft voortgeduurd, zoo lange stinstra zich te Amsterdam onthield. En hij bragt hier drie volle jaren door, om zich in de Godgeleerde wetenschappen te oefenen, onder zijnen voortreffelijken bloedverwant, den geleerden heere oosterbaan, sedert 1761 Hoogleeraar bij de Kweekschool der Doopsgezinde Gemeente. Deze, wiens Moeder, grietje stinstra, de Zuster was van den Geneesheer gooitjen stinstra, en van den Leeraar joannes stinstra, had zelf ook, van jongs aan, zijne studiën ingerigt volgens den raad en onder toezigt van deze zijne beide Oomen. Die soort van gelijkvormigheid, dus, en de naauwe verwantschap, gevoegd bij 's mans uitstekende geleerdheid en bekwaamheid, deden zijn onderwijs en opleiding voor onzen stinstra dubbel dierbaar zijn. Hij maakte daarvan ook een vlijtig gebruik; en, mede de lessen bijwonende van den Hoogleeraar bij de Remonstranten a.a. van der meersch, bereidde hij zich onder oosterbaan tot zijne toekomstige bestemming van Christenleeraar.
In het eerste jaar hield hij, volgens gebruik bij de Kweekschool, eene Oratio de Historiae Ecclesiasticae cognitione Theologo in primis necessaria, en eene andere de neglecto nostra aetate Theologiae studio, et de optimo mali resarciendi modo, die, om zaken, taal en uitvoering, goedkeuring verwierven. Ook leverde hij eene Dissertatio Psychologica, de Ideis simplicibus menti humanae non innatis, verum acquisitis. In het vervolg legde hij zich toe op het prediken, waarin hij zich ook gedurende de vacantiën te huis onder zijnen vermaarden Oom oefende. In den Herfst des jaars 1770 werd hij Proponent, en verliet in Slagtmaand Amsterdam.
Kort hierop tot Leeraar bij de Doopsgezinde Gemeente te Franeker beroepen, maakte hij in het begin des

{==106==} {>>pagina-aanduiding<<}
jaars 1771 eenen aanvang van zijnen dienst. Hier vond hij, behalve andere kennissen, de meeste zijner Leermeesteren weder; terwijl, genoegzaam gelijktijdig, de Heer ev. wassenbergh, met wien hij ook aan de Akademie hier reeds was bekend geweest, van Deventer herwaarts tot Hoogleeraar in de Grieksche Letterkunde beroepen was. Dan, bijzonder sloot hij met den Hoogleeraar j.h. van swinden, dien hij hier aantrof, eene naauwe vriendschap, de bron eener allergenoegelijkste en leerzame verkeering gedurende bijna veertien jaren; na welke hij zich daarvan, door het beroep van dezen waardigen Vriend tot Hoogleeraar aan het Athenaeum, te Amsterdam in den jare 1784, met leedwezen verstoken vond.
Naauwelijks twee jaren later scheen wel de gelegenheid geboren, om deze aangename betrekking met den Heer van swinden, en tegelijk die, nog oudere, met den Heer jer. de bosch, niet slechts te vernieuwen, maar duurzaam dan te onderhouden, toen de Heer stinstra zelf, in Maart 1786, tot Hoogleeraar aan de Kweekschool der Doopsgezinden te Amsterdam, in de plaats van zijnen hooggeschatten Leermeester en Vriend oosterbaan (*), beroepen werd. Doch, in weêrwil van den sterken aandrang van meer dan éénen kant, en het hartelijk verlangen van beide zijne, zoo even genoemde, beste Vrienden, kon hij niet

{==107==} {>>pagina-aanduiding<<}
besluiten dien post aan te nemen, maar verschoonde zich daarvan beleefdelijk.
Reeds voorheen zeer gehecht aan de plaats zijner woning, werd hij dit nu hoe langer hoe meer; zoodat hij zich, gedurende al zijn overig leven, zeer zelden, en niet dan voor eenen zeer korten tijd, meest om zijne bloedverwanten te bezoeken, van dezelve verwijderde, en sedert den jare 1773 nooit weder in Holland geweest is.
Stinstra leefde gaarne in den kring van zijn Huisgezin; in dien zijner Vrienden en Bekenden; in stille Letteroefeningen; bij zijne schoone Boekverzameling; voorts in de waarneming van zijn Leeraarsambt.
Niet lang na zijne komst te Franeker was hij in het huwelijk getreden met Mejufvrouw neeltje schellingwou, die, hem na weinige jaren door den dood ontvallende, eenen Zoon en eene Dochter naliet. Ten tweeden male huwde hij, in den jare 1782, met Mejufvrouw aaltje wijbenga, die nu als weduwe zijn gemis betreurt. En deze echt werd gezegend met drie Zonen en drie Dochters. Als een gelukkig Vader, heeft hij het genoegen gehad van al zijne kinderen voorspoedig te zien opwassen, alle aan de zorgen der opvoeding volkomen beantwoorden, alle tot gewenschten stand komen, en van zich in kindskinderen te verblijden. Alleen de oudste Zoon, gooitjen stinstra, die, als Geneesheer te Harlingen, den naam en den roem zijns Grootvaders verlevendigde, is vóór den Vader, in 1812, ten grave gedaald.
Gezellig van aard, niet ongenegen tot geestige, soms wel eenigzins scherpe, scherts, maar zeer beleefd en bescheiden in taal en gedraging, was stinstra een aangenaam lid in den kring der verkeering; terwijl zijne schranderheid, juistheid van oordeel, fijne smaak, uitgestrekte kundigheden, en daarbij zijn verwonderlijk levendig geheugen, zijnen omgang belangrijk en leerzaam maakten.
Dit laatstgemeld talent toch, een levendig geheugen

{==108==} {>>pagina-aanduiding<<}
en bijzonder vaardig herinneringsvermogen, bezat hij in zulk eene mate, als hoogst zeldzaam aangetroffen wordt. Dit vermogen, in den aanleg hem natuurlijk en reeds van jongs aan eigen, was door oefening zoodanig versterkt, zoo veelomvattend, zoo wis en zoo vaardig geworden, dat het bij elk eene verbazing moest verwekken, die zelfs door gemeenzaamheid naauwelijks verminderde. Het strekte zich tot de geringste omstandigheden, die anderen gewoonlijk ter naauwernood opmerken, of althans weldra geheel vergeten, zoowel als tot gewigtige zaken uit. Zoo kostte het den Heere stinstra geene moeite, dagen, weken, ja maanden terug, de dagelijksche menigvuldige veranderingen van weder en wind op te noemen, of zelfs die gesteldheid op eenen bepaalden dag, al was het jaren geleden, zoo die slechts iets bijzonders had. Even gemakkelijk en vaardig noemde hij den juisten dag van geboorte, huwelijk, overlijden, ja allerlei eenigzins aanmerkelijke levensomstandigheden van honderden, zelfs van dezulke vaak, tot welke hij naauwelijks eenige betrekking had. De openbare gebeurtenissen, gedurende zijnen leeftijd, herinnerde hij zich tot in bijzonderheden, op jaar en dag, met de namen der plaatsen, waar voorgevallen, en de namen der voornaamste personen, daarin, betrokken, zoowel als hunne verschillende bedrijven en handelingen, en de uitkomsten daarvan, alles met eene verwonderlijke juistheid. Het scheen alsof hij nooit iets vergat, en alsof alles, gewigtig en gering, zich, in een onverbrekelijk verband van gelijktijdigheid en opvolging, steeds voor zijnen geest vertegenwoordigde.
Zulk eene zonderlinge begaafdheid parende met een helder verstand en schrander oordeel, bestuurd door eene fijnziftende naauwkeurigheid, heeft stinstra in zijne letteroefeningen eenen hoogen trap bereikt van juiste en vaardige geleerdheid. Hij had eene bij uitnemendheid grondige en rijke kennis van de talen der Grieken en Romeinen, en even zoo van de Engel-
{==109==} {>>pagina-aanduiding<<}
sche, waarmede hij reeds in zijne eerste jeugd begonnen was, ook desgelijks van de Fransche. Hij was zeer gemeenzaam bekend met de beste Schrijvers en Dichters in al deze talen, bij welke hij in de laatste jaren nog de Hoogduitsche voegde, waarop hij voorheen minder prijs stelde.
In al wat voorts tot Letterkunde en Wijsgeerte behoort, en in verscheidene takken van Natuurkundige wetenschap, was hij zeer bedreven; ook een keurig liefhebber der Muzijk. De groote juistheid, waarmede hij altijd gewoon was, de, tot iederen tak van kennis bijzonder behoorende, eigene bewoordingen, namen en onderscheidingen, zelfs vaak in meer dan ééne taal tevens, te bezigen in zijne gesprekken, en de daaruit vloeijende rijkheid zijner denkbeelden en uitdrukkingen, getuigden van zijn diep inzigt in dezelve.
Niet minder merkwaardig was zijne uitgestrekte Boekenkennis. In allerlei vakken waren hem de beste en ook de zeldzaamste werken, in derzelver waarde en aanmerkelijke bijzonderheden, meestal met de letterkundige geschiedenis van derzelver schrijver of uitgever, bekend, zoowel als de verscheidene uitgaven, met jaar, plaats en drukker.
Overeenkomstig deze kennis, heeft hij zich ook eene keurige en rijke Boekerij, tot zijn gebruik en vermaak, steeds verzameld, daarin tot kort vóór zijn einde voortgaande, en dezelve met de uiterste netheid en zindelijkheid verzorgende.
Als Godgeleerde zich, gelijk gezegd is, naar de voorbeelden van zijnen Oom en van zijnen Leermeester gevormd hebbende, behaagden hem bij voorkeur, in dat vak van beschouwende en beoefenende kennis, de Engelsche Geleerden, vooral van het einde der zeventiende en van de eerste helft der jongstverloopene Eeuw. Doch, onbelemmerd door eenig menschelijk gezag, voor zich zelven vrijmoedig denkende, en groote waarde hechtende aan eene, door geleerde hulpmiddelen welgesterkte, uitlegkunde, grondde hij zijne ern-
{==110==} {>>pagina-aanduiding<<}
stige overtuiging van de waarheid des Christendoms, en van deszelfs verhevene zedelijke strekking, op hetgene hij als de Leer der Openbaring, na zorgvuldig onderzoek, meende te mogen aannemen. En van deze overtuiging droegen zijne keurig opgestelde en grondige Leerredenen de kennelijke blijken.
Zijn Leeraarsambt heeft hij dertig jaren bekleed. In Lentemaand des jaars 1800 maakte hij zijn voornemen bekend, om hetzelve neder te leggen; doch het liep aan tot den 10den van Oogstmaand, eer hij met eene plegtige Leerrede afscheid van zijne Gemeente nam.
Nu scheen het, alsof stinstra, in stille, ambtelooze rust, voor de zijnen, voor zijne geliefde letteroefeningen, en de verkeering met zijne Vrienden alleen zou leven. Dan, weldra werd hij, nog in dat zelfde jaar, in de plaats van zijnen overledenen Behuwdoom en Vriend, den in roem en achting grijs geworden' Franeker Geneesheer georgius coopmans, tot Medecurator der op nieuws ontluikende Friesche Hoogeschool benoemd; en, bij opvolgende verandering, twee jaren later tot Voorzitter van dat vernieuwd Collegie, waarin hij den Heer Mr. a.j. conradi, den Vriend zijner vroege jeugd, nu tot Ambtgenoot kreeg, verkozen, heeft hij dien eerpost van Bezorger, bij den steeds toenemenden bloei der Akademie, bekleed, tot aan hare zoo onverdiende vernietiging in October 1811.
Ondertusschen was de Heer stinstra in 1807 ook tot Lid van de Maatschappij der Nederlandsche Letterkunde te Leyden verkozen.
Bij zoo groote geleerdheid en bekwaamheid had men mogen wenschen daarvan duurzamer vruchten te oogsten, door schriften, die tijdgenooten en nakomelingen zouden hebben kunnen leeren. Doch stinstra heeft nooit iets uitgegeven. Eene zorgvolle, omzigtige naauwkeurigheid, zoo bezwaarlijk te voldoen, en te nederige waardering van zijne eigene bekwaamheden, schijnen hem daarvan zoo zeer weêrhouden te hebben,

{==111==} {>>pagina-aanduiding<<}
dat het als tot een beredeneerd beginsel geworden was, niet te schrijven; waartoe ook welligt de omstandigheden des tijds, lange zoo weinig uitlokkend voor grondige geleerdheid, iets zullen hebben toegebragt.
Als Burger was stinstra een warm Vriend zijns Vaderlands. Opgevoed in de gelukkige dagen van rust en welvaart, gevoelde hij te meer bij het gemis de groote waarde derzelve; gevormd in den kring van verstandige voorstanders der vrijheid van het Gemeenebest, was hij van hunne grondbeginselen doordrongen. In de afwisselende lotgevallen, die hij beleefd heeft, nam hij hartelijk deel, door 's Lands rampspoed diep getroffen, door de uitzigten op gunstiger toestand wel weder opgebeurd, maar echter over de onzekerheid meest zeer bekommerd, en vurig wenschende om rust en vastheid.
Doch nimmer verkoos hij, bij de veelvuldige veranderingen van zaken, dadelijk deel te nemen in eenige bemoeijingen. En het was eerst in lateren tijd, dat hij zich de benoeming liet welgevallen tot Lid van den Raad der Stad Franeker; eene waardigheid, welke hij tot het einde zijns levens bekleed heeft; gelijk ook die van Curator der Latijnsche Scholen, sedert eene lange reeks van jaren, met bijzonder genoegen.
Hij bezat eene gezonde ligchaamsgesteldheid, welke, sedert hij van de kinderziekte, nog ten tijde zijner Akademische studiën te Franeker, gelukkig hersteld was, maar zelden door ongesteldheid van eenig belang is gestoord. Tot in zijnen vergevorderden ouderdom heeft hij ook steeds dezelfde helderheid van geestvermogens behouden, en het onbelemmerd gebruik zijner zintuigen, met uitzondering alleen van eenige hardhoorigheid.
Doch in de twee laatste jaren deed zich eene allengskens toenemende verdooving en krachteloosheid in de linkerhand, vervolgens in den arm en in die zijde bespeuren, welke, meer en meer van lusteloosheid vergezeld, hem in den jongsten Nazomer veelal het huis deed houden, en zijne anders gewone wandelingen staken. Omtrent het begin van Wijnmaand werd hij door

{==112==} {>>pagina-aanduiding<<}
koortsen aangetast, verzwakte daardoor allengskens, en werd bedlegerig; waarop van tijd tot tijd herhaalde aanvallen van zenuwberoerte volgden, onder welke hij eindelijk, na een geduldig lijden, bezwijkende, op den 18den van Wintermaand des jaars 1819 zachtelijk ontsliep, in den ouderdom van 72 jaren en 2 dagen.
Bij allen, die hem gekend hebben, zal hij steeds in gedachtenisse en achting blijven, als een man van ongeveinsde godsdienstigheid, groote braafheid, strenge eerlijkheid, bedachtzame voorzigtigheid, en een naauwgezet geweten.


Is het voorval, hetwelk evangelist Lucas, in zijn evangelie, (H. VII:36-50.) verhaalt, hetzelfde met dat, waarvan men berigt vindt bij Matthaeus, (H. XXVI:6-13.) Marcus (H. XIV:3-9.) en Joannes (H. XII:1-8.)?

Dat het onderzoek dezer vraag, (hoe vreemd het schijnen moge) in weêrwil der vorderingen, welke de uitlegkunde der gewijde schriften, in de laatste jaren, gemaakt heeft, nog geenszins overtollig is, bleek ons onlangs, en wij werden overtuigd, dat hierover, hoe openlijker hoe beter, nog wel eens een kort woord gezegd mogt worden. Wij geven daarom hier het volgend beknopt betoog, dat de voorgestelde vraag een volstrekt ontkennend antwoord eischt.
In al de, in het hoofd dezes, gestelde teksten, wordt, door de Evangelisten, verhaal gedaan van eene zoogenoemde zalving, welke de Heiland onderging van eene vrouw, die, terwijl hij, op een gastmaal, aan de tafel lag, onverwacht een welriekend vocht over zijn hoofd, of voeten, of wel over beide, uitstortte, en die voeten met haar hoofdhaar afdroogde; waarbij drie van die Evangelisten tevens melden, dat de naam des gastheers simon was. Niemand zal nu tegenspreken, dat dit,

{==113==} {>>pagina-aanduiding<<}
in den eersten opslag, het voorkomen heeft van het verhaal eens zelfden voorvals te zijn, door alle geboekt, en dat er, op zich zelf, zelfs iets vreemds is in het denkbeeld, dat twee onderscheidene vrouwen, beide op een vriendenmaal, op onderscheidene tijden en plaatsen, en echter beide ten huize van eenen man, wiens naam simon was, juist hetzelfde aan den Heiland verrigt hebben: en, kwame er dus, in de verder verhaalde bijzonderheden, bij de onderscheidene Evangelisten, niets verschillends, dan van klein belang, voor, men mogt dan in geene bedenking nemen, om de voorvallen voor dezelfde te houden. Maar wie nu die verdere bijzonderheden oplettend overweegt, ziet zonneklaar, dat daarin tegenstrijdigheden voorkomen, welke volstrekt dwingen, om verschillende voorvallen te onderstellen.
Wij willen niet breed opmerken, dat zelfs datgene, hetwelk oppervlakkig, in de onderscheidene verhalen, als overeenstemmend voorkomt, niet geheel eensluidend is, zoo als, bij voorbeeld, dat, bij lucas, de gastheer simon geen' bijnaam heeft, daar matthaeus en marcus hem dien van den Melaatschen geven, - dat hij, volgens lucas, een Pharizeër is, waarvan niets blijkt bij de anderen, - dat, volgens lucas, de vrouw schreit, en jezus voeten met tranen bevochtigt, waarvan joannes zoomin, als matthaeus en marcus, weten; terwijl het, bij den eerstgemelden dezer drie, geene tranen, maar het uitgestorte geurig vocht is, hetwelk de vrouw over de voeten gegoten had en vervolgens afdroogde, enz. Wij zullen beslissender punten van verschil aanwijzen.
Vooreerst: de plaats, waar het verhaalde gezegd wordt gebeurd te zijn, is niet dezelfde. Matthaeus, marcus en joannes noemen uitdrukkelijk Bethanië en dit was, niet alleen volgens matthaeus, H. XXI:2, marcus, H. XI:2, en joannes, H. XI:1 en 30, maar ook, hetgene meer zegt, volgens lucas zelven, II. X: 38 en XIX: 30, een vlek. Maar nu

{==114==} {>>pagina-aanduiding<<}
zegt dezelfde lucas, H. VII:37, dat de door hem verhaalde zalving des Heilands in eene stad geschiedde.
Ten andere: de aanwijzing van tijd is verschillende. Volgens matthaeus, marcus en joannes, viel het voorval onbetwistbaar op een' der laatste dagen van 's Heilands leven, indien niet volkomen zeker op den zesden dag vóór zijnen dood; daar lucas het in de vroegere geschiedenis van jezus plaatst, en wel, zoo het schijnt, nog in den leeftijd van joannes den dooper.
Ten derde: de vrouwen zijn volstrekt dezelfde niet. Joannes noemt uitdrukkelijk maria, de zuster van lazarus en martha. Deze kan de boetvaardige zondares bij lucas onmogelijk zijn; 1. omdat, volgens alle uitleggers, de benaming van zondares eene ontuchtige aanduidt, - omdat, uit het zeggen van den Pharizeër, (luc. VII:39) ten duidelijkste blijkt, dat zij, als zoodanige, openlijk bekend was, en omdat men, wegens de uitdrukking, vs. 47, hare zonden, die vele waren, zijn haar vergeven, zich geen gering denkbeeld van hare voormalige verkeerdheid schijnt te kunnen maken; welk alles strijdt met het hoog gunstig gevoelen, hetwelk lucas eigen verhaal (H. X:38-40) elken lezer, wegens maria, heeft ingeboezemd. - Men zou hier kunnen bijvoegen, dat het onbestaanbaar is met alle redelijke onderstelling, dat jezus deze maria, zoo zij voorheen openlijk losbandig geweest ware, immer, als bijzondere vriendin, zoo zou onderscheiden hebben, dat joannes (H. XI:5.) van haar getuigen kon, dat de Heiland haar, en haren broeder en zuster, liefhad. - Maar ziet hier, 2, iets meer afdoende. Joannes geeft die getuigenis, wegens jezus goede gezindheid omtrent deze vrouw, op den tijd, toen hij lazarus opwekte. Dit was nu slechts kort vóórdat zij hem zalfde. Zij zoude dus, sedert die groote gebeurtenis, welke op hare, als uiterst gevoelig beschrevene, ziel den diepsten indruk had moeten maken, zeer haast, van eene heilige, en 's Heilands bij-
{==115==} {>>pagina-aanduiding<<}
zondere vriendschap waardige, eene slechte moeten geworden zijn, indien
lucas hier, zoo als al de overige Evangelisten, het voorval te Bethanië bedoeld had. En geen van die overige zou iets van hare slechtheid laten vermoeden, maar alle haar, in tegendeel, als de altijd beminnelijke, die ook nu des Heilands voorspraak geniet, doen voorkomen! Welke onwaarschijnlijkheid! - Doch, 3. Volgens lucas verhaal (vs. 39) onderstelde de gastheer simon, dat jezus de vrouw niet kende. Maar hoe was die onderstelling mogelijk, zoo lucas waarlijk het gebeurde te Bethanië verhaalde? Simon woonde dan zelf in dat vlek, zoowel als lazarus en zijne zusters, en hij was met deze gemeenzaam: want lazarus zelf was een zijner gasten, en martha diende: (joann. XII:2.) en echter hem zoude 's Heilands gemeenzaamheid met dat huisgezin onbekend geweest zijn! Hij zoude niet geweten hebben, wat, zoo onlangs, tusschen jezus en de zusters, bij des broeders opwekking, in het openbaar was voorgevallen! (joann. XI.) Hij zoude hebben kunnen denken, dat jezus maria niet kende! Wie kan zich dit diets maken?
Zullen wij hier nu nog meer bijvoegen, en tegen het door ons bestreden gevoelen redekavelen uit het geheel verschillend berigt, hetwelk lucas en de andere Evangelieschrijvers geven van hetgene op de zalving des Heilands volgde? Zullen wij doen zien, dat het een en het ander verhaalde niet gelijktijdig gebeurd, - dat de onderscheidene gesprekken niet te zelfder gelegenheid kunnen gehouden zijn? - Neen! Wij gelooven niet, dat iemand dit nog kan behoeven.



{==116==} {>>pagina-aanduiding<<}

De drie leefregels.

I.


Oportet varium habere vitae genus. 
 
celsus. 


Maakt men een' onzer bon-vivants opmerkzaam op het nadeel, hetwelk hij zijn ligchaam doet, zoo is het antwoord gereed: Medice vivere, pessime vivere: naar de voorschriften der Doctoren te leven, is een ellendig leven, waarin men, voor het verdriet van gestadig aan een' lastigen leiband te loopen, zich niets verwerft, dan het voorregt, om wat eer ziek te worden dan een ander, en wat langer oud en stram te zijn.
Hoewel meer door liefde voor eene welvoorziene tafel, dan door liefde voor de waarheid gedreven, hebben onze Epicuristen (dit mogen wij niet ontveinzen) de zaak goed bekeken, en eene gevaarlijke dwaling duidelijk opgemerkt. Zij hebben zeer wèl gezien, dat iemand, die zich geheel overgeeft aan de zorg en leiding van Eskulaap, veel overeenkomst heeft met een kapoen, hetwelk, door eene zorgvuldige huismoeder, in een naauw en donker hokje wordt opgesloten, om vet te worden. Het éénig onderscheid, hetwelk tusschen beide gevangenen plaats grijpt, is, dat des laatsten bestemming is, om een vet, maar kort, des eersten, om een lang, maar schraal leven te leiden. Schraal, niet alleen met betrekking tot het eigenlijke maagvoedsel, maar met opzigt tot allen ander, en in het bijzonder tot het zielevoedsel. Want de mensch is, zoowel als een haan, oorspronkelijk bestemd tot een werkzaam en genotrijk leven. Daartoe moet hij in zijn geheel blijven, en moeten zich al zijne krachten kunnen ontwikkelen. Wanneer men derhalve een' mensch eerst berooft van alles, wat niet volstrekt tot zijn bestaan noodig is, en vervolgens hem binnen zoo naauwe perken besluit, dat hij noch voor- noch achteruit kan, geen

{==117==} {>>pagina-aanduiding<<}
lid durft verroeren, geene enkele beweging maken, zelfs zijn oog niet ten hemel slaan, uit vreeze van gevaar, maar onophoudelijk, als het kapoen naar zijn etensbakje, strak voor zich heen moet zien naar het lang leven, wat blijft er dan voor hem over, dan een kapoenenbestaan?
En dit is zijn lot, indien hij zich onvoorzigtiglijk binnen het traliewerk der geneeskunst laat opsluiten. Zij omringt hem met voorschriften van doen en laten, zoo veel in aantal, zoo weinig in beteekenis, en zoo moeijelijk in de uitvoering, dat hij de helft van zijn leven behoeft, om ze zich eigen te maken, en de andere helft, om ze niet te vergeten. Elke stap, dien hij doet, wordt hem afgemeten, elke bete broods, elke aardappel hem toegeteld. Wat zijn de gevolgen? Bezoek die slaven van Hygiaea, en gij zult het weldra bemerken. Ziedaar Chlorus. Wat ziet de man er bleek en verwezen uit! Welk eene onrust op zijn gelaat! Staan zijne zaken slecht? Is zijne vrouw ziek? Vreest hij het ergste? Dat niet; maar hij heeft dezen nacht op zijn' rug gelegen en benaauwd gedroomd, - een bewijs van zwaarbloedigheid, van verstoppingen. Hij zal ziek worden. Zijn doctor zal het niet vatten. Hij zal sterven. - En wat kijkt die andere donker! Hoe bedrukt! Bijna tranen in zijne oogen! Is hem eene speculatie mislukt? Hem is erger onheil overkomen. Hij is op zijn gewoon klokje, te vergeefs, naar de beste kamer geweest.
Is het dan niet goed, gerust te slapen, en dagelijks eene geregelde ontlasting te hebben? Voorzeker! En is dan niet de gezondheid de grootste schat? Dat is zij, in dien zin, als goed gereedschap een groote schat is voor een' werkman. Maar wat baat dezen het beste gereedschap, wanneer hij het niet kan gebruiken?
Dit vergeten de tuchtmeesters onzes ligchaams. Zij beschouwen hetzelve als eene soort van kraakporselein, dat onze grootmoeders zorgvuldig in eene glazen kas sloten, en niet dan met een' schroomvalligen eerbied

{==118==} {>>pagina-aanduiding<<}
naderden. Zij bedenken niet, dat onze gezonde ledematen een goed deel uitmaken van het gereedschap, waarmede wij, hier beneden, aan het gebouw van ons geluk moeten timmeren; en dat het eerste vereischte daarvan is, dat het goed voor ons gebruik zij. Daar nu niets zoo veranderlijk is als een mensch, en niets zoo wisselvallig als eens menschen lot, is het waarlijk meer dan eene dagelijksche dwaasheid, op de schroefbank der Diaetetica, het menschelijk ligchaam zóó van pas te willen maken, dat het den minsten stoot niet verduren kan, zonder dat het van streek raakt.
Hoe geheel verliest men, zoo doende, den eersten en voornaamsten leefregel uit het oog, welken nalatende, het volgen der overige niets kan baten! Die regel, door den schranderen celsus gepredikt, is deze: dat geen gezond mensch zich aan bepaalde voorschriften moet binden, maar een zoo veel mogelijk afwisselend leven leiden. Hij moet zich niet opsluiten, maar evenmin zich eene bepaalde behoefte maken van eene dagelijksche wandeling. Met opzet moet hij, door eenig reuzen- of ezelswerk, zijn ligchaam, zoowel als zijn' geest, aan inspanning en dwang gewennen; opdat het hem niet, als het noodig is, in zijne beroepsbezigheden hindere, en hij, met den tijd, geen slaaf worde van zijne borst, van zijne zenuwen, of van zijne uitwaseming. Maar biedt zich de gelegenheid aan, zoo is het niet minder goed, zich nu en dan eens ter dege op zijn gemak te zetten, en te beproeven, hoe lang men het, zonder loomheid of hoofdpijn, op de zachte kussens der ledigheid houden kan: want men moet weten, dat eene lang ontspannen veêr hare veêrkracht verliest, welke eene matige en gedurige spanning onderhoudt en versterkt. Dit is niet alleen waar met betrekking tot ons geheele gestel, maar ook met betrekking tot elk deel onzes ligchaams. Wij moeten er daarom geen bestendig in rust laten of te veel ontzien. Laat onze dagelijksche maaltijd sober zijn, opdat hij ons niet in gewigtiger bezigheden hindere. Maar waar-
{==119==} {>>pagina-aanduiding<<}
om zouden wij niet, als men ons een geliefkoosd geregt voorzet, er wat gretiger de tanden in slaan, of ons aan den ruimen vriendendisch rijkelijk vergasten? Waartoe dient althans de zotte naauwgezetheid van sommigen, die het dringend noodigen der gulle gastvrouw van zich weren, met eenen ernst, alsof zij met Potifars huisvrouw te doen hadden? Is het dan zoo veel grooter zonde, ten gevalle van anderen, van zijne maag eens wat meer te vergen, dan dit van de voeten, of het hoofd, of de
borst te doen?
En zoo is het ook met andere dingen gelegen. Menig een gewent zich, het gansche jaar door, op een bepaald uur naar bed te gaan en op te staan. Waartoe dit, althans in ons land? Hoe lokt ons, des zomers, in den vroegen ochtendstond, het gezang der vogelen, om vrolijk deel te nemen aan de vreugd en werkzaamheid der natuur! Haastig rijzen wij dan het bed uit, om niet te veel te verliezen van die genoegens, om ons zelven niet het verwijt te doen, dat wij alléén traag zijn, als alles bezig is. Maar wat hebben wij er aan, om in een' hollen winternacht te gaan spoken, omdat hufeland gezegd heeft, dat de slaap in den voornacht beter is dan in den nanacht? - Het is zeker niet gezond, 's avonds tot diep in den nacht te werken; maar vorderen het onze bezigheden, dringt onze lust er ons toe, zoo is het althans beter, werkzaam en nuttig te zijn voor ons zelve en voor anderen, dan, gerust slapende, ons aanzijn wat langer te maken, en tevens wat vervelender voor ons zelve of voor anderen. Beter zelfs voor de gezondheid: want het genoegen, verlorene uren nuttig besteed te hebben, versterkt en verkwikt meer, dan de kalmste slaap in den voornacht.
Reeds hippocrates noemde zuivere lucht het ware levensvoedsel, en al zijne opregte zonen stemmen overeen, om ons te verzekeren, dat wij, zonder haar, geen oogenblik gezond kunnen leven. Men zoude wel lust hebben hun te vragen: vanwaar dan te Amsterdam, te Parijs, te Londen die stokouden, die somtijds

{==120==} {>>pagina-aanduiding<<}
in hun gansche leven die opene moordkuilen niet verlaten hebben? Zij zullen zeggen, dat er sterke gestellen zijn, bestand zelfs tegen vergif, en dat dit niet bewijst, dat vergif niet doodelijk zij. Zij zullen zeggen, dat de groote sterfte, in die steden, genoegzaam het ongezonde aantoont van het verblijf in dezelve. Ik beken, dat er de sterfte oneindig veel grooter is dan op het land, en vooral, dat er veel meer zieken zijn. Maar doorloop eens de ziekenkameren en de gasthuizen. Zitten dan al die lijders daar, omdat zij niet gewandeld hebben? Zou de mensch, die zich aan de uitersten van hitte en koude, die zich aan allerlei voedsel, aan allerlei kleeding gewent, zich ook niet aan allerlei lucht kunnen gewennen? Vordert ons beroep het, zoo moeten wij ons even zoo aan de lucht kunnen onttrekken als aan den slaap. Wij zullen er dan meer nut van hebben, dat wij, op een' schoonen voorjaars- of zomerdag, onze longen eens goed te gast laten gaan, dan dat wij, in koud en mistig weêr, alleen om toch vooral ons wandeluur niet te verzuimen, een' grooten, dikken jas verdrietig gaan rondslepen.
Is het dan niet goed, zich aan allerlei weêr te gewennen? Voorzeker; maar ook, zich te gewennen te huis te kunnen blijven, zonder dat men terstond eenige wanorde in zijn gestel bemerkt, door het gemis der vrije lucht.
Ik gevoel, dat deze leer zeer verre heen loopt, en dat men er gevaarlijke gevolgen uit kan trekken. Gebiedt de zucht tot zelfbehoud, dat wij ons niet te zeer aan de regels der matigheid zullen houden; is het noodzakelijk, dat wij ons aan allerlei uitersten gewennen, om voor geen uiterste onbestand te blijven, zoo vindt de wellusteling eene schoone verdediging voor zijne losbandigheid; en er is geen hartstogt, welke zich achter deze borstwering niet verschansen kan. Dat zij zich hier niet mede vleijen! Hoe groot een schat de gezondheid zij, een gerust geweten is een grooter. Ons zedelijk bestaan is meer waard dan ons ligchamelijk, en de

{==121==} {>>pagina-aanduiding<<}
heilige wil van onzen Hemelschen Vader weegt zwaarder dan ons aardsch belang. Is dan binnen de grenzen van dit leven ons gansche aanwezen besloten? Is dan de gezondheid ons hoogste goed? Als men de stemmen der menschen opnam, er is geen twijfel aan, of wij zouden met eene groote meerderheid genoodzaakt zijn te besluiten van ja. Maar dewijl het, in zaken van aanbelang, de grootste dwaasheid is, met de meerderheid te besluiten, zoo besluiten wij van neen. En het is op grond van de regtmatigheid van dat besluit, waarmede wij overtuigd zijn, dat de minderheid van onze lezers zal instemmen, dat wij den bovenstaanden regel gegeven hebben; omdat men, denzelven volgende, het best in staat blijft, om de zorg voor zijne gezondheid ondergeschikt te houden aan de vervulling van gewigtiger en verhevener pligten.
J.V.





Intrede van het Britsch gezantschap in Commassia, de hoofdstad der Ashantijnen, in den jare 1817.

(Uit The Mission from Cape-Coast-Castle to the Ashantees, &c. By T.E. Bowdich. London, 1819.)
De hoofdbezitting der Engelschen aan de Goudkust, Cape-Coast-Castle, had een naburig, langs den oever der zee wonend volk, de Fantijnen, onder hare bijzondere bescherming genomen. Een magtig Koning, uit het binnenste des lands, de beheerscher der Ashantijnen, door dit volk beleedigd, of door eene met Engeland aan deze kusten wedijverende Europesche magt tegen dezelve opgehitst, verklaarde den Fantijnen den oorlog, viel vijandelijk in hun land, legde hunne dorpen in de asch, en rigtte onder de inwoners een groot bloedbad aan. Reeds zag het Britsch Etablissement zich ook geblokkeerd en in het oogenschijnlijkst gevaar, toen de Koning der Ashantijnen halte hield, zijne aanvallen staakte, en tot onderhandelingen met de Engelschen de

{==122==} {>>pagina-aanduiding<<}
hand bood. Deze gelegenheid nu nam men waar, om een plegtig Gezantschap aan hem te zenden. Het bestond uit den Gouverneur van Acra, een' man van rijpen ouderdom, die, door een lang verblijf in Afrika, tot de uitvoering van zulk eene moeijelijke onderneming bij uitstek geschikt scheen, uit den Heer bowdich, die uit eene brandende nieuwsgierigheid naar Afrika gegaan was, een' jongen Wondheeler, den Heer tedlie, en den Heer hutchison, die, ingeval van eene met den Koning der Ashantijnen geslotene alliantie, als Resident bij denzelven blijven zou. De onderneming was even zoo gewigtig als gevaarlijk; want tot heden toe was het mistrouwen der inboorlingen zoo geweldig groot geweest, dat, wanneer een Engelsch Officier het slechts gewaagd had, de Cape-Coast uit het gezigt en eenigzins landwaarts in te gaan, hij groot gevaar zou geloopen hebben van vermoord te worden.
Het Gezantschap verliet Cape-Coast-Castle den 22 April 1817. In het eerst ging de weg langs de kust tot Anabamoo, waar de Engelschen insgelijks een militair etablissement hebben. Hetgene de Heer bowdich van de schoonheid des lands, zoowel als van de kracht en den rijkdom der plantgewassen meldt, wekt verbazing. Een vruchtbare bodem, bedekt met yamswortelen, ananassen en aloës, voedt ook pisang- en andere boomen van eene reusachtige grootte, waartusschen de palmboom zich tot eene hoogte van meer dan 140 voet verheft. Met deze weelderigheid en verkwisting der natuur levert het armzalige, dit land bewonende, menschenras een contrast op van bijgeloof, vadzigheid en behoeftigheid. Niet zonder diepen schrik waagden het de Fantijnen, die het Gezantschap verzelden, en het tot aan Commassia, de hoofdstad van het rijk der Ashantijnen, zouden brengen, de bosschen van het binnenland te betreden, en zochten door offeranden aan de woudgeesten zich dezelve minder akelig te maken.
Na eenen zeer bezwaarlijken marsch van acht dagen, kwam de karavaan in Commassia aan. Bij hunne intre-
{==123==} {>>pagina-aanduiding<<}
de in de stad, werden zij door een' hoop van meer dan vijf duizend menschen, grootstendeels krijgslieden, op eene hoogst luidruchtige en woeste wijze ontvangen; het wild geschreeuw dezer lieden vermengde zich met de schrikkelijke toonen van hunne krijgsmuzijk en met musketschoten, die in zulk eene nabijheid der vreemdelingen gelost werden, dat deze zich door eene wolk van rook omringd zagen. Al wat de Ashantijnen deden, paarden zij met krijgsbewegingen en dansen, welker levendigheid aan uitzinnigheid grensde. Meer dan een half uur werd het Gezantschap door deze volksmenigte opgehouden, en eerst toen werd aan hetzelve vergund, zijnen weg door de stad verder te vervolgen; daarbij ging het, uit hoofde der omringende krijgslieden en de overige menigte, zoo langzaam voorwaarts, alsof de trein zich door eene der volkrijkste straten van Londen bewoog. Onderweg trok een onmenschelijk schouwspel, hetwelk het gepeupel met stompzinnige opmerkzaamheid aanzag, de oogen der Gezanten tegen dank tot zich. Het was een ongelukkige, die geofferd zou worden, en vooraf nog door beulsknechten, die ontzaggelijk groote, langharige, zwarte mutsen op het hoofd hadden, op eene alle menschelijk gevoel beleedigende wijze gepijnigd werd.
Eindelijk kregen de Gezanten vrijheid om de plaats te naderen, waar de Koning geposteerd was. Hoewel, door hetgene zij tot hiertoe aan wapenen en bevolking gezien hadden, hunne verwachting verre overtroffen was, waren zij evenwel niets minder dan voorbereid op het schouwspel, dat zich thans voor hunne oogen vertoonde. Eene vlakte van omtrent eene mijl in den omtrek was met eene tallooze menigte even zoo kostbaar als zonderling uitgedoste menschen overdekt. Op eenigen afstand zag men den Koning met zijne cijnsbaren, hoofdlieden, en een even zoo talrijk als bont gevolg. Van de Engelschen was hij door eene digt geslotene massa van krijgslieden gescheiden, die iedere nadering onmogelijk scheen te maken. Van alle kanten

{==124==} {>>pagina-aanduiding<<}
scheen de zon op zulk eene menigte gouden sieraden, dat de weêrschijn daarvan bijna even zoo onverdragelijk was als de hitte der lucht. Bij de aankomst der Engelschen staken meer dan honderd benden muzikanten, alle tegelijk, de trompet. De luidruchtige muzijk van eene ontelbare menigte horens, trommels en metalen instrumenten hield van tijd tot tijd op, ten einde men op hunne krachtige toonen de zachtere melodiën van inderdaad niet onharmonische sluiten kon laten volgen. Middelerwijl zag men tallooze zijden zonneschermen van alle kleuren zich in de lucht bewegen. Zij hadden zulk eene breedte, dat elk derzelve over de dertig personen bedekken kon. Onder deze schermen, van welke halvemanen, pellikanen, olifanten, wapens en andere sieraden van geplatteerd goud nederblonken, droeg men de palanquins der hoofden; deze waren met zachte kussens, met scharlakenrood taf bekleed, belegd, van welke de rijkste draperiën nederhingen. Boven alle mate prachtig waren de kleedingen der voornaamste hoofden en hun gevolg; ook konden deze kleederen, wegens de oneindige menigte van uitlandsche zijde, welke gesponnen moest worden, opdat men ze weven konde, niet anders dan ontzaggelijk kostbaar zijn. Aan deze kleederen waren, aan halsketens van massief goud, Moorsche duurgekochte en rijk in goud gevatte amuletten vastgemaakt, benevens andere gouden sieraden zonder tal aan het overige van hunnen opschik. Hunne sandalen waren van wit leder, en zeer fijn bewerkt. Aan hunne linker handgewrichten hingen gouden armbanden en ruwe klompen baar goud van zulk een gewigt, dat men ze, om den drager de vracht te verligten, op de hoofden van kleine kinderen moest laten rusten. Van alle kanten schitterden gouden en zilveren tabakspijpen. Aan de gevesten der degens, die elk der hoofden in groot getal om zich heen dragen liet, waren gouden rams- en wolfskoppen van natuurlijke grootte gezet; de scheeden dezer klingen waren van
luipaardenvel, of ook van eene soort van mosselschelpen

{==125==} {>>pagina-aanduiding<<}
met eene segrijnachtige buitenzijde vervaardigd; de klingen zelve waren plat, roestig van bloed, en op het einde golfvormig toegepunt. Ook de rijkdom en verscheidenheid der wapenen stonden met deze pracht in evenredigheid.
In geene geringe ontsteltenis geraakte het Gezantschap, toen het, midden onder dezen zwarten hofstoet, opééns een aantal Mooren ontdekte, welker tegenwoordigheid hen niet minder bevreemdde dan hunne kleeding; zij waren zeventien in getal, gezamenlijk hoofden, in lange, rijk geborduurde rokken van wit atlas gekleed, met zijden hemden en pantalons, en groote wit mousselinen tulbanden, met edelgesteente bezet. Hun gevolg droeg lange witte hemden, en roode, die van minderen rang blaauwe, tulbanden.
Thans deden de trompetten zich sterker hooren, en de gelederen der krijgslieden sloten zich nader aan elkander; alles kondigde den Gezanten aan, dat zij zich in de onmiddellijke nabijheid des Konings bevonden. Werkelijk begonnen zij nu reeds tusschen de huisbeambten van Zijne Majesteit door te gaan. Omringd van een gevolg, dat hunne waardigheid en het gewigt hunner ambten en bedieningen kenbaar maakte, zaten daar de Kamerheer, de gouden Groot-jagthoorn, de Chef der Staatsboden, de Chef der Koninklijke Executiën, de Opziener van de openbare Markt, de Gouverneur der Koninklijke Begrafenissen, en de Muzijkdirecteur. Achter den Huishofmeester (woordelijk Kok) schitterde eene menigte kleine, met luipaardenvellen bedekte, tafelserviesstukken, en voor hem stond een groot aantal massief zilveren vaten, waterkruiken, kookketels, punchkommen, koffijkannen, benevens eene groote, insgelijks zilveren, met zware ooren voorziene, vermoedelijk tot het verbranden van reukwerk bestemde, vaas ten toon. Al deze stukken schenen van Portugesche fabrijk te zijn. Ook de Scherpregter, een man van reusachtige grootte, die bij alle feesten en voorstellingen aan het Ashantijnsche Hof een' hoofdpersoon

{==126==} {>>pagina-aanduiding<<}
uitmaakt, ontbrak niet. Op zijne borst hing eene kleine bijl van fijn goud. Voor hem heen droeg men een met bloed geverwd en ten deele met menschenvet bestreken onthalsblok. De vier Tolken des Konings, zoo rijk als een der hoofden gekleed, onderscheidden zich door gouden roeden, die, als een teeken van hun ambt, en in bundels zamengebonden, naast, achter en voor hen gedragen werden. De Schatmeester paarde met zijne eigene pracht die, welke hem de rijkdom zijns gebieders verleende, en praalde met massief gouden doozen, maten en gewigten. Het getal der bij deze ceremonie paraderende krijgslieden bedroeg over de dertig duizend.


Uittreksels uit een woordenboek der beschaafde wereld.

(Vervolg en slot van bl. 84.)
Rangen. Stelten, op welke het gaan moeijelijk valt.
Redevoering. Demosthenes deed voor de burgers van Athene eene redevoering; de Senaat van Rome, voor tiberius; een dorpschout, voor zijnen heer.... Niets verhevener, niets verachtelijker, niets zotter, dan eene redevoering!
Regter. Iemand, die bezoldigd wordt om te dutten.
Schaakspel. Spel, waarin de Koning altijd mat is, als hij niet omringd wordt door zijne onderdanen.
Schepter. Vergulde stok, die dikwijls breekt in de handen van hem, die er zich van bedient om te slaan.
Schrijvers. Kan men vergelijken bij de nommers eener loterij: van de negentig op zijn hoogst vijf, die iets beteekenen.
Slavernij. De tijd heeft de keten doorgesleten, en de onwetendheid is niet meer voorhanden, om haar te hersmeden.
Smaak. Van al de gaven der natuur is de smaak diegene, welke men het meest ondervindt, doch het minst verklaart; maar, zoo men hem verklaren konde, hield hij op te zijn, wat hij is; want de smaak beoordeelt de dingen, op welke het oordeel geen' vat meer heeft, en hij is, mag men zich dus uitdrukken, het microscoop der rede.
Speelzucht. Razernij, welke tot alle misdaden vervoert,

{==127==} {>>pagina-aanduiding<<}
en de welvoegelijkheid verbant. Door haar vergeet de vorst zijne waardigheid, en de vrouw de schaamte. Het spel is de domper, welke het vervrolijkende licht der gezellige verkeering, en zelfs dat van den geest, uitbluscht. Om wèl te spelen, behoeft men slechts stilte, koelbloedigheid en werktuigelijkheid. Het is alleen aan de speeltafel, dat de vrouwen niet spreken.
Spreken. Een wijsgeer moet spreken, waarheid; een politiek, logen; een afgezant, dubbelzinnigheid; en een groot koning, wat hij denkt.
Staten-generaal. Vergadering van mannen, welker pligt het is, goede wetten te maken, de belastingen te verligten, en de vrijheden des volks te verdedigen.
Steun. Men kan niet steunen, (zich verlaten) dan op hetgene wederstaat. Nuttige werktuigkundige les voor de volksbestuurders!
Stijl. Buffon zeide: ‘De stijl maakt den man.’
Taalgeleerde. Soort van schoolvos, wiens hoofd een groot arsenaal is van woorden, maar eene woestenij in denkbeelden; doch buitendien een geschikt man, die zijnen levenskring beperkt tusschen den substantivus en den gerundivus.
Tegenspreken. Is somtijds niets anders dan het kloppen aan eene deur, om te weten, of er iemand te huis is.
Toekomst. Voorwerp van verlangen bij de dwazen, en van voorzorg bij de verstandigen. De toekomst is een kwakzalver, die ons het tegenwoordige weet weg te goochelen.
Traag. De grootste zorg van een traag mensch is, geene zorgen te hebben. Het verledene geeft hij over aan de vergetelheid, het tegenwoordige is hem onverschillig, en voor de toekomst laat hij violen zorgen.
Twist. Verkeerdheid van hem, die zich denzelven berokkent; dwaasheid van hem, die denzelven niet voorkomt; ongeluk, wanneer men hem niet heeft kunnen verhoeden.
Uitgewekene. Iemand, die twintig jaren lang geslapen heeft, en ons wil opdringen, dat wij zoowel als hij geslapen hebben.
Uitvinding. Is niet gelegen in de daarstelling eener zaak, maar in de ontdekking, waar zij is, en hoe zij is. Onder de uitvindingen weinig, die wezenlijk nuttig zijn, en onder de nuttige weinig, die aangewend worden.

{==128==} {>>pagina-aanduiding<<}

Veinzerij. Deze kunst kan geene gewoonte worden, zonder inkrimping van den geest en versteening van het hart.
Verdraagzaamheid. (Godsdienstige) Plant, die men hoopt te zullen zien bloeijen te Rome, sedert de Paus is hersteld geworden door kettersche Engelschen, scheurmakende Russen en Lutersche Duitschers.
Verhalen. De jonge lieden verhalen wat zij doen, de oude lieden wat zij gedaan hebben, de dwazen wat zij verlangen te doen, en de vrouwen - al wat haar in het hoofd komt.
Verhevenheid. Zeker Keizer, ziende op het kapiteel eener kolom het standbeeld van een' man, die de wereld beheerscht had, maar gevallen was, zeide: ‘Mij dunkt, als ik zoo hoog geplaatst ware geweest, dat ik duizelig zou zijn geworden.’ Schoon gezegde van een groot vorst en edelmoedig vijand.
Verlichting. De verlichting omvloeit ons van alle kanten; maar zij behoort, in straalbundels vereenigd, te worden opgevangen, zal zij nuttig zijn. De geest verheldert zich dikwijls ten koste der warmte van het hart.
Vernuft, (Scheppend) Genie. Onderzoek niet, jonge kunstenaar! wat dit is. Bezit gij het, uw gevoel vergewist u daarvan; bezit gij het niet, nimmer zult gij het leeren kennen. Die het heeft, onderwerpt het heelal aan zijne kunst; hij bezielt alles, en doet zelfs de stilte spreken; de aandoeningen, welke hij uitdrukt, doet hij in den grond van ons hart ontstaan; den wellust leent hij nieuwe bekoorlijkheden; de smart, welke hij doet zuchten, dwingt tot tranen; zijne ziel brandt, zonder immer te verteren; zelfs over het eeuwige ijs en sneeuw werpt hij zijnen gloed; de verschrikkelijkheden van den dood ons voorstellende, weet hij ons nog dat levensgevoel mede te deelen, dat hem nimmer begeeft, en dat hij mededeelt aan elk hart, gevormd om het op te nemen. Maar helaas! waar zijne kiem niet voorhanden is, verliest hij zijnen invloed, en zijne wonderen bestaan niet voor hem, die dezelve niet weet na te volgen.
Vertegenwoordiger. Iemand, die met een' geloofsbrief komt, en (somtijds) met eene akte van aanstelling vertrekt.
Vervolging. Middel, om de ketterij aan te moedigen, aan de verdienste roem, aan de nietigheid gewigt, aan een boek lezers, aan een' zot vermaardheid, en aan een' kwakzalver beruchtheid te verschaffen. In de achttiende eeuw vonden

{==129==} {>>pagina-aanduiding<<}
de vervolgde Schrijvers bij de redelijke lieden overal open tafel en herberg.
Verwachting. Staat van beguicheling, hoedanig de wezenijkheid ook moge uitvallen, die daarop volgen moet.
Visitekaartje. Oplettendheid van iemand, die zich verheugt u niet te hebben aangetroffen.
Volkskarakter. Niet te beoordeelen in staatsberoeringen. Het zou toch niet billijk zijn, den dampkring te beoordeelen uit zijne wolken, de zee uit hare branding, de aarde uit hare volkanen.
Volksvergadering. Bijeenkomst van menschen, die beter weten, wat zij niet, dan wat zij werkelijk willen, en die dikwijls besluiten, hetgene niet zij, maar anderen willen.
Vonnis. (Onregtvaardig) Niets schandelijker dan een veroordeelend vonnis, wanneer de meerderheid der burgers bereid is, het slagtoffer eene burgerkroon aan te bieden.
Voorvaderen. Voorwerpen van hoogmoed voor vele lieden, die de aarde tot last zijn. Zich beroemen op zijne afkomst, is zoo veel als de vrucht in den wortel zoeken, in plaats van aan de takken.
Voorzigtig. Iemand, die acht geeft op de verledene, zich bedient van de tegenwoordige, en berekent de toekomende dingen.
Vrek. Iemand, die zijne beminde tot dien graad liefheeft, dat hij vreest hare schoonheid te benadeelen met haar slechts aan te roeren.
Vrienden. De boosdoeners hebben slechts makkers, de lichtmissen gezellen, de inhebbers deelgenooten, de vorsten hovelingen; het gros der menschen is slechts door belangzucht aan elkander verbonden: de deugdzame lieden allen hebben vrienden.
Vrije Uren. De dierbaarste oogenblikken des levens, niet omdat men in dezelve ledig kan zijn, maar omdat men in dezelve de vrijheid en de middelen heeft, om te doen, wat men wil. De vrije uren van den wijze hebben dezelfde overeenkomst met den arbeid, als de ledigheid van den zot met de luiheid.
Vrolijkheid. ‘De dauw der vrolijkheid,’ zegt montaigne, ‘besproeit zelden de ziel van eenen snoodaard. Lodewijk XI was altijd neerslagtig, en hendrik IV altijd vrolijk.’

{==130==} {>>pagina-aanduiding<<}

Wartaal. Is tweederlei, enkel of dubbel: de enkele is die, welke de Schrijver alleen, en dus de lezer niet begrijpt; de dubbele, welke de Schrijver zelf niet verstaat.
Weelde. Steun van de kunstvlijt, en bederfster van de zedelijkheid. Men moet dezelve matiglijk genieten, even als den wijn, zal zij hem niet verzwakken, wien zij anders kracht zou hebben gegeven.
Weêrhaan. Klein stuk lood, dat door den wind wordt omgedreven, en dat gewoonlijk de gedaante heeft van een' haan of van een' visch. Men heeft het nog niet durven wagen, daaraan eene menschelijke gedaante te geven, uit vreeze van - toepassingen. Er bestaat eene groote orde onder dien naam, welke het belang ten kruis, en de schande tot lint heeft. De weêrhanen, die op de hoogste toppen geplaatst zijn, draaijen het makkelijkst om.
Wereldburgerschap. Zelfzucht, welke, om zich ontslagen te houden van ouders en kroost te beminnen, voorgeeft met hare liefde de geheele wereld te omvademen.
Wet. Spinnewebbe, waarin de vliegen blijven hangen, doch waar de wespen doorheen boren.
Woordenboeken. Een vervaardiger van Woordenboeken bragt eens d'alembert het oneigenaardige van eenige door hem gebezigde woorden onder het oog: de Akademist veranderde dezelve. De andere, door deze gezeggelijkheid bemoedigd, maakte toen aanmerking op eene zinsnede. ‘Neem niet kwalijk, Mijnheer!’ zeide d'alembert; ‘ik erken uw gezag, als er enkel geschil is over één woord; maar dit houdt op, als er slechts twee naast elkander staan.’
Zelfverheffing. Philippus IV, het Koningrijk Portugal en - eenige andere provinciën verloren hebbende, vond juist toen geraden, den bijnaam de Groote aan te nemen. Dit deed den Hertog van medina-coeli zeggen: ‘Onze Koning is gelijk eene gracht, die grooter wordt naar gelange zij in aarde verliest.’ (à mesure qu'on leur ôte des terres.)
Zinsnede. Het is moeijelijker, de eerste zinsnede te vinden, dan de duizendste, omdat de laatste altijd uit de eerste voortvloeit, zoowel in eene volgehoudene zamenspraak, als in eene geleerde verhandeling.
Zwitser. Vrijgeboren man, doch dien de Koningen koopen bij het stuk.



{==131==} {>>pagina-aanduiding<<}

Antonia van Silburg,


of: wacht u voor den schijn des kwaads!

(Zedelijk Verhaal.)

‘Lieve nichtje!’ zeide de overste van *** tegen augusta, ‘het is zeer dikwijls voor u, jonge vrouwen, niet genoeg, dat gij goed zijt, gij moet ook goed schijnen.’
‘Dan waren wij immers des te ongelukkiger,’ zeide de jonge vrolijke vrouw op een' verdrietigen toon.
‘Ongelukkig niet, mijn kind! slechts wat beperkter. Een man kan het openbaar gevoelen somtijds trotseren; de vrouw moet zich aan hetzelve onderwerpen. Geloof mij, uit de omkeering van dezen stelregel is reeds menig onheil in de wereld ontstaan.’
Augusta schudde het hoofd. ‘Dat is inderdaad eene gansch bijzondere filozofie, lieve oom!’
‘En toch is zij de alleen ware. Het is nu eenmaal het lot van uw geslacht, dat een booze lasteraar, die aan den man zijne giftige tanden stomp bijt, u de doodelijkste wonden toe kan brengen.’
‘Een benijdenswaardig onderscheid!’ zeide augusta geraakt.
‘Waarom niet, mijn kind? hoe weinig het u ook met dezen uitroep ernst zijn moge. En dan, om u nog meer te zeggen, is dit lot de dunne draad, aan welken uwe burgerlijke regten, uwe eer, het gansche geluk uws levens is vastgeknoopt.’
‘Ja, zeker, lieve oom! dewijl zich de gestrenge meesters der schepping nu eenmaal in het bezit des regts bevinden, om de geheele wereld wetten voor te schrijven. Maar, wanneer het dezen heeren behaagde, de knellende kluisters der vrouwen hier en daar wat ruimer te maken.’
‘Neen!’ riep de overste met warmte, ‘neen! dat mogen zij niet, al konden zij het ook. Onwaar en onverstandig noemt gij eene ijzeren keten der tirannij, hetgene slechts het zijden weefsel der gezellige levensfilozofie is. Dezen zachten band verbreken, zou juist datgene heeten, wat gij thans

{==132==} {>>pagina-aanduiding<<}
uw ongeluk noemt. Uwe vrijheid ging weder te niet; gij moest weder slavinnen worden, gelijk gij voor twee duizend jaren waart.’
Augusta zag hem met groote oogen aan.
‘Gij zijt verwonderd, lieve kind! Maar al schuddet gij uw hoofdje nog tienmalen, toch is het zoo. Solon, de wetgever van Athene, stelde eene wet in, welke die vrouw voor de deugdzaamste verklaarde, van welke men het minste sprak, en alle Grieken stemden dit toe; en om dit gevoelen te bevestigen, vernederden zij, ondanks hunne fijne beschaving en hun gevoel, de gezellinnen huns levens ten diepste, terwijl zij haar in hunne afgelegenste vertrekken gevangen hielden, en van alle deelneming aan het openbare leven uitsloten. Dit axioma, behoorlijk gewijzigd, is nog tegenwoordig het onze; maar wij geven der vrouwen een edeler en daarom des te strenger hoeder: het ontzag voor het openbaar gevoelen.’
‘Goed, lieve oom! zoodra deze hoeder slechts een paar gezonde oogen in het hoofd heeft, zal hij ook ligt den schijn van de wezenlijkheid weten te onderscheiden; en wanneer hij bij geval ....’
‘Van argus gehoord heeft, dat de arme man aan zijne honderd oogen nog te weinig had, dan zal hij, volgens zijne logica, met regt of onregt, dit komt hier bij onzen strijd op één uit, het gevolg trekken, dat eene vrouw, die zoo onbezonnen is van achterdocht te verwekken, ook achterdocht verdient; en daarmede punctum!’ zeide de oom, terwijl hij naar zijn' hoed greep. ‘De avond is te schoon: wat dunkt u, als wij nog eene kleine wandeling deden? het is bovendien reeds lang geleden, dat ik mijn lievelingsplaatsje niet bezocht heb.’
Even buiten de poort lag een bevallige tuin, in welken de van de wereld gescheidenen onder de schaduw van hooge linden stil en zacht rustten, terwijl zachte windjes den geur der bloesems en bloemen over hunne rustplaatsen strooiden. Boven het portaal des ingangs zag men twee geniën afgebeeld, die, arm in arm gestrengeld, op mos en bloemen nedergezonken waren, - de slaap en zijn tweelingbroeder de dood; de eene sliep, en de andere scheen te slapen. Nooit ging de overste dit zachte zinnebeeld van onze aardsche natuur voorbij, zonder een' half weemoedigen, half verlangen-
{==133==} {>>pagina-aanduiding<<}
den blik daarop te werpen; en zoo dikwijls hij zich naar de plaats begaf, waar nu reeds bijna allen, aan wier hand hij vrolijk en vertrouwelijk door het leven gegaan was, hunnen pelgrimsstaf nedergelegd hadden, zegende hij, hopende en vertrouwende, den eeuwigen vrede, dien hendrik IV, st. pierre en kant vergeefs reeds op deze aarde gezocht hadden. Ook thans wendde de edele grijsaard zijne schreden hierheen, en zocht de welbekende zodenbank op, over welke een treurwilg zijne takken diep liet nederhangen. Hier ging hij zitten, met het gezigt naar de zon gekeerd, om hare laatste stralen op de graven van zijne geliefden te zien verdwijnen, en verzocht augusta naast hem plaats te nemen.
‘Hebt gij wel eens van antonia van silburg gehoord?’ begon hij, na eene kleine poozing.
‘Zeker heb ik, lieve oom!’ zeide augusta; ‘zij moet een braaf man hoogst ongelukkig gemaakt, en zich zelve vroegtijdig in het graf gestort hebben.’
‘Ja, mijn kind! zij daalde in den schoonsten bloei haars levens in het graf. Hier, onder dezen cipres, rust hare asch, de asch van eene der deugdzaamste vrouwen, die immer de aarde droeg.’
Augusta rigtte verbaasd haren vragenden blik op haren oom.
‘Ik weet zeer wel, wat ik zeg,’ vervolgde de overste; ‘zij was de deugd zelve. Met deze verklaring wil ik iedere minuut voor God treden. Maar zij kende de wereld niet. Kinderlijk, en laat mij er bijvoegen nog een weinig kindsch, gelijk zij was, bedacht zij niet genoeg, dat eene jonge vrouw geen' strenger en onverbiddelijker regter over zich heeft, dan het openbaar gevoelen. Eenige kleine misstappen van haar onschuldig, argeloos hart wekten het eerst den laster, die, gelijk de gonzende vlieg, met den fijnen angel zijne eijeren der jonge spruit inent. In het eerst is de wond zeker klein en onmerkbaar; maar in het geheim wast het jong gebroed, en vernielt de edele vrucht. Na twee jaren in een gelukkig huwelijk doorgebragt te hebben, zonk antonia, met den vloek haars mans en de verachting der wereld beladen, als een offer der vreesselijkste smart, den dood, haren gewenschten bevrijder, met een schuldeloos hart in de armen.’

{==134==} {>>pagina-aanduiding<<}

‘Met een schuldeloos hart?’ vroeg antonia; ‘wanneer de geheele wereld haar veroordeelt?’
‘o, Lieve kind! gij weet niet, hoe gretig deze wereld is, om een' dwalenden aan de verdoemenis prijs te geven. Hoe benijdenswaardiger het lot des gelukkigen is, hoe heviger de giftige tong des lasters op hem aanvalt, wanneer het lot hem ongunstig wordt. Mogt deze schrikkelijke ondervinding uw argeloos hart eeuwig vreemd blijven! - Wees zoo deugdzaam als antonia, maar wees voorzigtiger dan zij!’ voegde de overste met eene bewogene stem er bij, terwijl hij zijne nicht bij de hand greep en die tusschen zijne beide handen drukte. ‘Mij dunkt, eene jonge vrouw moest deze waarschuwing ter harte nemen.’
Een hoog rood overtoog augusta's aangezigt, en in haar schitterend oog drong een groote traan. ‘Arm schepsel!’ zuchtte zij, beklemd; ‘zoo hard gestraft voor een paar kleine onbezonnenheden!’
‘Voor eenige weinige, die gij ieder op zich zelve zeer onbeduidend noemen zoudt. Maar denk slechts aan de mimosa, die wij gisteren bij onzen vriend zagen: mijn vinger raakte de plant zoo zacht aan, dat ik het zelf naauwelijks voelde, en toch liet zij dadelijk hare takjes zinken. Zoo vergelijkt men ook wel den vrouwelijken naam met een' spiegel, welks zuiver glas de zachtste adem des monds verontreinigt; maar deze gelijkenis zegt niet eens alles: het beslagen glas zal weder in zijne vorige reinheid blinken, als men het afwischt, terwijl niets in staat is om eene vlek uit de eer eener vrouw weg te wisschen.’
‘En antonia, lieve oom?’ vroeg augusta.
‘Ik ben op den weg, mijn kind! dit was de inleiding tot hare geschiedenis. Treurig genoeg leide haar eigen echtgenoot den eersten grond tot haar ongeluk, doordien hij den aanbidder in het huwelijk medebragt. De beuzelarijen des minnaars verdragen zich niet met de waardigheid des echtgenoots. Het schijnt zeker eener jonge, onervarene vrouwe de vleijendste triomf, den zoogenaamden heer der schepping aan hare voeten te zien, hoe hij hemel en aarde tot getuigen zijner eeuwige liefde en trouw, dat is, volgens uw woordenboek, zijner eeuwige ondergeschiktheid, aanroept; eene hulde, welke de ijdelheid, het ligtgeloovigste ding onder de zon, zelfs als eene verschuldigde schatting gelooft te kunnen vorderen.

{==135==} {>>pagina-aanduiding<<}
Maar de gevolgen dezer zwakheid openbaren zich vroeg of laat. Niet indachtig, dat, wie het eerwaardigste teeken der hoogste menschelijke aandoening tot betuigingen van enkel zinnelijke opwelling vernedert, voor een' gek of bedrieger gehouden wordt, was het antonia's eerste kleine onbezonnenheid, dat zij dezen, harer ijdelheid geofferden, wierook met een zinbedwelmend welgevallen inzoog. - Daar zij bij eene sterke neiging tot de vermaken dezer wereld ook alle middelen bezat om deze te bevredigen, was zij slechts bedacht, om, gelijk men zegt, hare jeugd te genieten. De luimige pater abraham van st. clara meent wel, dat eene vrouw zijn moest gelijk de slak, die haar huis met zich voert; maar antonia, die nooit iets van dezen pater gehoord had, hield meer van, even als de ligte vlinder, van bloem tot bloem te fladderen. Eene harer geliefdste uitspanningen was het paardrijden. Gij weet, hoe ik over dezen hartstogt denk, die mij volstrekt met alle welvoegelijkheid der vrouw schijnt te strijden. Wanneer eene teedere hand hare bestemming zoo geheel miskent, dat zij onderneemt het wilde ros te besturen, dan blijft den man niets overig, dan zich inmiddels aan het spinnewiel te zetten, of aan het wiegtouw te trekken.’
‘Maar hoe, lieve oom!’ vroeg augusta schalkachtig, ‘als nu dit teedere handje ook somwijlen de teugels grijpt?’
‘Dan zal dit mijne meening in het minste niet veranderen, nichtje! Zeker, over alles, wat gij onderneemt, zweeft eene heimelijke tooverkracht, zoodra gij eene Gratie daarbij tot geleidster neemt. Maar hoe toch eene amazoon harten veroveren kan, is mij tot heden nog een raadsel gebleven, vooral daar ik noch gehoord noch gelezen heb, dat de Gratiën ooit een ros bestegen, hetgene zij, naar mijn begrip, ook niet doen konden, zonder het eigenaardige van haar wezen daarbij in te schieten. Ik heb u nog niet te paard gezien, augusta! en, om u de waarheid te zeggen, ik ben er ook niet nieuwsgierig naar; maar is uwe bekwaamheid daarin slechts gering, dan zal uwe kleine ijdelheid weinig daarbij winnen, want een slecht ruiter maakt de erbarmelijkste figuur van de wereld; doch hebt gij in deze mannelijke oefening reeds eene zekere vaardigheid verkregen, dan zal niemand u den roem betwisten, dat gij een deel van uwen levenstijd

{==136==} {>>pagina-aanduiding<<}
op het edel ros hebt doorgebragt! Gij moogt nu zelve oordeelen, wat u het aannemelijkst toeschijnt.’
‘Wij willen antonia zelve laten kiezen, lieve oom!’ zeide augusta.
‘Nu, de zadelknop en de stijgbeugel hadden tot hier toe nog immer het beste bij hare riddertogten moeten doen, toen een ongelukkig voorval haar voor altoos van dezen hartstogt genas. Op zekeren dag was zij, in gezelschap van eenige vrienden haars mans, naar eene groote jagtpartij gereden. Ik stond juist aan het venster van eene herberg, toen de vrolijke cavalcade terugkeerde. Een der ruiters reed vooruit, antonia in wilde haast digt achter hem. Was het wedijver van haren kant, of kon zij, hetgene mij waarschijnlijker voorkwam, haar paard niet meer bedwingen? zij reed niet; zij vloog mij voorbij. Alles in de kamer was opgesprongen en aan het venster gesneld. “Zie eens,” zeide een der bijstanders tegen mij, “die dame schijnt een' vlugteling te willen achterhalen! Ware ik de ongetrouwe, dan kon zij mij zeker inhalen; maar ik liet mij niet van haar vangen, al zat zij op een' drommedaris.” - “Heerlijk! heerlijk!” riep een ander; “slechts nog eene sabel op zijde en eene pijp in den mond, en de beste dragonder is vaardig!” - Ik nam mijn hoed, en spoedde mij naar de stad. Reeds in de poort vernam ik de treurige tijding, dat antonia een' gevaarlijken val van het paard gedaan had, en buiten kennis in hare woning gedragen was. De krachten harer jeugd en de kunst van den arts bragten haar wel weder in het leven terug; maar slechts na een lang en smartelijk lijden kreeg zij hare gezondheid weder, en de gevolgen van dezen val hadden haar van de zoetste hoop beroofd.’
Augusta scheen in diep nadenken verzonken; eenige naauwelijks hoorbare zuchten ontvloden hare borst.
‘Kort na hare herstelling,’ vervolgde de overste, ‘moest silburg eene verre reis doen. Antonia, gedurende haar huwelijk telkens meer aan verstrooijingen overgegeven, gevoelde thans een ledig in haar huis en hart, welk zij des te minder meester worden kon, daar zij zelve zich de eigenlijke oorzaak harer kleine luimen niet duidelijk bewust was. Wat zij enkel in het binnenste van haar hart had kunnen vinden, zocht zij elders in vergulde zalen. De muzijk, overreedde zij zich, zou de ligte plooijen van het betrokken

{==137==} {>>pagina-aanduiding<<}
voorhoofd wel weder effenen. In den Schotschen dans huppelden hare vlugge voeten zoo ligt de vervelende avonden door; en wanneer men in het boston de troeven telt, behoeft men daarvoor niet den slakkegang des pendulewijzers te berekenen! Inzonderheid beminde antonia grof spel, hetwelk de hartstogt, onzinnig genoeg, tot eene uitspanning verkiest. Op zekeren avond verloor zij al haar gereed geld; zij speelde driftig voort, en moest, toen de partij geëindigd was, eene aanzienlijke som schuldig blijven. De jouge heer, wien zij, gelijk een ingebeelde gek zich ligt overreedt, door hare schuld ook een zeker regt ingeruimd had, verscheen den anderen morgen aan haar toilet, enkel met oogmerk, gelijk hij galant verzekerde, om eener schoone vrouwe vergiffenis te verzoeken, dat zijn noodlot hem gisteren had veroordeeld, hare vrolijke luimen te storen. Antonia wilde hem het geld opdringen, maar hij weigerde die volstrekt; zij maakte het voldoen van hare schuld tot de éénige voorwaarde, die haar met zijn geluk weder verzoenen kon, en de wellevende heer, die zijne nieuwe vriendin vreesde te vertoornen, en toch zijn bezoek met de strengste vorderingen der kieschheid wilde vereenigen, voegde bij zijne winst eene gelijke som, verzegelde het geld, en zond het onbekend aan een behoeftig huisgezin. Hij achtte het zijn' eersten pligt, den dank der geredden aan de voeten zijner bekoorlijke vriendin te brengen; en dat hij de behoeften der ongelukkigen ten voorwendsel maakte van een tweede en derde bezoek, was zeer natuurlijk.’
‘o, Lieve oom!’ riep augusta, ‘als dit geen' gifdroppel uit eene bloem halen heet.....’
‘Gij hebt vergeten, dat antonia's man afwezig was; en dán, om bij uwe allegorie te blijven, herinner ik u, dat er tien gifdroppels uit ééne bloem gehaald worden. Doch voor heden genoeg hiervan. Gij zult dezen jongen heer in den loop dezer geschiedenis nog eens zien optreden. Na verloop van eenige maanden keerde silburg terug, en bragt een' zijner oude schoolmakkers mede, die niets dan den naam van vriend baars mans behoefde, om van antonia als een welkome bekende ontvangen te worden. De natuur had arlstein's ligchamelijke gestalte als eene stiefmoeder behandeld, maar daartegen had zij aan zijnen geest al hare teederste liefde verkwist. Met alle talenten begaafd, die het eigen

{==138==} {>>pagina-aanduiding<<}
genot even zoo beloonen, als zij in den gezelligen omgang den bezitter beminnenswaardig maken, werd hij zeer spoedig de ziel van alle gezelschappen in de groote wereld, gelijk hij reeds den eersten dag de lieveling in den huisselijken kring zijns vriends geworden was. De fraaije kunsten hadden in antonia eene smaakvolle vriendin en eene kundige vereerster; terwijl haar echtgenoot slechts den slangenstaf van Merkurius tot zijn' pelgrimsstaf verkozen had. De jonge vrouw, die in arlstein een' geleigeest beschouwde, dien Apollo zelf haar toegezonden had, koos hem tot haren geleider bij hare openlijke vermaken, zoowel als tot haren vertrouweling in eenzame uren, en vond er niets kwaads in, daar hij altijd in gezelschap der negen Zusters verscheen, die men nu bereids sedert twee duizend jaren vereert.’
Augusta glimlachte. ‘Dat zijn nog een paar jaren meer,’ zeide zij, ‘dan men tegenwoordig noodig heeft om tot eerwaardigheid te geraken! Doch ga voort, lieve oom! Ik had u niet in de rede moeten vallen.’
‘Arlstein verzocht antonia, haar voor zijne kleine galerij te mogen schilderen, en zij stond hem het verlof gaarne toe. Ik ben er ver af, dit der goede vrouwe als eene misdaad aan te rekenen; hoewel ik u niet ontveinzen wil, dat ik de bestemming van dit portret niet geheel billijk, Misschien is het eene kleine gril van mij; maar ik maak onderscheid tusschen den kunstenaar van beroep en den dilettant. Wie voor den schilder zit, moet hem elk van zijne kunst onafscheidelijk regt inruimen, al ware het ook alleen dit, dat zijn blik zoo nabij en vast, als hem behaagt, op het voorwerp rusten mag; waarbij hij ook nog de bevrediging eener kleine ijdelheid, welke meer of minder toch bij ieder portret ten grondslag ligt, geheel in zijne magt heeft. Gij schijnt aan deze woorden niet veel geloof te geven, nichtje! Goed, ik laat gaarne ieder zijne meening; maar in het voorbijgaan wil ik u toch een klein geheim mededeelen. Een oud portretschilder, die mijn vertrouwde vriend was, heeft mij meer dan eens verzekerd, dat het voor vrouwen van een zeer prikkelbaar temperament een kritiek oogenblik was, wanneer de schilder uitstekend schoone trekken op het doek afmaalt, vooral wanneer hij het rood der wangen oplegt. Doch laat ons tot antonia wederkeeren. Hoe ver ben ik van mijn' weg af geraakt! En ik wilde u toch maar zeggen, dat eene jonge

{==139==} {>>pagina-aanduiding<<}
vrouw haar portret geenen anderen jongen man dan haar' eigen' schenken moest. - Op een andermaal stond antonia met arlstein aan het venster. Zij weigerde hem een papiertje, dat hij haar met eenig geveld zocht te ontnemen. Onder het stoeijen stootte hij zijn hoofd zoo hevig tegen eene ruit, dat het glas brak. Al de buren wendden hunne oogen derwaarts, en den volgenden dag werd dit bloedig voorhoofd het doel der geestigheid van zijne bekenden. Men vroeg hem, of hij op zijn hoofd geloopen had. “Ten minste is hij er niet op gevallen,” zeide antonia lagchende; en dit aardig gezegde liep weldra aan alle theetafels rond, waar immers van alle tijden het gebruik medebrengt, dat, terwijl men een klein gat in eene kous stopt, een des te grooter in den goeden naam van zijn' naasten gescheurd wordt.’
Augusta's gelaat vertrok zich hier eenigermate; de overste hield zich, alsof hij dit niet bemerkte. ‘Kleine huwelijkskrakeelen,’ vervolgde hij, ‘gelijken de onweêrswolken op een' drukkenden zomerschen dag; zij geven der verslapte lucht hare veêrkracht weder, en rigten de bloemen frisscher weder op; maar de wolk moet stil en onbemerkt aan den huisselijken hemel voorbijgaan. Antonia liet arlstein somwijlen in haar vochtig oog blikken; zij vertrouwde hem dan, op zijne deelnemende vraag, het vermeende onregt haars mans, en hoorde zijne beslissende uitspraak gaarne. Ach! zij bedacht niet, dat eene vrouw nooit een' derden tot vertrouwde van hare huisselijke onaangenaamheden maken kan, zonder hem een regt op haar hart in te ruimen, waarop geheel en alleen haar man aanspraak heeft. Eene deugdzame vrouw moet ook gelukkig schijnen.’
‘o! Reeds weder schijnen!’ zuchtte augusta.
‘Arlstein was gewoon, zijne vriendin op eene vertrouwelijke wijze bij haren doopnaam te noemen. “Het koele beleefdheidsformulier wil volstrekt niet meer over mijne lippen,” zeide hij: “in de mevrouw gaat mijne beminnelijke vriendin ten laatste geheel verloren.” Antonia gaf verder geene acht op deze kleine aanmatiging; maar in de groote cirkels harer bekenden sprak men des te meer daarover, en dacht nog meer dan men sprak. Het is eene zwakheid, of liever eene boosaardigheid der menschelijke natuur, dat wij zoo gaarne het kwade van anderen vertellen en gelooven. Vorsch maar eens onder uwe vriendinnen rond,

{==140==} {>>pagina-aanduiding<<}
of, wanneer gij nog zekerder gaan wilt, vraag uw eigen hart, wanneer gij de vertrouwelijkheid van een' jongen man met eene jonge vrouw de strenge wetten der welvoegelijkheid ziet overschrijden!’
Augusta wilde hier den mond openen; maar de overste legde den vinger op hare lippen. ‘Stil, stil, lief kind! ik mag uw antwoord niet hooren; ik zou u ditmaal toch niet gelooven. Laat mij daarvoor liever in mijne vertelling naar de treurige ontknooping spoeden.’

(Het vervolg en slot hierna.)


Voorbeelden van vernuft in een' hond en een' olifant.

Een Hond was gewoon, elken zondag zijnen heer naar Charenton te vergezellen, waar deze ter kerke ging. Op zekeren zondag werd het dier te huis gelaten, hetgene hem niet aanstond. Vermoedelijk dacht hij, zoo als uit het vervolg zich besluiten laat, dat dit maar voor een' enkelen keer zou zijn, en hij schikte zich daarin; maar toen men hem, den volgenden zondag, wederom opsloot, nam hij zijne maatregelen zoo goed, dat het voor de derdemaal niet weder gebeurde. Wat heeft de Hond te doen? Hij loopt zaturdag-avonds van Parijs weg naar Charenton, alwaar zijn heer hem des zondags aantrof; terwijl hij vernam, dat het beest 's avonds te voren al was aangekomen. Kon een mensch beter redeneren? Als ik tot morgen wacht, dacht de Hond, kan ik het niet meer verhoeden, dat men mij opsluite, zoo als reeds tweemaal geschied is; het is alzoo beter, dat ik mij nog heden op weg begeef, om dit voor te komen.
Deze Hond, zal men zeggen, wist alzoo goed de dagen te tellen of te onderscheiden? Ongetwijfeld! Dit heeft ook niets ongewoons; men zou daarvan honderd voorbeelden kunnen aanvoeren. Er zijn Honden in de nabijheid van steden, die nimmer verzuimen, zich, op iederen marktdag, in de stad te laten vinden, om daar wat op te doen. Diegene, welke in de huizen van Roomschgezinden (in Duitschland?) gewoon zijn het braadspit te draaijen, weten de vastendagen van de vleeschdagen naauwkeurig te onderscheiden; en men moet de uiterste moeite aanwenden, om hen op een' verkeerden

{==141==} {>>pagina-aanduiding<<}
dag aan het draaijen te brengen, alsof zij zich dan daartoe niet gehouden rekenden.
Ik heb eenen Hond gekend, die, iederen zondag, tot vier ure des namiddags vastte, zonder dat hij iets wilde aannemen van hetgene men hem aanbood. De reden was, dat op dezen dag, juist om dezen tijd, een zeker man in huis kwam, die hem de overblijffels medebragt van een geregt, dat zijne grootste lekkernij was; en alzoo wilde hij zich den eetlust niet door iets anders bederven.
Kan men, vraag ik, deze daadzaken verklaren, zonder den dieren eene ziel toe te kennen, die hare handelingen overlegt, zich het verledene herinnert, het toekomstige voorziet, en daaruit voornemens of gevolgen trekt?
Van het vernuft der Olifanten heeft men gewis zoo vele voorbeelden opgezameld, als van dat van den Hond. Uit eigene ervaring kan ik een nieuw daartoe bijdragen. Ik bezag eens, in gezelschap van den Kabinetsraad frensdorf, te Uelsen, de verzameling van vreemde dieren, welke voormaals zich bij Kassel bevond. De Olifant trok bijzonder onze opmerkzaamheid, omdat hij de eerste dezer diersoort was, welke wij zagen. Twee handwerksgezellen waren met ons ingekomen, om, bij die gelegenheid, de dieren voor niet te zien. Deze stonden het naast aan den ingang der loods, waarin de Olifant, aan den zijwand, door lederen riemen aan den vooren achterpoot, was vastgemaakt. Zijn oppasser vroeg ons, of wij vergunnen wilden, den Olifant eene flesch wijn te geven, om op onze gezondheid te drinken, en plaatste dezelve vervolgens voor het dier op den grond. Een der handwerksgezellen strooide uit zijne doos eenigen snuiftabak op de kurk der flesch, hetwelk de opmerking van het dier niet ontging. Toen de oppasser hem beval te drinken, blies hij den snuiftabak weg, trok met zijne slurf de kurk af, hief de flesch op, en dronk. Na eenige minuten wilden wij gaan, en de andere handwerksgezel ging vooruit. Dezen liet de Olifant gerust heengaan; maar den tweeden gaf hij met zijne slurf zulk eenen slag, dat hij, als ware het, de deur uitvloog en werkelijk ter aarde viel. Dit maakte ons verlegen; want men kon niet naar buiten gaan, of men kwam onder des Olifants bereik. De oppasser verzekerde ons echter, dat wij, het dier niet bedrogen hebbende, niets te vreezen hadden; gelijk het ons dan ook ongemoeid liet vertrekken.



{==142==} {>>pagina-aanduiding<<}

Schapen-wèl en menschen-wee.

(Uittreksel uit een' Brief van een' Reiziger in Engeland.)

Toen ik van Brora naar Port-Gorver, in Sutherland, reisde, verwonderde ik mij, dat ik de gezamenlijke boerenwoningen en schuren op den ganschen weg afgebrand, en in den omtrek van Kinterdale alle huizen afgebroken vond. Dit oord maakt, namelijk, een gedeelte uit van de onmetelijke goederen der Gravin van sutherland, tegenwoordig Markiezin van stafford, en zij had hetzelve onlangs aan zekeren reid, voormaals een' van john sinclair's schaapherders, tot eene schapenweide afgestaan. Om hem nu daartoe genoegzame ruimte te verschaffen, werden 300 woningen in brand gestoken, en ten minste 3000 arme menschen van woning en verblijf beroofd, om voor even zoo vele schapen plaats te maken. De Heeren gordon en mackay, pachters in de nabuurschap, trokken zich het lot dezer ongelukkigen aan, met hen op hunne goederen op te nemen. (Hetzelfde gebeurde vóór eenige jaren in een oord, Kildonan geheeten. De Graaf van selkirk was toenmaals toevallig niet ver van daar, en bragt de verdrevenen gezamenlijk in zijne kolonie aan den rooden vloed.) Ik ontmoette een oud man met de zijnen, die mij verhaalde, dat zijne familie vier menschenlevens achtereen hier gelukkig en vreedzaam geleefd, hare belastingen stipt betaald, en thans den beambten der Markiezin het dubbel daarvan aangeboden had, indien zij hem slechts tot zijn' dood toe hier lieten wonen; maar vergeefs!





Israëls togt door de roode zee.


Daar stuiten de onbetembre baren 
Der zee de ontelbre legerscharen 
Van Isrels wreed verdrukt geslacht; 
En elk door angst in 't hart benepen, 
En elk door siddring aangegrepen, 
En elk beroofd van moed en kracht. 

{==143==} {>>pagina-aanduiding<<}

Wie kan hier nog op redding hopen? 
Hier is geen enkel uitzigt open. 
Zie! voorwaarts stroomt het roode meer, 
En regts en links de zandwoestijnen; 
En straks zal Pharo zelf verschijnen 
Aan 't hoofd van zijn ontzaglijk heer. 
 
De schrik is in elks oog te lezen, 
De wanhoop schier ten top gerezen, 
En ieder beeft voor 't nakend lot: 
Hier kan slechts de Almagt hulp gebieden, 
En nood en bang gevaar doen vlieden; 
En - Mozes knielt, en smeekt tot God. 
 
Daar naken reeds de legerscharen, 
De wagens der Egyptenaren; 
Hun heertogt schijnt een zegepraal; 
En Isrel hoort het met ontzetting, 
En Jacobs kroost ziet, met verpletting, 
Het schittren van 't Egyptisch staal. 
 
Dees dag nog moge in rust verdwijnen; 
Maar als de morgen zal verschijnen, 
Dan vangt de schrikbre slagting aan! 
En eer weêr de avondstond zal dalen, 
Zal Pharo glansrijk zegepralen, 
En Isrel bukken, of - vergaan! 
 
Dan, Mozes heeft voleind te bidden, 
En keert terug in Isrels midden, 
En spreekt: ‘Looft de Oppermajesteit! 
De heerkracht der Egyptenaren, 
Waarop uwe oogen thans nog staren, 
Ziet gij nooit weêr in eeuwigheid!’ 
 
Hij zegt het, klemt zijn' staf in handen; 
Hij zwijgt, en keert zich tot de stranden, 
En slaat op 't meer een rustig oog: 
Jehovah's gunst is hem gebleken, 
En moedig heft hij nu, ten teeken 
Dier gunst, zijn' wonderstaf omhoog. 

{==144==} {>>pagina-aanduiding<<}

De nacht verschijnt. Hoor 't noodweêr groeijen! 
Hoor, hoor den stormwind vreeslijk loeijen! 
Hoor, hoor dat schokken der natuur! 
De vuurkolom verdrijft het donker, 
En vaagt, door schittrend lichtgeflonker, 
Het duister weg in 't nachtlijk uur. 
 
Nog brult de stormwind, als de morgen, 
Nog aan de vale kim verborgen, 
Zich weêr vertoont aan 't starend oog; 
Het dagend licht schijnt door te breken, 
En zie! de vloeden zijn geweken, 
En zie! het roode meer is droog. 
 
‘Vreest niet; aanschouwt de kracht des Heeren! 
Heil allen, die Hem nedrig eeren! 
Den trotschaard treft het schrikbaarst wee.’ 
Dit woord heeft Mozes naauw gesproken, 
Of Isrels heer is opgebroken, 
En trekt door d'afgrond van de zee. 
 
De watren zijn, op Gods geboden, 
Voor d'adem van zijn' mond gevloden, 
En Isrel vindt een veilig spoor. 
Spoedt aan, spoedt voort, ontelbre scharen! 
Het roode meer weêrhoudt zijn baren; 
Op Gods geleide trekt ge er door. 
 
Maar naauw heeft Pharo dit vernomen, 
Of kan zijn woede niet betoomen, 
En gloeit van wraaklust, toorn en spijt; 
En doet zijn ruiterdrommen wenden, 
En schikt zijn wagens en zijn benden, 
En voert zijn leger aan ten strijd. 
 
‘Trekt op!’ dus brult hij; ‘volgt die snooden, 
Bedrieglijk uit mijn land gevloden; 
Trekt op, en zet die muiters na! 
Thans zal de slag ons niet mislukken; 
Neen: Isrel zal voor Pharo bukken, 
Of - dat dit slavenvolk verga!’ 

{==145==} {>>pagina-aanduiding<<}

De togt vangt aan. De Egyptenaren 
Betreden 't drooge bed der baren, 
En duizend wagens volgen 't heer; 
En duizend-, ja tienduizend-tallen, 
Gereed om Isrel aan te vallen, 
Omvat de schoot van 't roode meer. 
 
Maar zie! de wolkkolom schiet stralen 
En bliksems, die door 't luchtruim dwalen; 
Jehovah, Isrels God, genaakt; 
Hij zal geweld en heerschzucht straffen; 
Hij zal aan de onschuld regt verschaffen; 
Hij komt, die voor verdrukten waakt! 
 
Maar zie! maar zie! Jehovah's schrikken 
Ontzetten, in deze oogenblikken, 
Den held, die nimmer week noch vlood; 
Maar zie! Egypte's legerscharen 
Is bange schrik in 't hart gevaren, 
En voorgevoel van ramp en dood. 
 
Die schrik is, door de ontelbre drommen, 
In eens ten toppunt opgeklommen, 
En dringt door 't harnas van metaal; 
't Vooruitzigt wordt hoe langs hoe banger; 
Het heer weêrstaat dien schok niet langer, 
En kiest de vlugt voor zegepraal. 
 
‘Terug!’ zoo klinkt het: ‘laat ons vlieden! 
Terug! Vergeefs is 't, weer te bieden, 
Wanneer Jehovah's toorn ontbrandt. 
Zijn bliksem gloeit; zijn donders klatren. 
Terug, van uit het diep der watren, 
En bergen we ons op 't oeverzand!’ 
 
Men wil, men poogt het strand te nadren; 
Maar zie! de grond weêrhoudt de radren 
Der strijdkar, zinkende in haar spoor; 
Men dringt en perst zich op elkander; 
Men kneust en plettert de een den ander; 
Maar, ros noch ruiter kan er door. 

{==146==} {>>pagina-aanduiding<<}

Wat raad voor hoofdman en soldaten? 
Geen kracht, geen wijsheid kan hier baten, 
Waar niemand hulp noch uitkomst ziet; 
Nu alles is met schrik geslagen, 
En 't vierspan, voor den koningswagen, 
Aan Pharo zelfs geen redding biedt. 
 
Wee u, Egypte's oorlogsheren! 
De vloed wast aan - de watren keeren - 
Het meer verheft zich - wee u, wee! 
Daar stroomt de springvloed met zijn golven, 
En - 't leger is, op eens, bedolven, 
En volk en Koning smoort in zee. 
 
Maar Isrel is gered en veilig, 
En zingt, verlost, het driemaal heilig, 
Het driemaal heilig is de Heer! 
Maar Isrel looft, met stem en snaren, 
Jehovah, God der legerscharen, 
En geeft zijn grootheid roem en eer. 


w.h. warnsinck, bsz.


1819.






Beschouwing van den watersnood in Noord-Nederland, in louwmaand 1820. Door een' inwoner der provincie Friesland.


o Welgelukkig oord! waar wij, met gade en vrinden, 
Bij strengen winter, spijs en warme haardsteê vinden; 
Waar elk voor zorg en vlijt de zoetste vruchten smaakt, 
Als zijn weldadigheid zich andren nuttig maakt. 
Die deugd is Neêrlands roem; en de ouderlijke zeden 
Vereert de opregte Fries, gereed hen na te treden: 
Hij deelt in 's naasten wee, verzacht zijn treurig lot, 
En 't offer, dat hij biedt, tuigt dankbaarheid aan God. 
Ja, Friezen! voelt uw heil; terwijl een stem van smarte, 
Eene onheilvolle maar, een kreet van 't gillend harte 
Door 't siddrend Neêrland klinkt, en oprijst uit het oord, 
Welk Rijnstroom, Waal, en Lek, en Maasrivier omboordt. 

{==147==} {>>pagina-aanduiding<<}

Vloeit, zilte tranen! vloeit; wij zien dees vruchtbre streken, 
Waar naauw 't vernieuwde licht van wel vaart door kwam breken, 
In bare zee misvormd: zoo ver het oog zich wend', 
Vertoont zich één tooneel van kommer, van ellend'. 
Hier weidde 't vreedzaam rund; daar golfden korenaren: 
Nu ligt des landmans hoop verzonken in de baren. 
Verbeelding deinst terug. Wie schetst dat aklig uur, 
Omhuld met duisternis; dat worstlen der Natuur, 
En al de woede van de losgewrongen stroomen, 
Zich wrekende op de vorst, onmagtig hen te toomen? 
Hier kraakt en barst het ijs; daar schuift zich veld op veld, 
En bergen kruijen ginds, geperst door stroomgeweld. 
De vloed wast aan; hij dreigt uit zijne kil te treden: 
De wanhoop klept alarm in dorpen en in steden, 
Nu 't ijslijk schotsgevaart', dat kade en dijk beklimt, 
Met onweêrstaanbre magt den wederstand begrimt. 
Daar rukt de springvloed los; hij maalt het bovenste onder, 
En werpt zich bruisend neêr, en klatert, als een donder, 
Die ratelt in 't gebergt'. Het noodschot kondigt aan, 
Dat Waard bij Waard, en 't erf des Bataviers vergaan. 
Nu hoort men 't loeijend vee en kermend landvolk zuchten: 
Dees waden halverlijf, om naar een kerk te vlugten; 
Dien rukt, met huis en have, een maalstroom dwarlend neêr; 
Een ander dwaalt op 't wrak, langs 't grondelooze meer; 
Het bang, het jongst vaarwel klinkt, van den top der daken, 
Den veegen nabuur toe, wijl bind en stijlen kraken; 
En elders, waar men gade of dierbren ziet vergaan, 
Daar doet een naar gegil ons 't haar te berge staan. 
o Liefde! o menschlijkheid! hoe luttel baat uw pogen! 
Een' grijzen vader bergt het teederst mededoogen, 
Een kwijnend kind, ontrukt aan bangen watersnood; 
Dan, ach! van koû verstijfd, toeft hen nog wreeder dood. 
Door trouwen moed geschraagd, bestijgt gij met uw panden, 
o Moeder! 't rieten dak; maar hoort hen klappertanden, 
Om voedsel schreeuwen; ja, als uitgevast in 't end', 
Bezwijmt gij met uw kroost van honger en ellend'.... 
Maar zie! de nevel scheurt; de zon van hoop komt dagen; 
Ontferming durft met moed op 't zwalpend nat zich wagen; 
Zij snelt ter redding toe, en voert naar beter reê, 
Wat reikhalst om haar hulp uit deze jammerzee. 

{==148==} {>>pagina-aanduiding<<}

Gelijk aan gindsche strand, waar schaamte visschers wonen, 
Bij schipbreuk de ijver gloeit in gastvrij zich te toonen; 
Zoo bergen stad bij stad dees troostelooze schaar, 
Die brood en huisvest mist, na 't doorgestaan gevaar. 
Ook hooger Magt schiet toe: die traan in Vorstlijke oogen 
Voorspelt den onderzaat des Konings mededoogen; 
Zijn vaderhart gevoelt, hoe bang de nooddruft schreit, 
En, eer men voedsel vraagt, spijst zijn milddadigheid. 
Gansch Neêrland volgt dit spoor. En, Friezen! door Gods hoede, 
Het tijdvak eener eeuw beveiligd voor de woede 
Der zee, die stormend brult, en om uw kusten giert, 
U blijv' de Algoedheid bij, zoo lang u 't weldoen siert! 


J.B.


11 18-20. 2


Het gelukkig misverstand.


Anekdote uit het Leven van Jozef II.

Door zorgen en twijfelmoedigheid gekweld, zat maria aan het venster, en zag, met oogen vol tranen, op het gewoel der ginds en herwaarts zich bewegende volksmenigte neder.
Maria bewoonde een klein vertrekje op de bovenste verdieping van een onaanzienlijk burgerhuis te Weenen, in eene straat, niet verre van den Keizerlijken burg.
Haar droevig oog tuurde angstig rond; zij scheen onder de voorbijgangers éénen te zoeken; vergeefs, die ééne vertoonde zich niet; het begon te schemeren, en reeds wilde zij van het venster tot haren arbeid wederkeeren, toen eene lange, slanke gestalte, in een' donkerkleurigen jas, den ronden hoed diep in het aangezigt gedrukt, hare woning naderde.
Wie kon het anders zijn, dan de zoo lang en zoo vurig verwachte? Snel opende zij het venster, en, toen hij onder hetzelve voorbijging, riep zij, met eene zoete, smeekende stem: ‘Jozef! jozef!’
De aangeroepene luisterde, bleef staan, en zag naar het venster op, niet weinig verbaasd, dat hij zijnen naam hoorde. Het was jozef II, die dikwijls in den schemeravond, in zeer eenvoudig burgerlijk gewaad, om onbekend te zijn, te Weenen gewoon was rond te wandelen, en, op deze wijze, zoowel het openhartig gevoelen der inwoneren, als dat der zich aldaar bevindende vreemdelingen, over zijne nieuwe verordeningen, inzonderheid met betrekking tot de hervorming in kerkelijke zaken, uit te vorschen; hopende langs dien weg zekerder en beter achter de waarheid te komen, dan door degene, die hem omringden: want het was zijner scherpziendheid niet ontgaan, dat hij, in stede van waarheid, slechts vleijerijen hoorde, en dat zelfs de beteren zich zelve, door dubbelzinnige antwoorden, voor alle onaangenaamheden wilden beveiligen.

(Door plaatsgebrek, het vervolg en slot hierna.)



{==149==} {>>pagina-aanduiding<<}

Mengelwerk.

Het rijke feest der vreugde in elk jaargetijde.

Men zoude gelooven, dat elk mensch, die, met een bedaard gemoed en eenen denkenden geest, de wonderen der wijsheid en goedertierenheid Gods in de natuur kan aanschouwen, van eerbied, liefde en vertrouwen tot zijnen Schepper moest doordrongen zijn, en zich gesterkt gevoelen, om tevredener op deze aarde te wandelen, op welke voor den minder gelukkigen toch zoo menige bron van troost, rust en vreugde vloeit; zich moest gesterkt gevoelen, om ook den kwaden dag met moed, geloof en hoop te verduren, altijd meer overeenkomstig het voorregt te leven, hetwelk hem als mensch ten deel viel, en vooral met meer blijdschap de geboden opvolgen van eenen God, die als een liefderijk en zegenend vader regeert, en die voor zijne schepselen in elk jaargetijde een rijk feest der vreugde bereidt.
Reeds de afwisseling der jaargetijden op zich zelve, hoe weldadig is zij! Eene eeuwige lente zoude de mensch even weinig als een onafgebroken geluk verduren. Vuriger geniet hij het geluk, hetwelk hij een' tijd lang moest ontberen, en na elken winter gevoelt hij dubbel, welk een rijk feest der vreugde in elke lente op hem wacht. Wanneer nu weder het blaauw des hemels en het groen der aarde zoowel oog als hart verkwikt; wanneer nu weder een zachtere zonnestraal het voorheen verkleumde aardrijk verwarmt, en planten, bloemen, vruchten en gewassen van alle soort doet ontkiemen; wanneer de boom, die voorheen zoo onbevallig en treurig stond, alsof de hand des doods hem lof en leven hadde afgestroopt, nu, met een nieuw leven bezield, met nieuwe bekoorlijkheden versierd, de bloei-
{==150==} {>>pagina-aanduiding<<}
jende takken uitbreidt; wanneer rivieren weder stroomen, beken weder vloeijen, bloesems weder geur verspreiden, en millioenen verschillende schepselen gedeeltelijk tot een nieuw leven weder ontwaken, gedeeltelijk uit verre landen op de verjongde velden terugkeeren, en in verschillende klanken hun aanwezen en hunne blijdschap verkondigen, - welk menschelijk oog zoude dan niet met welgevallen de schoonheid der natuur aanschouwen? welk menschelijk oor zoude zich dan sluiten voor deze oproeping tot vreugde? welk menschelijk hart zoude dan niet warmer kloppen?
Zelfs diegene, wier aanleg minder ontwikkeld is, kunnen dan toch den weldadigen invloed der alles bezielende en alles verheugende lente niet weêrstaan. Ook de zieke vergeet voor eenige uren zijn lijden; de ongelukkige het verdriet, hetwelk zijn hart verscheurt.
Voornamelijk voor den mensch is dit heugelijk feest bereid. Hoe beperkt is het gevoel der andere bewoners dezer aarde! Hoe veel, daarentegen, kan de mensch omvatten; hoe vele vreugde kan hij genieten! Voor hem is de bloem welriekend; voor hem bloeit de boom, ruischen de beken, zingen de vogels. Hij alleen heeft gevoel voor hoogere schoonheid, welluidendheid, orde en overeenstemming in de verscheidenheid. Hij alleen kan het donkere gevoel, hetwelk door de zinnen toestroomt, tot heidere gedachten veredelen; hij alleen kan van het zigtbare tot het onzigtbare zich verheffen, in het leven en werken der natuur de stem eener andere wereld ontwaren, en, van den adem des Alaoeden aangeblazen en doordrongen, met eenen denkenden geest en een gevoelig hart, uitroepen. Hoe overheerlijk is Gods aarde! Welk een geluk, op dezelve mensch te zijn! Ik wil, totdat ik engel worde, mij op deze schoone aarde verheugen!
Met afwisseling, maar met weldadige, zegenrijke afwisseling, duurt dit feest der vreugde ook in den zomer voort. Dan verschroeit de gloed der zon wel menige bloem; maar zij brengt ook menige bloem en

{==151==} {>>pagina-aanduiding<<}
vreugde te voorschijn. Dan gevoelt de mensch, bij het werk van zijn beroep, wel de drukkende hitte van menig uur; maar des te verfrisschender en verkwikkender wordt voor hem dan ook de schaduw en de koelte.
Er zijn menschen, welke niet zonder vrees het naderende onweder te gemoet zien; maar er zijn ook menschen, - en derzelver getal zal met de vorderingen in natuur- en godsdienstkennis steeds vermeerderen - welke in staat zijn, die bange vrees te verjagen, en, bij de luidruchtigste stormen der natuur, hunne zedelijke waarde en hunne verhevenheid boven het aardsche en vergankelijke duidelijk te gevoelen, en zelfs dan, wanneer zwarte wolken den hemel bedekken, verblindende bliksems nederschieten, en de rommelende donder, door het gebergte teruggekaatst, de aarde doet dreunen, nog met bedaardheid den Schepper en Onderhouder des heelals kunnen danken, die ook in het onweder zegent, gezondheid en vruchtbaarheid uitstort, opdat de kwijnende plant zich weder verheffe, en alles, wat leeft, zich verfrischt en versterkt gevoele.
De zomer is het, welke ons het volle genot vergunt der eerste en laatste uren van den dag, wanneer aan den morgenhemel de zon luisterrijk oprijst, en licht en warmte, leven en vreugde over de aarde verspreidt; of wanneer zij, na haren volbragten loop om dat gedeelte der aarde, hetwelk wij bewonen, aan den avondhemel nederdaalt, om in een ander deel der aarde weder als morgenzon te worden begroet. In den zomer voltooit de natuur, onder de leiding en het bestuur des Alwijzen en Algoeden, haar werk, tot voeding en verheuging van tallooze schepselen; dan rijpt de bloesem tot vracht, het zaad tot koorn, tot vreugde van hem, die vol hoop zijn zaad uitstrooide, en zijne hoop nu vervuld, zijne vlijt nu beloond ziet. Dan wordt zij gedekt, die onmetelijke tafel, ter verzorging van alle levenden, van het oosten tot het westen. Welk eenen

{==152==} {>>pagina-aanduiding<<}
overvloed, welk eene menigvuldigheid van rijpe vruchten wordt dan vooral den mensch aangeboden, ten onwraakbaren bewijze, dat voor hem niet alleen een feest tot verzadiging, maar ook tot vreugde bereid is; opdat hij niet alleen zijn leven onderhouden, maar ook over zijn aanzijn zich verheugen, en den milden Voeder en vriendelijken Gever met de hartelijkste en vrolijkste bewoordingen danken zoude!
De oogst begint in den zomer, en wordt met het begin van het najaar voltooid; en dus duurt, in dit opzigt, het feest der vreugde steeds voort. Wel is waar, nu reeds komt menige onaangename dag, echter zóó, dat ons ook de herfst nog dikwerf eene vrolijke toegift tot het schoone jaargetijde schenkt, welke dan zoo veel te meer genoten wordt, omdat zij eene onverwachte toegift is. Want zoodanig is de mensch: in den overvloed van goederen, en bij de hoop, om altijd meer te erlangen, stelt hij dikwijls het wijze genot van den eenen dag tot den anderen uit. In het toekomende wil hij doen, wat hij thans doen kon, en dus laat hij het tegenwoordige ongenoten voorbijvliegen. Hij vergeet, dat het toekomstige oogenblik, naauwelijks als toekomst gedacht, tot tegenwoordigen, en even zoo spoedig tot verledenen tijd wordt. De lente gelijkt naar het feest eens rijken, welke alle dagen heerlijk, maar juist daarom zelden in vreugde leeft. De schoone najaarsdag is als het feest eens armen, hetwelk zeldzaam komt, maar dan ook meer genoten wordt. Daarom wint het de schoone najaarsdag, niet alleen door de afwisseling met voorafgegane onaangename dagen, maar ook door de vrees, dat hij misschien de laatste, of althans weldra de laatste zijn zal, waarop het licht en de warmte der zon den mensch tegelijk genoegen verschaft. En aldus worden wij, niet in eens, maar door eene langzame voorbereiding, uit de meer vrije natuur in de naauwere ruimte des huisselijken levens teruggebragt. Het gevoel, waarmede wij eenen bloeijenden boom aanschouwen, is voorzeker zeer verschillend van

{==153==} {>>pagina-aanduiding<<}
datgene, waarmede wij over de vallende bladeren wandelen.
Eene zekere weemoedigheid overvalt ons, wanneer wij de bladeren, alsof zij den dood te gemoet wilden gaan, met verschillende kleuren zien nedervallen; maar eene weemoedigheid, welke voor den mensch, die eene schoonere lente in eene betere wereld verwacht, geen smartelijk gevoel, maar eene ernstige vreugde is. Het schijnt, alsof wij thans minder met de zintuigen, dan met den geest moesten genieten, door eene afwisseling, welke wij zelve misschien niet zouden kiezen, maar welker keuze zeer heilzaam voor ons is.
Vergelijkt men de lente met de jeugd des levens, dan verschijnt de herfst onder het beeld des rijpen mannelijken leeftijds, welken niet zoo zeer eene spelende scherts, als wel eene stille peinzende vrolijkheid betaamt. Ja, de herfst vertoont het zieltreffende beeld van eenen mensch, die, in rijpere jaren, zonder berouw, op de vervlogene lentevermaken kan terugzien, en tot zich zelven durft zeggen, dat hij in den zomer gearbeid heeft, en thans nog, naar mate van zijne kracht, zich voor de wereld zoekt nuttig te maken. o! Dat elk, in den herfst zijns levens, in dit beeld zich zelven mogte herkennen; dan zoude hij geruster zijnen winter zien naderen.
Ook de winter is niet zonder vreugde. Hij geeft ons menigen dag, op welken wij, met eenen helderen blik, den zonnestraal op de oppervlakte der sneeuw, op het ijs der wateren en op de toppen der boomen zien schitteren; of ook, met eene kalmte, welke uit de bewustheid der veiligheid voor gevaren ontstaat, onder een vreedzaam dak, door Gods goedheid, voor behoefte, koude en storm bewaard, in eene warme kamer, het stormachtige ruwe weder gemakkelijk kunnen verduren, vooral wanneer wij van onze naaste betrekkingen omringd, of van menschen zijn omgeven, met welke wij, in een gemeenzaam gesprek, gedachten en gevoelens

{==154==} {>>pagina-aanduiding<<}
wisselen. Want juist deze naauwere vereeniging in den huisselijken en vriendschappelijken kring verdient, als een aanzienlijk gedeelte van het vreugdefeest, hetwelk God ons door de afwisseling der jaargetijden bereidt, met dank erkend te worden. De mensch, die te voren, even als de natuur, zich vrij uitbreidde, moet nu de banden, welke de menschen tot hunne wederkeerige veredeling en tot hun wederkeerig welzijn verbinden, zegenen, en door de verkeering met anderen zachter en menschelijker worden. Opdat echter, door de uiterlijke beperking, zijn geest allengskens niet te bekrompen worde, geeft God hem van tijd tot tijd een schouwspel, hetwelk de vrije vlugt van dien geest bevordert; een majestueus schouwspel, hetwelk in de lange winternachten eerst regt kan genoten worden - het gezigt des gestarnden hemels.
In eenen helderen winternacht, eerst voor zijne voeten de sneeuwvlakte als een groot wit kleed uitgespreid te zien, en dan de oogen te verheffen tot den onbewolkten hemel, tot ontelbare werelden, welke voorzeker eene hoogere bestemming hebben, dan om flaauwe lichtstralen op onze aarde te werpen, in welke voorzeker ook redelijke wezens de heilige wet van den eeuwigen geest eerbiedigen, - waarlijk, dit is een zeer plegtig feest voor ieder, die aan God en deugd, en dus ook aan onsterfelijkheid, gelooft. De Christen zal zich levendig het gezegde van jezus herinneren: ‘In mijns Vaders huis zijn vele woningen;’ en met eene onuitsprekelijke gerustheid zal hij dan van het doodsche sneeuwkleed naar dien schitterenden starrenkrans opzien, verheven boven alles, wat door tijd en ruimte beperkt wordt, en, ook bij de vorst des winters, zijn hart door zuivere, hoogere vreugde verwarmd gevoelen.
Rijk, rijk is het feest der vreugde, hetwelk God in elken tijd des jaars voor ons bereidt. Genieten wij hetzelve dan met dank jegens den Gever van alle goede gaven!
Onze vatbaarheid, echter, voor de schoonheid der

{==155==} {>>pagina-aanduiding<<}
natuur hangt af van onze vatbaarheid voor het zedelijk schoone en goede. Hoe waar, hoe ontegenzeggelijk waar is, hetgene de dichter zegt: ‘Der aarde ontbreekt het niet aan pracht, maar wel aan engelen, om een hemel te zijn. Maar voor de deugd alleen schittert zij, voor de onschuld slechts is zij schoon. Te vergeefs versiert zich de natuur met hemelen, voor oogen, die niet zien.’
Ach! van hoe vele menschen moet men nog zeggen: zij hebben oogen, en zien niet; zij hebben ooren, en hooren niet; want het ontbreekt hun aan een hart, dat het schoone en goede weet op te vangen. Hoe kan de plegtige stilte der natuur ons behagen, zoo lang de stormen van woeste begeerten en driften nog in ons binnenste razen? Hoe kunnen wij, met welgevallen, de schoone orde buiten ons opmerken, zoo lang wij nog, in tegenspraak met ons zelve, begeeren en doen, hetgene wij, volgens onze rede, moesten afkeuren? Hoe kunnen wij met vreugde de natuur als het werk van een' goedertieren' God beschouwen, zoo lang wij nog opzettelijk tegen den wil van dien God handelen? o! Laat ons het erkende goede met opregtheid willen en doen; dan zal de natuur ons met moederliefde omhelzen en weldoen. Maar beperken wij ook, met eene wijze tevredenheid, onze wenschen, en eischen wij niet onmatig veel op eene wereld, waar wij meer ontvingen, dan wij mogten verlangen.
Verduren wij de onaangename dagen met moed en standvastigheid op eene aarde, waar op elken winter eene lente volgt, en waar ook zelfs de winter niet zonder vreugde is!
Mogten wij zóó leven, dat wij eens met blijden dank het feest, hetwelk God hier beneden voor ons bereid heeft, kunnen verlaten, in de overtuiging: dáár, daar boven zal God ons ook zegenen!



{==156==} {>>pagina-aanduiding<<}

Vrijwillige hongerdood, door den verhongerden zelven beschreven.

(Medegedeeld door Prof. c.w. hufeland zelven, in het Journal der practischen Heilkunde, III Stück, März 1819.)

Een koopman, oud 32 jaren, die door tegenspoed zijn zeer aanzienlijk vermogen geheel verloren had, en, volgens zijne meening, door zijne bloedverwanten niet genoegzaam werd ondersteund, besloot zich dood te hongeren. Hij begaf zich te dien einde, op den 15 September des jaars 1818, naar een afgelegen en door menschen weinig bezocht bosch, groef zich daar een graf, en bleef tot den 3 October (en alzoo 18 dagen) in hetzelve zonder voedsel, wanneer hem de waard van eene naburige herberg, nog levend, hoezeer uiterst verzwakt, sprakeloos en wezenloos, ontdekte. Met moeite diende deze hem eene kom vleeschnat met eidojers toe; waarop hij dadelijk den geest gaf.
Men vond bij hem een met potlood geschreven dagboek, hetwelk wij vermeenen, als gewis eenig in zijne soort, en zoowel uit een physisch als psychisch oogpunt hoogst merkwaardig, onzen Lezeren bij dezen woordelijk te moeten mededeelen. Men heeft immers, tot nog toe, de trapswijze veranderingen en versterving, die, bij deze afgrijsselijke wijze van sterven, in het ligchaam en in de ziel voorafgaan, wel nooit door den ongelukkigen zelven beschreven gevonden!

Getrouw Afschrift.

Den edelen menschenvriend, die mij hier eens na mijnen dood vinden zal, bid ik, mij hier of daar te willen onder de aarde helpen, en daarvoor mijne kleederen, geldbeurs, mes en brieventasch voor zich te behouden. Voor het overige merk ik aan, dat ik geen zelfmoordenaar, maar doodgehongerd ben; daar ik

{==157==} {>>pagina-aanduiding<<}
door slechte menschen geheel mijn zeer aanzienlijk vermogen verloren heb, en mijnen vrienden niet tot last zijn wil.
Mijn lijk behoeft niet geschouwd te worden, daar ik, zoo als gezegd is, doodgehongerd ben.
Anonymus.

Na bovenstaande verklaring, welke ik nog te S. schreef, wilde ik hier onbekend sterven, en de bij mij berustende papieren vooraf vernielen; ten einde echter eene onnoodige bekendmaking wegens mijn lijk in de nieuwspapieren te voorkomen, heb ik hiervan afgezien, en merk nu nog aan, dat ik, door de hardheid mijner familie genoodzaakt zijnde mij te verhongeren, deze derhalve oorzaak is van mijnen dood.
Ik was, zoo als men uit het bij mij berustende paspoort zien zal, den 12 Februarij 1812, aldaar als koopman gevestigd; verloor echter, door ongelukken, diefstallen enz., het grootste gedeelte van mijn vermogen; kon derhalve aan mijne koopmansverpligtingen niet stipt voldoen; bekwam wisselarrest, en men verkocht mijne roerende en onroerende goederen.
[Hier volgen een aantal bijzonderheden, die wij, als familieaangelegenheden, en als niets wezenlijks ter zake doende, weglaten. Het resultaat is, dat hij in de grootste ellende gedompeld was.]
Wat zoude ik nu wel anders in de wereld zonder geld uitrigten, dan mij doodhongeren? Mijn gansche vermogen, dat ik in mijne beurs had, bestond in 9 gr. 6 p. 1/24; met dit geld ging ik naar F., waar ik ten 4 ure aankwam; ik bragt de beide brieven naar den post; betaalde voor dien aan mijne tante, die geene ongefrankeerde brieven aanneemt, 3 gr. 1/24; verteerde nog 3 gr. 1/24, en verliet F., 20 minuten over 5 ure, met 3 gr. 6 p. 1/24, in welker bezit ik nog ben. De Voorzienigheid leidde mij op den grooten weg door L., en nu vernachtte ik onder den blooten hemel tusschen L. en F., daar ik met mijne 2 gr. cour. in geene herberg meer konde intrek nemen.
In dat bosch konde ik het echter van regen en koude

{==158==} {>>pagina-aanduiding<<}
niet langer uithouden dan tot 2 ure 's morgens, wanneer ik mij weder voortmaakte, door F. ging, en, door de Voorzienigheid geleid, dit bivouak in bezit nam, en in hetzelve den bitteren dood zal afwachten, indien de Voorzienigheid vóór dien tijd geene hulp zende; want bedelen kan en mag ik niet.
Gisteren, den 15 dezer, heb ik mij dit eng verblijf gemaakt, en heden, den 16 vroeg, dit geschreven. [Hier volgen weder familiezaken.] Ik moet hier nu, helaas! verhongeren, daar men thans op mijnen ouderdom (32 jaren) doorgaans niet meer als soldaat wordt aangenomen, hoezeer ik mij bij alle Chefs heb aangemeld, en naar mijne overige bloedverwanten en goede vrienden kan ik ook niet gaan, daar het immers een schrikkelijk denkbeeld is, van de genade van andere menschen te leven, bijzonder voor iemand, die zelf eens zijn eigen meester en in goeden doen was.
Ten besluite verzoek ik nog den edelen menschenvriend, die mij hier na mijnen dood (die binnen weinige dagen volgen zal, daar ik het van honger, dorst, nattigheid en koude wel niet langer zal uithouden, en daarbij aan slapen in het geheel niet te denken is) vinden zal, deze aanteekening, benevens de verklaring van mijnen dood, aan mijnen broeder, den Heer N. te N., verzegeld per post te zenden, die u ook al uwe verschotten te dezen volgaarne zal teruggeven.
B. Forst, den 16 Sept. 1818.
De Koopman N. uit N.

P.S. Ik moet nog aanmerken, dat ik reeds sedert 6 à 7 weken ziek geweest ben. Ik viel, namelijk, toen met 2 schepels gerst, die ik naar den zolder dragen zoude, bij het klimmen uit de schuur naar beneden, waarbij mij iets in het onderlijf, omstreeks den navel, moet geborsten zijn, daar ik sinds dien tijd altijd pijnen heb gehad. [Hier volgen weder familiezaken.]
N.

{==159==} {>>pagina-aanduiding<<}

Ik leef nog; maar hoe ben ik den nacht doorgekomen, en hoe koud was het! o God! wanneer zullen mijne rampen eindigen? - Geen mensch heeft zich in deze drie dagen hier laten zien; slechts eenige vogelen.
B. Forst, den 17 Sept. 1818.

Den ganschen vorigen nacht heb ik wegens groote koude op en neder moeten wandelen, hoezeer mij het gaan zeer zuur valt, daar mij de krachten reeds beginnen te ontbreken. Ook heb ik, uit overgrooten dorst, het water van de hier rondom staande paddestoelen afgezogen, hetwelk echter ellendig smaakt. Men zal mij ligt vragen, waarom ik mij niet, voor mijne 2 gr., die ik overhield, eene flesch bier of iets dergelijks gekocht heb; waartegen ik moet aanvoeren, dat ik dan wel een paar dagen langer geleefd, maar mij ook des te langer gekweld zou hebben. Nu durf ik toch hopen, dat mijn lijden binnen eenige dagen zal geëindigd zijn.
B. Forst, den 18 Sept. 1818.
I.F.N.

Alles is, helaas! nog hetzelfde; als ik nu slechts een vuurslag had, om des nachts een weinig vuur te ontsteken, daar hier klein, droog hout genoeg ligt; ook geene handschoenen, en daarenboven zoo ligt gekleed. Men kan dus begrijpen, hoe ik de lange nachten doorbreng! - God! waarom moet ik, onder millioenen menschen, waarschijnlijk de éénige zijn, die een' zoo ijsselijken dood sterven moet, en dat zoo vroeg; ik had nog 50 jaren kunnen leven!
B. Forst, den 19 Sept. 1818.
I.F.N.

Tot heden wil noch de verschrikkelijke dood noch hulp van den Heere komen; ook laat zich geen mensch hier zien, ofschoon het heden reeds de 7de dag is; intusschen rommelt het mij ontzettend in de maag, en het gaan wordt mij onuit sprekelijk zwaar; maar ook de

{==160==} {>>pagina-aanduiding<<}
honger en bijzonder de dorst worden gedurig onlijdelijker, en het heeft nu reeds in geene 3 dagen geregend, zoodat ik zelfs geene paddestoelen kan afzuigen.
Binnen 2 dargen ten minste hoop ik toch verlost te zijn!
In gevalle van aanteekening op het B ... sche kerkboek, merk ik aan, dat ik den 6 Maart 1786 te N. bij N. geboren ben, en gestorven zal zijn den eersten dag, op welks datum hier niets meer zal zijn genoteerd.
Mijn vader heet Mijnheer C.N., en was predikant aldaar; mijne moeder was N.N. geb. N., oudste dochter van den Heer N. te N. bij N. Gehuwd ben ik niet geweest; ook heb ik geene kinderen verwekt.
B. Forst, den 20 Sept. 1818.
I.F.N.

Om den ontzettenden dorst, die mij nu reeds 7 maal 24, dus 168, uren gefolterd heeft, ten minste eenigermate te lesschen, begaf ik mij heden naar de, ½ mijl van mijne verblijfplaats gelegene, Geitenkroeg, dronk daar eene flesch bier, en voor mijnen laatsten penning een' borrel; ik heb ten minste 3 uren noodig gehad, om daar te komen. Daar de waard mij intusschen van de F ... sche zijde heeft zien komen, ging ik nu naar de B ... sche zijde, en legerde mij hier van nieuws digt bij de Geitenkroeg.
De flesch bier heeft mij intusschen weinig geholpen, daar ik nog steeds onbeschrijfelijk dorstig ben; maar ik heb nu water in mijne nabijheid, namelijk eene bron bij de herberg, welke men anders nergens op de heide vindt, en waarvan ik des avonds laat, als de bittere dood niet spoedig komt, gebruik zal maken. - Mijn God, wat zag ik er, in den spiegel van den waard, reeds vermagerd uit!
B. Forst, bij de Geitenkroeg, den 21 Sept. 1818.
I.F.N.

Gisteren, den 22sten, konde ik naauwelijks mij zelven bewegen, laat staan het potlood in de hand nemen; de

{==161==} {>>pagina-aanduiding<<}
verschrikkelijkste dorst, dien men zich verbeelden kan, dreef mij reeds vroeg naar de bron; maar de ledige maag kon het ijskoude water niet verdragen, en ik braakte hetzelve niet slechts weder uit, maar kreeg ook zulke heftige stuiptrekkingen, dat het naauwelijks was uit te houden; en zoo ging het tot 's avonds laat; toen drong mij de dorst wederom tot drinken, zoo als heden morgen om 4 ure, en het schijnt, dat mijne maag er nu aan gewoon geraakt; het kan inmiddels niet lang meer duren, daar het heden reeds de 10de dag is, dat ik geene spijze, en na 7 dagen slechts wat bier en water genoten heb, en geen oogenblik heb kunnen slapen. Ik hoop, dat het heden de laatste dag van mijn treurig leven is (juist mijns broeders geboortedag), en in deze hope bid ik: Vader! in uwe handen beveel ik mijnen geest!
B. Forst, aan deze zijde van de Geitenkroeg, den 23 Sept. 1818.
N.

Mijn God! weder 3 dagen verloopen, en nog geene hoop ten leven of ten dood; mijne voeten schijnen reeds afgestorven te zijn, en ik heb dus sinds den avond van den 23sten niet meer naar de bron kunnen gaan, waardoor de dorst en vermoeidheid natuurlijk zoo zijn toegenomen, dat ik eerst heden deze twee woorden heb kunnen noteren. Nu zal, hoezeer het hart steeds gezond blijft, het met mij wel niet lang meer duren.
B. Forst, bij de Geitenkroeg, den 26 Sept. 1818.
I.F.N.

Nogmaals 8 dagen; en daarbij ben ik des nachts zoo doornat geworden, dat mijne kleederen heden nog niet droog zijn; hoe dit mij aantast, gelooft geen mensch, en daardoor zal toch spoedig mijn laatste uurtje komen. Ik heb wel, door den zwaren regen, eenig water in mijne keel gekregen, maar de dorst is, althans met water, niet te lesschen; en zelfs dit kan ik sedert 6

{==162==} {>>pagina-aanduiding<<}
dagen niet meer krijgen, daar ik niet meer van mijne plaats kan komen.
Gisteren naderde mij, sedert den eeuwigen tijd, dien ik, helaas! hier moet doorbrengen, de eerste mensch op 8 à 10 schreden, en wel een schaapherder? die mijn leger voorbijtrok; ik knikte hem stilzwijgend toe, hetgene hij op dezelfde wijze beantwoordde. Welligt vindt deze mij na mijnen dood.
Ik beken nu nog ten besluite, voor den alwetenden God, dat ik, niettegenstaande de rampen, die mij van mijne jeugd aan getroffen hebben, zeer ongaarne sterve, en dat de nood mij hiertoe met geweld gedwongen heeft. - - Intusschen bid ik: Vader! vergeef het hun; want zij wisten niet, wat zij deden.
Meer kan ik van vermoeidheid en kramptrekkingen niet schrijven; ook zal dit wel het laatst in mijn leven zijn.
B. Forst, aan deze zijde van de Geitenkroeg, den 29 Sept. 1818.
I.F.N.






Onthaal en verrigtingen van het Britsch gezantschap naar den koning van Ashantee, op de Goudkust, in den jare 1817.


Door T.E. Bowdich.

(Zie hierboven bl. 121 env.)
Thans naderde het Gezantschap tot den Koning, die aan ieder van hetzelve de hand gaf. Zijn uiterlijk voorkomen en manieren teekenden angeborene waarde. Zijne gebaren schenen goedwillig. Geene verwondering over iets vreemds bragt hem uit zijne houding. Hij scheen omtrent 38 jaren oud. Hij droeg een' hoofdband van paarlen, een' gouden band om den hals en om de armen; over zijnen regterschouder hingen drie amuleten, in het goud gezet, aan een' roodzijden

{==163==} {>>pagina-aanduiding<<}
draad; aan elken vinger droeg hij eenen ring; zijn gewaad was van donkergroene zijde; voor het voorhoofd was hem een spits toeloopende diadeem, op elken schouder eene soort van epaulette, en op de borst eene volle roos met witte verf geschilderd. Zijne kousenbanden waren van parelsnoeren, en om de enkels had hij snoeren met gouden sieraden, verbeeldende trommels, zwaarden, geweren, vogels enz. De schoeisels van fijn wit leder waren met kleine gouden en zilveren amuletkastjes gestikt. Zijn zetel was laag, maar rijk met goud versierd. Aan de voorste vingers en duimen had hij eene soort van klaphoutje, waarmede hij, al kleppende, stilzwijgen gebood. De lijfwachten, achter zijnen zetel staande, hadden gouden gordels, met kleine gouden sieraden, in de gedaante van menschelijke onderkaken, bedekt. Olifanten-staarten, schitterende van goud, en groote vederbossen waaiden hem van rondom verkoeling toe. Boven den koninklijken zetel verhief zich een prachtig verhemelte, versierd met gouden afbeeldsels van muzijk-instrumenten. De personen van zijn gevolg droegen groote sterren, halve manen en andere figuren van geslagen goud op de borst.
Na deze aanschouwing, werd het Gezantschap genoodigd, zich met het gevolg onder eenen boom op een' kleinen afstand neder te zetten, ten einde den groet der verzamelde menigte te ontvangen. Nu begon een nieuw tooneel. De bonte baldachins, die van verre op en neder schenen te wemelen, met wapperende vaandels en vlaggen, volgden elkander, onder het geluid van krijgsmuzijk en zacht fluitspel, en daarin de voornaamste Krijgsbevelhebbers op hunne roode hangmatten. Tot op 30 schreden genaderd, steeg ieder af, voorafgegaan door zijnen eersten Officier, van een korps met omgekeerde wapenen, muzijkkoor en stafdragers. Achter denzelven ging een geliefde slaaf, die zijnen meester om de heupen vasthield; terwijl sommige andere Hoofdmannen de verrigte heldendaden uitbazuinden en achter hen door stentor-stemmen deden herhalen,

{==164==} {>>pagina-aanduiding<<}
Oude Officieren van minderen rang werden door eenen sterken slaaf op de schouders gedragen. Ook dit had plaats omtrent jonge Officieren, somtijds 5 of 6 jaren oud, die zeer sierlijk gedost waren. Onder dezen wees men zekeren cheboo, dien de Koning, ofschoon deszelfs grootvader zijn onverzoenlijke vijand geweest was, tot den vorigen hoogen stand verheven had. Eene bende van Fetisch-mannen of Priesters draaide zich in het voorbijgaan zeer snel in de rondte. Sommige der voorbijgaanden dansten met kluchtige of ook krijgshaftige gebaren, andere wierpen, ten groet, hunne voetschoeisels af, eenige knielden voorden Gezant, werpende zich stof over het hoofd, en andere wederom gaven het teeken van zegengroet. Deze statige omgang duurde tot 8 ure in den avond, toen de Koning zelf naderde, onder brandende fakkelen, die van tijd tot tijd in gouden vaten gedoopt werden, en de zegeteekenen van bekkeneelen en beenderen, door de soldaten gedragen, nog vreesselijker maakten. Tot het gevolg des Konings behoorden zijne tantes, zusters en andere koninklijke bloedverwanten, met vele rijen van gouden halsketenen versierd. Het gansche getal van hen, die dezen togt uitmaakten, werd op 30,000 personen begroot. Zoodra de Koning het Gezantschap naderde, sprak hij hen vriendelijk aan, vragende naar hunne namen, en wenschte hun goeden nacht. Daarna werden zij in ruime, ofschoon vervallene, gebouwen geplaatst, die, tot beveiliging voor wind en regen, vrij wat verbetering behoefden.
Den volgenden morgen was de opene markt, ten aanhooren des volks, tot gehoorgeving bestemd. De Koning, prachtig uitgedost, ontving den Gezant minzaam. Deze verklaarde door zijnen tolk, dat het oogmerk der bezending alleen vriendschap en handel was; waartoe hij dan, in naam van zijnen Meester, een residentschap in de hoofdstad en eenen onmiddellijken gemeenschapsweg naar de Kaap-kust verzocht. De vraag: of hij gelast ware, om de zaken wegens het Commenda-fort in orde te brengen? met neen beant-
{==165==} {>>pagina-aanduiding<<}
woord, en door den Koning daarop verklaard zijnde, dat de forten, met al derzelver voordeelen voor het volk der Fantees, hem toebehoorden, werd de volgende dag door hem tot antwoord bepaald.
Terstond daarna verscheen de tolk des Konings, met het verzoek, dat de medegebragte geschenken naar zijn paleis zouden gebragt worden. Dit geschiedde onmiddellijk. De Koning, echter, wilde geen derzelve zien, voordat hij wist, of de Koning van Engeland, dan wel de Gouverneur van Acra, de zender ware? Men behielp zich met het antwoord: dat zij gezonden werden door de Afrikaansche Compagnie, aan welke de Britsche forten, onder koninklijke heerschappij, toebehoorden. Dit antwoord scheen te behagen. De geschenken werden nu ontpakt. Men betuigde zijne smart, dat er vele glaswaren op reis gebroken waren, en verzekerde, het gebrokene door nieuwe zaken te zullen vergoeden. De Koning, wien alles zeer geviel, betuigde daarvoor zijnen dank, als het bewijs van vriendschap, zoo als men die niet gewacht had, dewijl vooraf het begrip geheerscht had, dat het Gezantschap alleenlijk zoude komen om het land te bespieden. Ook betuigde de Koning, nog kort geleden, eenen Mulat, door den Generaal daendels afgevaardigd, te hebben teruggezonden, met het antwoord: ‘Dat hij de Hollanders had willen goed doen; maar, nu hij de aangezigten van hunne blanken had aanschouwd, had hij besloten, aan de Engelschen de voorkeur te geven.’
Den volgenden morgen kreeg het Gezantschap het statig bezoek van 's Konings zusters, waarvan eene over de grootste grensstad des Rijks regeerde. Zij werden even plegtig aangeboden als onthaald; en thans geschiedde het verzoek uit 's Konings naam, dat de Gezanten zich op zijnen wandelweg zouden laten vinden, ten einde hij hun goeden morgen konde wenschen. Ook hieraan werd voldaan. De Koning verscheen ras met een gevolg van 2000 man, bood hun de hand, en herhaalde zijnen dank. Hierop moest de tolk quashie,

{==166==} {>>pagina-aanduiding<<}
uit Acra medegevoerd, aan hem het nut verklaren van een en ander geschonkene, waaronder bijzonderlijk een' sextant en later een' teleskoop en eene Camera obscura.
Op eenmaal, echter, veranderde dit tooneel. De Koning toonde den Heere james, als spreker, een paar geschrevene besluiten van den Gouverneur-generaal, waarbij bepaald werd, dat de Compagnie aan den Koning van Ashantee, maandelijks, 4 ackies (¼ once goud), als onderpand van onderwerping en krijgslast, zoude uitkeeren, terwijl de Hollanders en Deenen, maandelijks, 4 oncen betaalden. ‘Gij, blanke mannen! (sprak hij) gij bedriegt mij, en wilt Ashantee bespotten. Gij komt om het land te bespieden; gij wilt oorlog; oorlog wilt gij.’ Met dit zeggen beet hij woedend in zijnen baard, vloog van zijnen zetel op, en riep: ‘Schanti fu! schanti fu! Had mij (dus vervolgde hij, met zijnen opgeheven' vinger dreigende) een zwart man deze boodschap gebragt, ik zou hem voor mijne oogen terstond den kop hebben doen afslaan.’ De Heer james zweeg, en de tweede afgevaardigde, Heer bowdich, nam het woord, met de verklaring, dat men elkander verkeerd begrepen had, aan het verlangen van den Koning voldoen, aan den Gouverneur-generaal schrijven, en tot op zijn antwoord zoude blijven vertoeven. Nu bedaarde de woede. Men zond brieven aan den genoemden Gouverneur, en het antwoord was overeenstemmende met des Heeren bowdich's verzekeringen, die ook nu tot het hoofd des Gezantschaps, in plaats van den teruggeroepenen Heer james, werd aangesteld.
Nog vóór dit antwoord kwam, vorderde de Koning eenen plegtigen eed, dat zij geene verraderlijke ontwerpen smeedden en geen vergif in 's Konings drank gemengd hadden. Hij eischte dezen eed op den Koran. Men weigerde dit, en verzocht, zulks op den Bijbel te doen. Eindelijk kwam men tot dit laatste overeen, mits zij, bij den eed, den Koran driemaal zouden aanroeren, daar men zich zeker achtte, dat hij, die val-
{==167==} {>>pagina-aanduiding<<}
schelijk zwoer, op het oogenblik zoude sterven. Een paar uren na dezen eed kwamen des Konings geschenken, bestaande in 1 os, 2 zwijnen en 8 oncen goud voor den Heer james; 1 schaap en 2¼ oncen goud voor ieder der drie overige leden des Gezantschaps; ⅝ once goud voor ieder der talrijke Fantees, die tot het gevolg behoorden; een' grooten voorraad van gereedschappen, 100 vademen hout, 100 yams , 100 bundels pisang, 4 bundels suikerriet, 24 gallons boomolie en 3 schalen palmwijn voor de koks, en ⅝ once goud voor de foldaten en even zoo veel voor den tolk van Acra.
Kort daarna werd het vorige geschil nogmaals hervat, bij gelegenheid dat drie Vorsten van de Fantees, op reis zijnde naar Commassia, een dubbelzinnig antwoord omtrent de maandelijksche betaling gegeven hadden. De Heer james, hierover in eenen vergaderden Raad binnen het paleis ondervraagd, antwoordde, dat hij zich dit niet met zekerheid konde herinneren; maar dat hij het beloop daarvan voor de eerste twee op 4, en voor den derden op 2 oncen gouds dacht te mogen rekenen. De Koning beriep zich op den spot, dien men met hem dreef, om hem van de Kaap-kust met ¼ once goud maandelijks af te zetten, daar de Hollanders van Elmina 6 oncen zonden. Hierop geraakte alles in rep en roer. Allerwegen verhief zich de krijgsmuzijk. De opperste bevelhebber rukte den Heere tedlie, die, als wondheeler, de derde in rang des Gezantschaps was, den degen uit de scheede, en een algemeen geschreeuw verhief zich: ‘Koning! deze schimp is te groot. Laat ons dezen nacht uittrekken, alle Fantees dooden en alle steden in den omvang der forten verbranden!’ Alzoo trok men in krijgsorde voorbij den Koning, met herhaling der bedreiging en toespeling op de hoofden en ooren der Engelschen; terwijl de opperste Generaal, apokoo, als de laatste, die zwoer, den uitgerukten degen, over de hoofden

{==168==} {>>pagina-aanduiding<<}
der menigte, met verachtende gebaren, den Heere tedlie toewierp.
De Heer james gaf slechts een kort antwoord, dat niet geacht werd. De Koning deelde eenige geschenken aan de Hoofdbevelhebbers, en zeide in toorn: ‘Indien ik geene blanke mannen voor mij had, zou ik alle tegenwoordig zijnde Fantees het hoofd doen afslaan.’ Nu trad de Heer bowdich voor, en bad genoor. Hij werd twee uren daarna in een ander vertrek bescheiden. In den waan zijnde, dat de Mulat, door den Generaal daendels uit Acra afgezonden, in een pas gehouden gehoor, dezen verkeerden indruk veroorzaakt had, poogde hij deze woede te doen bedaren door de verzekering, dat men niets dan vrede wenschte, en den Koning alle voldoening verschaffen zoude. Tegelijk bood hij, met de Heeren hutchison, die Secretaris was, en tedlie, die reeds genoemd is, zijnen degen aan den Koning, terwijl zij het gevest kusten, en den volgenden eed deden: ‘Wij zweren bij God en bij onzen Koning, dat wij niets kwaads bedoelen, maar de Engelschen met de Ashantees willen verbinden, omdat onze Natie de groote blanke, en de uwe de groote zwarte Natie is, en de verbindtenis der twee groote Natiën niet anders dan heilvoorspelt.’
Nu verhief zich wederom een algemeen vreugdegeroep. De Koning hernam: ‘Gij bevalt mij; uwe voordragt is zeer gepast. Gij spreekt, zoo als een' man betaamt. De Koning wenscht de vriendschap der blanken. Hij schat hen naast God het hoogst.’ Hierbij hief de Koning zijne handen ten hemel, en bedekte zijn aangezigt, met bijvoeging: ‘De Fantees waren schurken, die den Gouverneur alles wijs maakten, en het goud met allerlei stof vermengden. Hij, daarentegen, zou hun goed goud zenden, zoo als hij zelf aan zijn lijf droeg.’ Hierop noodigde hij de Gezanten, om met hem te drinken. ‘Mogen de Ashantees en de

{==169==} {>>pagina-aanduiding<<}
Engelschen voor altijd vereenigd zijn!’ was zijne toast, die door de Gezanten herhaald werd.
De Gezanten schreven aan den Gouverneur-generaal en aan den Raad der Kaap-kust, met berigt van het voorgevallene, en den aandrang, om, zoo eenigzins mogelijk, aan den eisch des Konings van Ashantee te voldoen, maar in allen gevalle liever hun leven, dan de eer en het belang des vaderlands in de waagschaal te stellen. De Koning voegde hierbij eenen brief, door hem in tegenwoordigheid der Gezanten opgegeven, en door zijnen tolk geschreven, welks voorname inhoud is als volgt:
‘Saï tootoo quamina, Koning van Ashantee en deszelfs gebied, aan john hope smith, Schildknaap, Gouverneur-generaal van de Britsche Kantoren aan de Goudkust van Afrika.
De Koning groet den Gouverneur. Hij dankt den Koning van Engeland en denzelven zeer voor de hem toegezondene geschenken. Zij zijn waarlijk schoon. Des Konings zusters en al zijne vrienden hebben die gezien, vinden ze zeer schoon, en danken hem daarvoor. De Koning dankt zijn' God en zijnen Fetisch, dat zij den Gouverneur bewogen hebben, om hem de aangezigten van blanke mannen te laten zien; hij mint de Engelschen zeer, en den Gouverneur als zijn' broeder.
De Koning van Engeland heeft alle andere blanke volken sedert lang beoorloogd, alle volken rondom gedood, en alle steden in den omtrek, zoowel Fransche als Hollandsche en Deensche, veroverd. De Koning van Ashantee heeft alle volken aan de zee en alle zwarten in den omtrek beoorloogd en al hunne steden veroverd.
Wanneer de Koning van Engeland eene Fransche stad verovert, dan spreekt hij: “Kom, dit alles behoort mij; breng mij al uwe boeken en geef mij al uw goud!” En wanneer men dit niet doet, zou dan de Gouverneur gelooven, dat zulks den Koning van Enge-
{==170==} {>>pagina-aanduiding<<}
land behagen zoude? Even zoo heeft ook de Koning de Fantees voor de tweede maal geslagen en al hunne steden ingenomen. Nu zenden zij aan hem Afgevaardigden, die verklaren; “Gij zijt een groot Koning, en wij willen u dienen.” Maar hij antwoordt: “Wilt gij mij dienen, brengt dan al uwe boeken en alles, wat gij van het fort ontvangt!” En dan zenden zij hem ¼ once goud. Dit grieft hem zeer.
Toen hij de Fantees voor de eerste maal beoorloogde, lagen twee groote mannen te Assim tegen over elkander in het veld. De eene helft des volks kwam naar Ashantee, de andere wendde zich naar Fantee. De Koning sprak: “Wat is daarvan de reden?” Hij zond zijne gouden zwaarden en staven, om te weten, waarom zij dit deden. Maar de Fantees doodden zijne boden en namen al het goud. Nadat zij met die van Elmina en Acra gestreden hadden, lieten zij den Koning weten, dat zij hem dienen wilden. De Koning liet de Assims vragen, of het waar was, dat de Fantees hem dienen wilden. Zij antwoordden ja, want zij waren den strijd moede, en wilden hem dienen. “Welnu,” antwoordde de Koning, “geeft mij zoo veel geld, als gij naar uwe rekeningboeken” (zijnde die doorloopende rekening, welke de Gouverneurs met de forten hielden, voor de betaling der troepen en andere noodwendigheden, in tegenoverstelling van hetgene zij daarvoor in voldoening ontvingen) “ontvangt. Alsdan zult gij vernemen, welke voorslagen ik doen zal, om in vrede te leven.” Hierop zond hij wederom eenige boden, en, nadat zij langer dan twee jaren gewacht hadden, zonden de Fantees hen met het antwoord terug: “Neen, wij willen den Koning niet dienen, maar alleen eenen weg banen en goeden handel drijven.” Dit grieft den Koning maar al te zeer.’
(Hierop volgt nu, in denzelfden toon en stijl, de beschrijving van den gevoerden krijg met de Fantees, de onderhandeling met andere Vorsten, tot op den tijd, dat de Hollanders zich aan de kust

{==171==} {>>pagina-aanduiding<<}
vestigden, meer goud zonden, en wederom een geschil, over de vervalsching van het goud, den rum en het buskruid, door de Fantees, ontstond.)
‘De Koning weet,’ (dus vervolgde hij) ‘dat de Koning van Engeland zijn goede vriend is; want hij heeft hem schoone geschenken gezonden. Hij weet, dat deszelfs beambten zijne goede vrienden zijn; want zij zijn gekomen om hem te zien. De Koning wenscht, dat de Gouverneur naar Elmina zende, om te zien, wat hem daar betaald wordt, en aan den Koning van Engeland melde, hoe veel dit bedraagt, omdat de Engelschen zeggen, dat hun volk de Hollanders overtreft. Als den Koning deze som niet aanstaat, dan zende hij zelf hem over, wat hem behoorlijk dunkt, en dan kan saï het aannemen. Hij is nog jong op den zetel; maar hij houdt altijd in gedachten, wat de grijsaards zeggen; want dit is goed, en wordt hem elken morgen voorgehouden.
Hij dankt den Koning en den Gouverneur, dat zij hem vier blanke mannen gezonden hebben, om hem te zien; daarvoor dankt hij ook God en zijn' Fetisch.’

Drie weken verliepen nu tot op het antwoord van den Gouverneur-generaal, in welken tusschentijd bezoeken en tegenbezoeken plaats hadden en de Koning vele geschenken en levensmiddelen zond. Eindelijk kwam het antwoord op 5 Julij, met de verzekering, dat het ¼ once goud op verlangen der Fantees bepaald was, dat de Gouverneur des Konings meening niet geweten had, en dat de verhooging tot 6 oncen, volgens saï's begrip, maandelijks zoude volgen.
Den Koning behaagde dit antwoord zeer. Men kwam terstond overeen omtrent de wederzijdsche bevordering van den handel, bij Traktaat nader te bepalen, en de aanneming van eenen Resident in de hoofdstad. De geschenken, door den Gouverneur overgezonden, werden onder de voornaamste personen uitgedeeld. Ook

{==172==} {>>pagina-aanduiding<<}
wenschte de Koning een paar zijner kinderen aan de Kaap-kust opgevoed. Er bleef nog één stuk onafgedaan omtrent het volk der Commenda's, dat die van Elmina altijd tegen den Koning had opgehitst. Ook deze zwarigheid werd door het Gezantschap, bij tusschenkomst van den Gouverneur, uit den weg geruimd, zoodanig, dat eerstgenoemde volksstam des Konings heerschappij volkomen erkende, met toezending van 120 oncen goud als schatting en 30 oncen voor de Afgevaardigden derwaarts.
Men arbeidde nu aan het gemelde Traktaat, in tegenwoordigheid van 's Konings zusters en verdere vrouwelijke bloedverwanten, van de voornaamste bevelhebbers, en van de afgezondenen van de steden der Fantees. Ieder bragt zijne bedenkingen in. Nu eens drong men op vernieuwing van den slavenhandel, dan weder op bepaling eener geldboete bij de verbreking des Traktaats. Beide punten, echter, werden op duchtige gronden voorzigtiglijk afgekeerd. Eene mishandeling van 's Konings boden door de inwoners van Amissa, eene stad der Fantees, scheen alweder eenig uitstel tot afdoening te leveren. De Heer bowdich bood wel zijne tusschenkomst aan bij den Gouverneur-generaal; ofschoon hij beweerde, dat dezelve daar niets te bevelen had, en dat het Traktaat daarvan geheel onafhankelijk was. De Koning, echter, bleef halsstarrig, als voorwaarde, daarop aandringen. Deze vertraging mishaagde den Heere bowdich dermate, dat hij den Koning eene beslissende gehoorgeving verzocht, met verklaring, dat hij, bij gebreke daarvan, stellig zoude vertrekken; gelijk hij dan ook, na herhaalde uitvlugten, last gaf tot het pakken der goederen. Nu volgde eene uitnoodiging, op den 25sten Augustus, naar het dorp Berramang, op eenigen afstand van de hoofdstad. Het onthaal alhier was regt vorstelijk. In een ruim en schoon huis op de markt was het ontbijt gereed van soepen, pisangs, rijst, wijn, likeuren, vruchten enz. zoodat het bijkans voor een gansch leger genoegzaam scheen.

{==173==} {>>pagina-aanduiding<<}
Na eene korte wandeling verscheen de Koning, die hen tot den maaltijd geleidde in den tuin, alwaar de tafels gedekt stonden. Onder vier met nieuw scharlaken bekleede baldachins stond die des Konings, der genoodigden en hooge beambten. De tafels waren wederom rijkelijk voorzien van allerlei gebraad, waaronder een speenvarken, alles keurig opgedischt. Voorts soepen en moes, en allerlei vruchten en wijnen. De schotels en al het tafelgereedschap waren van zilver. Eer men zich aan tafel plaatste, sprak de Koning: ‘Daar gijlieden herwaarts gekomen zijt om mij te bezoeken, moet gij uit mijne hand deze geschenken ontvangen.’ Hierbij gaf hij den Gezanten 2¼ oncen goud, aan de tolken ⅝ once, aan de bedienden omtrent ⅜ once, en aan de Officieren een groot zwijn. Nadat zij over dit alles hunne tevredenheid betuigd hadden, werden de koks geroepen, en ontvingen ⅝ once goud tot geschenk. De tafels des Konings waren op eenigen afstand geplaatst. Deze, echter, stond dikwerf op, om met de Gezanten te spreken, vooral wanneer zij de volgende toasts instelden: ‘Aan den Koning van Ashantee; aan den Koning van Engeland; aan den Gouverneur-generaal; aan de voornaamste Bevelhebbers des Konings; aan het duurzaam verbond; aan de schoone sekse in Engeland en Ashantee.’ Na den maaltijd beval hij, het overblijvende door de bedienden der Gezanten te doen afnemen, behalve een koud zwijn en eenig onaangeroerd gevogelte, dat naar Commassia gezonden werd voor den avonddisch der Gezanten. Ten vijf ure werd het Gezantschap door den Koning tot aan het einde van het dorp uitgeleid, en men drukte elkander de hand.

(Het vervolg en slot hierna.)


Verhandeling, over het spreekwoord: schoenmaker, houd u bij uwe leest! Door H.J. van Ruerlo holst (*).

Rijk is onze moedertaal in korte, doch veelbeteekenende

{==174==} {>>pagina-aanduiding<<}
spreekwoorden. Vele van dezelve, echter, worden menigmalen zeer verkeerd gebezigd, naar eigene somtijds zeer bekrompene denkbeelden, geheel strijdig tegen derzelver waren geest of doel, waardoor dan ook het schoone zoowel als het nuttige van dezelve wordt weggenomen. Zeer verkeerd wordt, onder anderen, het spreekwoord: schoenmaker, houd u bij uwe leest! veeltijds gebruikt; waarom ik voorgenomen heb, in deze spreekbeurt, over den waren geest en doel van hetzelve u eenigen tijd te onderhouden.
‘Waarachtig spreekwoord: schoenmaker, enz.’ zeide de Heer Handelgeest, terwijl hij zijn pijpje in eene vergadering zat te rooken, waar men bijeen was gekomen, om wegens eenen insolventen boedel schikkingen te maken; ‘had onze vriend Springstok hetzelve op het oog gehouden en nagekomen, wij zouden voor geen 25 procent genoodzaakt zijn te accorderen.’
‘Regt! regt zoo! juist aangemerkt!’ herhaalde de Heer Spaargraag; ‘had ik niet naar den raad van mijnen vader zaliger gehoord, die mij, van der jeugd aan, honderde malen dit spreekwoord heeft herinnerd, ik zou de man niet zijn, die ik ben; nimmer ware ik zoo groot in de wereld geworden, neen! Steeds mag ik mij beroemen, zijne les in dezen te hebben opgevolgd. Van de school komende, nam mijn vader mij hij zich; binnen korten tijd verkreeg ik kennis van handel en handelzaken, maar had spoedig het verdriet, dat mijn vader door een' bedrieger van zijn vermogen werd beroofd, en kort daarna van hartzeer stierf. Nu moest ik van onderen op beginnen; ik deed zulks, en herinnerde mij bijna elken dag mijns vaders les: schoenmaker, enz. Welke pogingen men daarna ook heeft aangewend, nooit heeft men mij een oogenblik van mijne zaken kunnen aftrekken, of doen besluiten, iets te ondernemen, dat van dezelve vreemd was. Eenige mijner vorige schoolmakkers hadden onder anderen een gezelschap, waarin zij den loop der zon, maan, sterren, ja ik weet niet wat al meer, wilden leeren kennen; men wilde mij ook daarin zoeken mede te slepen, en vorderde dus van mij eene opoffering van eenige uren in de week; dan, ik vroeg mij zelven af, wat belang ik er bij had, of de zon om de aarde, dan of de aarde om de zon liep, daar ik niet kon berekenen, dat deze geleerdheid mij in eenige speculatie van nut zou zijn. Het éénige

{==175==} {>>pagina-aanduiding<<}
goede, hetwelk mij daarin nog gelegen scheen, was de gedachte, of het met die studie niet mogelijk ware, een goed weêrkenner te worden; maar ik zag bij vervolg van tijd duidelijk, dat ook mijne zoogenaamde geleerde kennissen veelvuldige misrekeningen hadden in hunne speculatiën, welker goed gevolg van het weêr afhingen; ik herinnerde mij toen het gezegde spreekwoord, en achtte mijn' tijd nu te kostelijk, denzelven zoodanig zonder voordeel te verspillen. Hadden na dezen alle verdere aanzoeken opgehouden, zoo had men mij vele onaangename oogenblikken gespaard; doch het bleef hier niet bij; het was of ieder een geleerde worden moest. Men noodzaakte mij, aan een aardrijkskundig gezelschap deel te nemen; doch ik was van hetzelve naauwelijks veertien dagen lid geweest, of ik zag mede, dat het mij van mijne zaken aftrok, en bedankte, daar ik toch nooit voornemens was postrijder te worden, en dus met de ligging der plaatsen niets te maken had. “Wanneer men dit aan de postkantoren slechts weet,” zeide ik, “is het genoeg; en dit gaat vrij wel, daar mijne brieven tot heden altijd zeer goed te ragt komen, naar of uit welk werelddeel zij ook worden gezonden.” Minder aannemelijk was voor mij de noodiging tot een gezelschap, alwaar men over de Hollandsche taal handelde en versjes maakte; derhalve sloeg ik gemeld voorstel af, zeggende, aanstonds lid te zullen worden, wanneer mijne korrespondenten mij zouden schrijven, mijne brieven niet langer te kunnen verstaan; want waartoe ook deze schoolvosserij? vooral voor iemand, die voor geen nieuwmodisch schooimeester is in de wieg gelegd. Op zulk eene wijne, mijn vriend,’ vervolgde de Heer S., ‘heb ik vele verzoekingen te wederstaan gehad, en nog heeft dit niet opgehouden; men wil mij nu van tijd tot tijd posten opdragen, zoo in het armen-, als kerkelijk en stadsbestuur; dan deze alle zouden mij van mijne zaken aftrekken; derhalve is het aan eens dooven mans deur
geklopt; ik laat regeren wie wil, en ben tevreden, als ik maar goed geregeerd worde, zoodat - zaken onbelemmerd kunnen voortgaan. Nog veel gemakkelijker heb ik mij van andere gekheden kunnen onthouden, waaraan sommige mijner kennissen zich overgaven en tijd en geld verspilden. Ik begreep gelukkig dat ik met geene penningkunde had te maken, daar ik vrij wel de waarde van een' Hollandschen gulden

{==176==} {>>pagina-aanduiding<<}
kende, en vond het gedrag van zoodanige liefhebbers van horens, schelpen en steenen verspillend en zot, die daarvoor tijd en geld veil hadden, zoodat ik een' van hen voor één klein steentje zoo veel guldens heb zien betalen, dat, wanneer de Vuurster of Amersfoorder kei, welken eersten ik heb gezien, en van welken laatsten ik wel heb hooren spreken, tegen dien koers werden verkocht, zij millioenen zouden opbrengen. Nog heb ik eens een bezoek bij een' koopman afgelegd, dien ik, omringd van een aantal vrienden, bezig vond, bij helderen zonneschijn, eene soort van tooverlantaarn te vertoonen; men verzocht mij te gaan zitten; eerst zag ik eene groote vloo tegen een wit laken, en vervolgens meer dergelijke kleinigheden, waarover telkens het gezelschap meer in verwondering was opgetogen, dan of zij het Doolhof te Amsterdam of het fraaiste Wassenbeeldenspel hadden gezien. Daarna verhaalde die Heer mij, dat hij voor die machine alleen onlangs f 200-:-: had betaald, en hij had eene menigte van dat vreemde goed, zoodat het vertrek wel naar een' koperslagers- en glaswinkel tegelijk geleek. Dat dit gezelschap mij weinig beviel, zal ik u, vriend H., niet behoeven te zeggen; waarom ik hetzelve zoo spoedig mogelijk verliet, nadenkende, hoe veel schade die vriend door dergelijke uitgaven zijne vrouw en kinderen veroorzaakte, behalve nog den verzuimden tijd zijner zaken. Doch wat is ook het gevolg? Dat hij, hoewel met een aanzienlijker kapitaal dan ik begonnen zijnde, tot heden nooit zoo groot als ik in de wereld heeft kunnen worden, en, dit verzeker ik u, ook nooit zal worden; want die zich schatten wil verzamelen, moet van den beginne aan zich voornemen op één' duit te zien. Kortom, vriend H., gij hebt straks te regt aangemerkt, dat, zoo onze vriend Sprrugstok het spreekwoord: schoenmaker, enz. had gevolgd, en als ik gehandeld, hij thans in die onaangename
omstandigheden niet' zoude gewikkeld zijn.’
‘Waarheid is het,’ hervatte de onde Heer H., ‘dat ik van het begin, dat ik onzen vriend Springstok heb leeren kennen, voorspeld heb, dat het dus zoude afloopen, en kan zelf nog niet begrijpen, hoe ik niet reeds voorlang alle betrekkingen met hem heb afgesneden, daar zijn val duidelijk was te voorzien. Gij, mijn vriend S., begont van onderen op, hij in tegendeel met een aanzienlijk kapitaal; doch

{==177==} {>>pagina-aanduiding<<}
het was met hem van het houtje op het stokje; geene bestendigheid kende hij. In plaats van zich met de borst op zijne zaken toe te leggen, verwaarloosde hij dezelve, liet alles aan bedienden over, woonde alle geleerde gezelschappen bij, ontving daarenboven dagelijks te zijnen huize geleerden, die, met minder tijdelijke middelen bedeeld, zich te zijnen koste al datgene verschaften, wat kunst en geleerdheid opleverden. Een groot gedeelte van zijnen tijd verbeuzelde hij met (verbeeld u!) naar prijsverhandelingen te schrijven, waarmede hij, zoo hij den prijs al eens mogt wegdragen, slechts eene medalje ter waarde van acht of tien dukaten konde verdienen. Welk eene ellendige speculatie! In één uur konde hij met zijne zaken meer verdienen, dan in jaren met dergelijke affaire. Ook was hij nu fabrikant, dan zeehandelaar, dan weder koopman, rigtte nieuwe fabrijken op, en zocht de oude te verbeteren; waarvan dan ook het natuurlijk gevolg was, dat hij bij iedere onderneming aanmerkelijke schade leed, zoo als doorgaans het geval is met die zoekers naar nieuwigheden. Kortom, had hij, gelijk gij, het spreekwoord: schoenmaker, enz. opgevolgd, zich dus alleen met zijne affaire, waarin hij was opgevoed, bezig gehouden, zijne liefhebberij daarin gezocht, en in geene nietsbeduidende proefnemingen, de geleerde gezelschappen aan Geestelijken, Doctoren en Advocaten overgelaten, en, eindelijk, had hij nagelaten nieuwe fabrijken op te rigten, en de verbetering van de oude uit zijn hoofd gesteld, overtuigd, dat onze oude lieden ook wel wisten, wat zij deden, hij zoude nog de man zijn, voor wien men den hoed zoude afnemen.’

Ziet daar, geachte Hoorders, eene uitlegging van het opgegevene spreekwoord, zoo als ik daarvan meermalen oorgetuige ben geweest, en waarvan men niet kan ontkennen, dat het resultaat, door beide sprekers daaruit getrokken, door de ondervinding bevestigd wordt; namelijk, dat hij, die zijnen leeftijd alleen aan zijn middel van bestaan toewijdt, en zich aan alles, daarvan vreemd, onttrekt, het, finantieel beschouwd, doorgaans het verste in de wereld brengt. Dan, alhoewel dit nu al waarheid is, zoude dergelijke verklaring wel met den waren geest en doel van dit spreekwoord overeenkomen? Neen! Mijns inziens moet dit ontkennend beantwoord worden, en ik zal u mijne gedachten desaangaande

{==178==} {>>pagina-aanduiding<<}
mededeelen, na vooraf verzocht te hebben, aan mij geene verkeerde oogmerken toe te schrijven, even alsof ik de aloude spaarzaamheid en vlijt, door het reeds gezegde, in een bespottelijk licht had trachten te stellen. Zelf zoude ik ongevoelig moeten zijn, wanneer ik, in een oord wonende, door de natuur zoo ongunstig bedeeld, niet, als ware het, ieder oogenblik de industrie onzer voorouderen bewonderde, waardoor zij deze ongunstige plek gronds hebben, herschapen in eene plaats, waar men naauwelijks eene enkele schrede kan zetten, zonder gedenkzuilen van vorige welvaart te ontmoeten, welke wij alleen aan hunnen ijver en spaarzaamheid te danken hebben. Neen! Ik heb alleen u vooraf de uitlegging van het bewuste spreekwoord willen mededeelen, in zoodanigen zin, gelijk ik reeds heb aangemerkt, als ik dat meermalen in het dagelijksch leven heb gehoord. Ik heb deze wijze gekozen, opdat ieder uwer het bekrompene en verkeerde hiervan dadelijk zoude gevoelen, en zal nu overgaan, om u, in de eerste plaats, nader uit den aard der zaak te betoogen, dat dit spreekwoord niet kan te kennen geven, dat zich niemand zoude mogen toeleggen op vermeerdering van kundigheden, toeneming van beschaving, en verspreiding van geluk in de maatschappij, vreemd aan het middel van bestaan, hetwelk hij beoefent; en, ten tweede, u met den oorsprong en het ware doel van gezegde spreekwoord bekend maken.

Het doel der Godheid, met de daarstelling van den mensch op deze aarde, is immers, om hem voor te bereiden tot eenen gelukstaat hiernamaals? - Wij mogen dus, zonder ons aan gewaagde gissingen schuldig te maken, als zeker vaststellen, dat dit geluk eenen hoogeren trap zal bereiken, naar mate onze beschaving en volmaking aan deze zijde des grafs zal gevorderd zijn. Dit is voor ieder bevattelijk, wanneer hij zich slechts voorstelt, dat geluk meer of min betrekkelijk is, naar den trap der behoefte, die men gevoelt. Wanneer de in beschaving verstgevorderde mensch namaals geene grootere zaligheden genoot, dan hij, die zich hier slechts even boven het dier heeft verheven, zou de zoodanige immers nooit gelukkig kunnen zijn? even min als de tweede zich zalig zoude gevoelen in het vol genot van hetgene den eerstgenoemden tot zijn geluk volstrekt onontbeerlijk is.

{==179==} {>>pagina-aanduiding<<}
Hieruit volgt dus natuurlijk de verpligting, die op ieder mensch, om zijns zelfs wille, rust, om zijn gevoel aan deze zijde des grafs, door beschaving en volmaking, zoo veel mogelijk te verfijnen en te veredelen, ten einde hij hierdoor namaals voor een' hoogeren graad van zaligheid vatbaar zij. Ik weet zeer wel, dat er worden gevonden, die, op het voetspoor van rousseau, beweren, dat verlichting en beschaving de maatschappij allengs ten toppunt van slechtheid voeren, en ben, met de zoodanige, niet vreemd van de gedachte, dat men in ééne der grootere steden van het beschaafde Holland veelligt meer slechte voorwerpen zal vinden, dan in het geheele, tot nog toe, om deszelfs ligging, min verbasterde, voormalig Graafschap Zutphen; maar ik acht mij tevens verpligt, hierbij te voegen, dat ik rousseau in zijne stelling volkomen zoude gelijk geven wanneer hij zijnen lezeren duidelijk onder het oog had gebragt, dat hij van eene verlichting en beschaving zonder Godsdienst sprak. Doch wanneer verlichting en beschaving den Godsdienst tot leidsvrouw hebben, ontaarden zij niet; in tegendeel zijn zij dan de wegbaners voor ons geluk, zoo hier, als aan gene zijde des grafs; want zeker is het, dat de beschaving van ons verstand in het naauwste verband staat met de veredeling van ons hart. Voldoet nu aan dit zoo heerlijk doel van zijnen Schepper de zoodanige, die zich slechts gehouden rekent tot eene ijverige waarneming van zijn dagelijksch beroep, en al wat daaraan vreemd is, voor zich, zoo al niet ongeoorloofd, ten minste nutteloos acht? Neen, mijne Hoorders! ongeschikt blijft hij voor die zaligheden, voor welke anders zijne zoo verhevene natuur vatbaar was; terwijl hij ongevoelig is voor de genieting van duizenderlei genoegens, die de beschaafde man reeds op aarde smaakt. Even min, nu, als de zoodanige zijn eigen geluk hier en namaals bevordert, even min kan hij op deze aarde geluk
om zich heen verspreiden, (hetgene nogtans ontegenzeggelijk een onzer hoofdpligten is) alzoo bij hem het eigenbelang altijd de drijfveêr zijner daden moet zijn, en dit regelregt strijdig is met de verpligtingen, welke wij onzen evenmensch verschuldigd zijn.
Beschouwen wij hem, die zijn hoogst geluk, ja eenigst genoegen, in zijn middel van bestaan vindt, en van gevoelen is, dat hij tot zijne redelijke en zedelijke ontwikkeling niets meer noodig

{==180==} {>>pagina-aanduiding<<}
heeft; beschouwen wij hem in de opvoeding zijner kinderen, hoe zeer schiet hij dan niet bij anderen te kort! Ja, hadden zoodanige kinderen het geluk niet, het onderwijs van meer beschaafde en edeldenkende mannen te genieten, hoe rampzalig zoude het met hen gesteld zijn! In dat geval bleven zij immers even ongevoelig voor al wat edel en schoon is, als hij, aan wien zij hun leven verschuldigd zijn.
En wat is de zoodanige verder als mensch in de zamenleving? Een nietsbeduidend wezen, hetwelk slechts geschapen schijnt, om zijn geslacht voort te planten en te sterven; de genoegens van het gezellig verkeer, (ik spreek hier niet van een verkeer, alleen geschikt om onnut den tijd te dooden) en de zaligheden, die eene ware; belangelooze vriendschap oplevert, zijn hem onbekend; even min kent hij die zuivere bron, waaruit de menschenvriend werkt, als hij gevoel heeft van dat zalige, hetwelk de ziel der gezelligheid, het leven van dit leven uitmaakt; hij blijft op dezelfde hoogte zijner ontwikkeling staan, en ziet zelfs, zoo hij in staat is zijne eigene nietigheid op te merken, met ongenoegen de vorderingen zijner vrienden, en vooral zijner ondergeschikten; vanhier wordt dan ook door hem zoo menigmalen de vraag herhaald, waartoe het toch noodzakelijk is, dat kinderen, door hunne geboorte tot dienstbaarheid in de wieg gelegd, eene meer dan van ouds beschaafde opvoeding genieten, dewijl zij, hoe meer zij weten, des te moeijelijker te regeren zijn, en er hun toch even min aan gelegen is, hoe veel werelddeelen er zijn, wie voorheen ons land hebben geregeerd, en wat zelfstandige of bijvoegelijke naamwoorden zijn, als dat zij weten, van waar licht en lucht, ebbe en vloed hunnen oorsprong hebben? Doch hoe weinig denkt de zoodanige aan het onedele der beginselen, waaruit dergelijke aanmerkingen voortvloeijen, en het schadelijke, voor de maatschappij in de opvolging zijner denkwijze gelegen, dat een dienst bare niet meer zoude behooren te zijn, dan louter werktuig; een stelsel, hem waardig, die zijnen voet op den nek van slaven verkiest te zetten, en begeert, dat zijne bevelen meer uit vrees dan uit liefde worden opgevolgd. Ik beken, dat onze knechts bij voorbeeld, oppervlakkig beschouwd, geene aardrijkskunde of taalkennis noodig hebben; maar ik vraag u, wie weet, tot welke hoogere einden dit of dat kind bestemd is, en op welk eene wijze hij zijnen evenmensch

{==181==} {>>pagina-aanduiding<<}
nog eens nuttig zijn kan? en voeg er dan nog bij, dat, zoo men door eene meerdere beschaving zich al niet boven zijnen stand verheft, men dan toch evenwel, in dien zelfden kring, waarin men geboren is, een des te nuttiger lid zijn kan; daar de zoodanige van de dagelijksche voorvallen te zijnen nutte beter weet gebruik te maken, niet werktuigelijk, maar met oordeel heeft leeren werken; en, hoewel hij, door eene meer redelijke opvoeding, zich niet meer als een slaaf laat behandelen, of blindelings gehoorzaamt, zoo treft men daarentegen een gevoel bij hem aan, dat hem niet slechts om het loon, maar ook uit pligtbesef doet werkzaam zijn, waardoor hij zich de algemeene achting waardig maakt. En leert ons de Geschiedenis zelve niet, dat vele der grootste mannen uit eenen lagen stand gesproten zijn? Of moesten deze zich ook bij hunne leest gehouden hebben? Moest een michiel adriaansz. de ruijter het rad in de lijnbaan hebben blijven draaijen? Zoo ja, van hoe vele gewigtige diensten, door hem gedaan, zoude dan niet ons land verstoken zijn gebleven; ja wie zoude op zulk eene dappere en edele wijze onzen handel tegen de roofzucht onzer vijanden beschermd, en ons voordeelen hebben aangebragt, waarvan wij thans nog de vruchten plukken? Moest een boerhaave, toen hij zich tot den geestelijken stand had voorbereid, en zag, dat de tijd nog niet daar was, waarin hij, met een verlicht oordeel in het godsdienstige, op bij- en ongeloof eenig voordeel konde behalen, bij denzelven, en alzoo bij zijne leest, gebleven zijn? Neen; hij neemt het verstandig besluit, zijnen evenmensch op eene andere wijze nuttig te zijn, verlaat den geestelijken stand, legt zich met de borst op de Geneeskunst toe, en brengt, met verwerping van het oude, een nieuw geneeskundig stelsel ter bane, hetwelk niet alleen zijnen naam tot in afgelegene gewesten heeft doen bekend worden, maar waardoor hij ook de redder is geweest, en nog steeds blijft, van duizenden
zijner natuurgenooten. Had een poot, bij de toenemende ontwikkeling van zijnen geest, zich alleen met zijne koeijen bezig gehouden, en was hij dus bij zijne leest gebleven, hoe vele keurige lettervruchten, die zoo menige zachte aandoening hebben verwekt, zouden niet zijn achtergebleven? - Doch wat behoeven wij ons langer bij onze voorouders op te houden? Leveren onze dagen niet nog de sterkste bewijzen op, hoe verkeerd het gehandeld zoude zijn, wanneer ieder

{==182==} {>>pagina-aanduiding<<}
het gezegde spreekwoord in dezen verkeerden zin opvolgde? Gelukkig, derhalve, dat wij roemen kunnen op een voorgeslacht, hetwelk noch zoo gedacht, veelmin dus gehandeld heeft.
Wanneer wij slechts wilden nagaan, welk eenen heilrijken invloed de beschaving op de kunsten en wetenschappen heeft gehad, de tijd eener gewone spreekbeurt ware voor dit on derwerp veel te kort. Vestigen wij ons oog slechts op ons Zaanlandsch fabrijkwezen, en wij zullen dadelijk kunnen zien, hoe ellendig het daarmede zoude gesteld zijn, wanneer onze voorouders allen even bekrompen hadden gedacht, als, helaas! in onze dagen nog velen, die, gelijk een paard in een' rosmolen, werktuigelijk hunne dagelijksche loopbaan afwandelen, en zich verder over niets bekreunen, dan over datgene, wat op hun beroep alleen betrekking heeft. Neen, velen onzer voorvaderen hebben zich van tijd tot tijd ook op verbeteringen in dezen toegelegd, en zullen waarschijnlijk ook, gelijk in dezen tijd, bij mislukte proefnemingen, blootgesteld zijn geweest aan de lage bespottingen van kleingeestige of bekrompene zielen; maar, dank zij hun! het zijn juist die mannen, aan wie wij de tegenwoordige volmaking van ons febrijkwezen te danken hebben.
Gaan wij verder in onze gedachten na, welke verbeteringen verlichte mannen in onderscheidene vakken hebben daargesteld, en welk een geluk daardoor over den geheelen aardbodem is verspreid geworden, zoo zullen wij allen moeten gevoelen, dat wij uit dien hoofde wederkeerig verpligt zijn, niet alleen datgene tot ons nageslacht over te brengen, wat en zoo als wij hetzelve hebben ontvangen, maar, kan het zijn, nog meerder verlicht of verbeterd. Heeft het voorgeslacht voor ons gezorgd, wij zijn dan op onze beurt verpligt, zulks voor het nageslacht te doen. Men zegge niet, dat beschaving van het verstand niet gepaard kan gaan met handel en fabrijkwezen; neen! gij zoudt daardoor toonen, nooit over dat stuk bedaard te hebben nagedacht: want ik zoude u eene geheele lijst van mannen, beroemd in het vak der letteren, kunnen opnoemen, die gelijktijdig steunpilaren der Amsterdamsche beurs zijn geweest, en zoowel in het eene als andere vak tot eer der Holladsche natie hebben verstrekt.
Na het aangevoerde, zal ieder uwer mij wel willen toestemmen, dat het gazegde spreekwoord nooit de medegedeelde

{==183==} {>>pagina-aanduiding<<}
beteekenis kan hebben, ja in dien zin niet alleen ongepast, maar zeer schadelijk zijn zou. Wij willen derhalve dan nu zien, wat de ware zin en doel van hetzelve zij.

Volgens oude overleveringen, is dit spreekwoord zijnen oorsprong verschuldigd aan het volgende geval. Een schilder der Ouden, apelles genaamd, had eene afbeelding ten voeten uit van alexander den grooten vervaardigd. Ten einde nu op de onzijdigste wijze de aanmerkingen te vernemen, welke op dit zijn werk zouden kunnen worden gemaakt, stelde hij hetzelve openlijk ten toon, en verschool zich achter hetzelve. Na eene menigte aanschouwers, die zijn meesterstuk bewonderden, verscheen eindelijk een schoeisel-, nu schoenmaker genoemd, van eenen bedilzieken aard; en deze maakte eenige aanmerkingen over het maaksel der schoeisels, welke den schilder zoo juist voorkwamen, dat hij voornam dezelve te verbeteren. Dan, dit was niet genoeg voor dezen bedilzieken man; hij ging verder, zich eene menigte aanmerkingen verstoutende, en gewaande gebreken in dit schilderstuk opgevende, aangaande welker beoordeeling hij geene de minste kennis had; welk een en ander eindelijk ten gevolge had, dat de schilder, zijne driften niet langer kunnende beteugelen, van achter het stuk te voorschijn kwam, gemelden bediller in drift toeroepende: ‘Schoenmaker, of schoeiselmaker, houd u bij uwe leest!’
De ware beteekenis van dit spreekwoord moet alzoo deze zijn: Veroordeel nooit iets, waarvan gij geene grondige kennis hebt, en waaromtrent gij dus geen bevoegd regier zijt! Zoo schadelijk nu de verkeerde uitlegging van dit spreekwoord is, even heilzaam is de opvolging van hetzelve in dezen waren zin; het is dan eene les vol van levenswijsheid, die, meer opgevolgd wordende, ons over het algemeen veel gematigder in onze oordeelvellingen zou doen zijn; hoe veel zou er dan niet achterblijven, wat nu tot voedsel eener schandelijke praatzucht verstrekt; ja hooren wij niet dagelijks weetnieten in den Godsdienst en oningewijden in de Genees- of Regeerkunde en Regtzaken oordeel vellen op dusdanige, zoo zij meenen alles afdoende wijze, dat men, hen niet beter kennende, bijna zoude moeten gelooven, dat zij in de diepste geheimen van die vakken waren doorgedrongen; door welk gedrag zij zich natuurlijk in de oogen van deskundigen belagchelijk maken. Hoe menigmalen, intusschen, worden door

{==184==} {>>pagina-aanduiding<<}
zulke waanwijzen alle verbetering en verlichting tegengewerkt! Men veroordeelt, bij voorbeeld, de nieuwe leerwijze in de scholen, zonder dat men van de eerste beginselen derzelve de minste kennis draagt. Men keurt de koepokinenting af, en werkt die tegen, zonder dat men zich ooit de moeite gegeven heeft, om den oorsprong en voortgang derzelve te leeren kennen. Bij iedere invoering van veranderingen, zoo in het kerkelijke als burgerlijke, zien wij dergelijke onbevoegde beoordeelaars al hunne pogingen aanwenden, om dezelve in een hatelijk of bespottelijk daglicht te plaatsen; terwijl hun verstand te stomp of te ongeoefend is, om, zelfs na aanwijzing van deskundigen, het menschkundige en heilzame, daarin liggende, te kunnen gevoelen; en hoogst te bejammeren is het, dat de drogredenen van dergelijke slaven hunner vooroordeelen of eens aangenomene gevoelens bij het algemeen veeltijds meer ingang vinden, dan de overtuigendste bewijzen van deskundigen; en hierin ligt juist eene der grootste oorzaken, dat al, wat met regt verlichting genoemd kan worden, te allen tijde zoo veel tegenstand heeft ontmoet, en dat alleen mannen van een vast karakter, door den tijd, dergelijke hinderpalen kunnen te boven komen.
Overtuigd van het menschkundige en heilzame van het behandelde spreekwoord, zorge dan ieder, die tot nut van het algemeen wil werkzaam zijn, zijne beoordeelingen niet verder uit te strekken, dan zijne verkregene kundigheden hem tot een bevoegd regter maken; opdat men, in verlichting en beschaving, aan den eenen kant niet afbreke, wat men aan de andere zijde heeft opgebouwd of wenscht te stichten. In zaken, onze kundigheden te boven gaande, rigten wij ons liever naar meer kundige leidslieden; opdat wij niet alleen geen algemeen nadeel mogen bewerken, maar ons zelve ook voor eene regtmatige bespotting bewaren. En, wanneer wij zulke geschetste bekrompene zielen mogten ontmoeten, trachten wij hunne koude harten te verwarmen, en hun smaak voor alles, wat schoon is, in te boezemen; opdat niet alleen zij zelve worden veredeld, door de beschaving van hunnen ruwen geest, en het algemeen welzijn daardoor worde bevorderd, maar ook opdat Hij daardoor worde verheerlijkt, die den mensch met zulke uitnemende vermogens beschonken heeft.



{==185==} {>>pagina-aanduiding<<}

Antonia van Silburg.

(Vervolg en slot van bl. 140.)
‘Onder het groot aantal vreemdelingen, welke de jaarlijksche mis herwaarts trok, bevonden zich velen, die met silburg in betrekking stonden. Op zekeren avond, dat hij een talrijk gezelschap aan zijn huis onthaalde, kwam arlstein laat te huis, en trad eerst in de kamer, toen men reeds aan tafel zat. Silburg stond op, greep hem bij de hand, en wendde zich tot zijne gasten. “Mijneheeren!” zeide hij schertsende, “ik heb de eer, u den minnaar mijner vrouw voor te stellen.” - Antonia voelde een' onwillekeurigen gloed op hare wangen, en greep, om dezen verrader te logenstraffen, het ongelukkigste middel aan; zij wees, namelijk, arlstein eene plaats aan hare zijde, en scheen door de uitgelatenste vrolijkheid het gezegde van haren gemaal te willen waarmaken. “Inderdaad, ik zou gaarne zoo voorgesteld worden,” beet een der aanwezigen zijn' buurman in het oor: “de goede man moet wel zeker van zijne zaak zijn, dat hij met zijnen vriend op zulk eene wijze debuteert!” - “Waarom niet?” fluisterde de andere terug: “beschouw dien heer slechts naauwkeuriger.” Hoe zacht ook dit alles gesproken werd, ontging het toch arlstein's fijn gehoor niet; ieder woord ging als een dolksteek door zijne borst: hij dwong zich, om weder de vrolijke gast, als altijd, te zijn; maar het gelukte hem zoo slecht, dat hij telkens het voorwerp van de geestigheid der gasten werd. Dit voltooide zijne spijt. Hij bragt den nacht slapeloos door; helsche plannen stormden in zijn hoofd. Wreken moest hij zich, vreesselijk wreken, dat was uitgemaakt; maar hoe? waar? wanneer? dit kon hij met zich zelven niet eens worden. Zoo vond hem de morgen.’
‘o! Ik sidder reeds!’ riep augusta.
‘Een hartstogt, die tot hiertoe nog in den achtergrond gesluimerd had, trad thans met vermetelheid te voorschijn, en fluisterde hem het verfoeijelijkste boevenstuk in het oor. Antonia zelve tot een offer uitkiezen, heette zijne wenschen, zijne eerzucht en zijne wraak tevens bevredigen. Nog peinsde hij op zijn ontwerp, toen een ongelukkig voor-
{==186==} {>>pagina-aanduiding<<}
val hem te hulp kwam. Silburg kreeg tijding van den val van een handelhuis, hetgene hem met het verlies van een aanzienlijk gedeelte van zijn vermogen bedreigde, en ging dadelijk op reis. Thans kwam arlstein's plan tot rijpheid. - Antonia's slaapkamer bevond zich, even als de zijne, in het voorste gedeelte van het huis, ieder aan een' vleugel, en door eene lange tusschenruimte van kamers gescheiden. De dienstboden sliepen alle in het achtergedeelte. Arlstein had bereids dit alles afgespionneerd; een looper bevond zich in zijne magt; sloten en grendels waren onderzocht; elk verraderlijk deurhengsel had bij tot zwijgen gebragt: niets ontbrak meer, dan de gelegenheid. Ook zij kwam. Antonia vierde den verjaardag van haren man in een' kring van vertrouwde vrienden; gezang en scherts bezielden het feest; de punchbowl dampte; de bokaal ging lustig rond. Arlstein stelde alle kunstgrepen te werk, om antonia, die hem thans met duizendvoudige bekoorlijkheden scheen begaafd te zijn, hoe langer hoe meer tot haren lievelingsdrank te verleiden. Het gezelschap gaat uiteen. Een uur na middernacht - alles was doodstil - neemt hij de lamp, sluipt door de kamers, opent stil de deur van het slaapvertrek, en, nadat hij haar zorgvuldig weder gesloten heeft, treedt hij naar het bed van antonia, die in zoete droomen sluimert. Verschrikt vliegt zij op, toen hij haar zacht wekte; strak en sprakeloos staart zij hem aan: de ontzetting had hare
tong verlamd. “Hoor mij bedaard aan, lieve antonia!” zegt arlstein met zulk eene zachte stem, als hij voor dit oogenblik in zijne magt had; “maar bedenk voor alle dingen, dat elk gerucht, dat uwe dienstboden wekt, eene onuitwischbare vlek op uwe eerwerpt.” Antonia trekt aan de schel; de koord blijft in hare hand: ook daarvoor had de booswicht gezorgd. “Nog eens, antonia!” zegt hij met rollende oogen, “gij zijt verloren, wanneer de wereld van dit voorval het geringste verneemt.”
Augusta sprong verstomd en bleek van hare zitplaats op; de overste trok haar zacht weder naast zich. “Het is de hand der allesbesturende Voorzienigheid,” vervolgde hij, die het oog des boosdoeners met blindheid slaat, en den arm der onschuld wapent. In de slaapkamer bevond zich eene geheime deur in het behangsel, die naar een' verborgen' uit-
{==187==} {>>pagina-aanduiding<<}
gang geleidde. De wanhoop gaf antonia moed en krachten; zij sprong eensklaps op, stiet arlstein met zulk een geweld terug, dat hij tuimelend tegen den wand viel, rukte de deur open, en ontvlood.’
Augusta haalde hier diep adem. ‘Antonia is gered!’ riep zij; ‘God lof! zij is gered!’
‘Ja, dat is zij; zij is een gevaar ontkomen, waartoe een enkel onbezonnen woord de eerste aanleiding gaf. Hoe gelukkig, lieve kind! is de vrouw, welker man, in plaats van zich aan zulke onbezonnenheden schuldig te maken, zich daarvan door haar met eene zachte hand wederhouden laat!’
Augusta ontbladerde eene roos op haren schoot.
‘Het viel antonia niet moeijelijk,’ vervolgde de overste, ‘om der ligtgeloovige dienstboden een sprookje van eene vreesselijke verschijning op de mouw te spelden, die haar in den droom verschrikt had: niemand kon het daarom vreemd vinden, dat zij thans haar slaapvertrek in eene andere kamer verkoos, en de kamenier bij zich nam. Wat arlstein betreft, hij zocht, om de verachting en den hoon der wereld te ontgaan, iederen schijn van onmin met haar te vermijden, en vertoefde daarom nog in het huis; gelijk ook antonia verstandig en bedaard genoeg was, om een welvoegelijk gedrag jegens hem te houden. Zij zag en sprak den booswicht wel, maar nooit anders dan in tegenwoordigheid van een' derden, en wist zich daarbij op eene geschikte wijze nog meer in gezellige betrekkingen te wikkelen. Zoo verliepen eenige weinige dagen, toen arlstein, op een' wenk van haar, bij het ontvangen van eenige brieven, de noodwendigheid van eene schielijke reis voorgaf, en zich verwijderde. - Antonia was lang in twijfel, of zij deze vermetele daad aan haren man ontdekken, of, als een geneim, voor altoos verzwijgen wilde. Pligt en vertrouwen schenen haar tot het eerste te nopen; vrees en kieschheid wederhielden haar van den anderen kant. Op zekeren avond was zij in den schouwburg: men gaf Emilia Galotti. In het tooneel, dat het vrome meisje de overvalling van den prins in de kerk aan hare moeder verhaalt, klopte antonia's hart hevig. Emilia dringt er op aan, om den Graaf, haren verloofde, het gansche voorval te ontdekken; maar de moeder verzet zich tegen dit voornemen. ‘Om 's hemels wille niet, lieve dochter!’ roept zij uit. ‘Wilt gij hem om niets ongerust ma-
{==188==} {>>pagina-aanduiding<<}
ken? Weet, mijn kind! dat een vergif, hetwelk niet dadelijk werkt, daarom niet minder een gevaarlijk vergif is.’ Dit woord besliste.
Antonia geloofde, dat haar beschermgeest zelf haar dezen raad mededeelde: haar besluit, dat haar tevens onthief van den angst wegens noodlottige gevolgen der ontdekking voor haren echtgenoot zoowel, als voor hare eigene eere, was oogenblikkelijk genomen. - Het was weinig weken na arlstein's vertrek, dat silburg, op zijne terugreis, door het breken van het rijtuig, genoodzaakt werd, in een landstadje, eenige mijlen van de residentie, te vernachten. Hij vond aan den gemeenen haard in de herberg verscheidene heeren, en nam plaats op eene bank bij de kagchel, in zijn' mantel gewikkeld, en het hoofd, hetwelk door het omvallen des rijtuigs bezeerd was, diep met de reismuts bedekt. Niemand sloeg bijzonder acht op hem. Aan eene verwijderde tafel, waar het regt lustig toeging, hoorde hij opééns de vraag opperen: ‘Niets nieuws uit de residentie?’ - ‘Niets,’ antwoordde een der jonge heeren, die het hoogste woord voerde, ‘niets, dan dat de schoone antonia van silburg in de orde der fijntjes getreden is.’ - ‘Nadat zij mijnheer haar' gemaal in eene andere orde geholpen heeft,’ viel een derde hem in, en paarde zijn' geestigen inval met een schate. rend gelach. -‘Ach! de goede man had reeds lang de oogen moeten openen,’ hernam de eerste; ‘maar het is het lot van alle getrouwde mannen, dat zij altijd de laatste zijn, die zoo iets merken.’ - ‘De nijd spreekt uit u, broertje!’ riep een van eene naburige tafel; ‘gij zijt aangestoken, merk ik.’ - ‘o! Sedert de carte favorite arlstein heet, heb ik mij reeds lang geretireerd. Mijne speelschuld,’ voegde de gek met eene dubbelzinnige mine er bij, ‘is afbetaald.’ - ‘En arlstein is thans de gelukkige?’ - ‘Geweest. Ook hij is verdwenen, en
wel eensklaps. Nu zit het arme verlatene duifje te huis, laat het kopje hangen, en kwijnt.’ - ‘Hare gezondheid! Er zal wel een beter tijd komen,’ riep de eene, terwijl hij inschonk. - ‘Haar welzijn! Dat fijne zusje!’ zeide een ander, en wipte zijn glas uit. - ‘Zij zal zoo fijn niet blijven,’ zeide een derde. - ‘De reiziger gevoelde bij de kagchel eene koortsrilling. Hij toefde nog eenige oogenblikken, en sloop toen ongemerkt naar zijne kamer. Geen slaap kwam den geheelen nacht in zijne oogen; het bed scheen

{==189==} {>>pagina-aanduiding<<}
hem een leger van doornen en netels; hij liep half uitzinnig de kamer op en neder. Toen hij, bij het aanbreken van den dag, weder in het rijtuig zat, was zijn bloed toch in zoo verre afgekoeld, dat hij overleggen kon. Hij begreep, dat mistrouwen of verwijtingen hem den weg tot elke ontdekking zouden afsluiten, en besloot met een helder gelaat te bespieden en te loeren. Bij zijne aankomst vloog antonia hem onstuimig te gemoet; zij viel hem herhaalde malen om den hals; een stroom van tranen borst uit hare oogen; zij kon hare verrukking niet langer bedwingen; hoe vast zij zich ook voorgenomen had, hem eerst den volgenden dag te verrassen, moest zij hem toch in deze minuut hare zoete hoop ontdekken. Een zwaard ging door de ziel des verschrikten mans; smart en spijt dreigden hem te verstikken. Hij nam de hevigheid der goede vrouw voor de uitwerking van een wrekend geweten; hare tranen hield hij voor de geheime bekentenis van hare schuld. Zoo werd een glimlach, dien hij op zijn gelaat dwong, eene schampere beleediging, en de woorden, die teeder klinken moesten, geleken scheldwoorden. Antonia verschrikte; zij sloop naar hare kamer, en smolt in tranen. Al hadden zich nog eenige twijfelingen bij haar opgedaan, of zij het ongelukkige geheim voor haren man verzwijgen zou, dit oogenblik zou ook de laatste verdelgd hebben. - Weinig tijds na zijne aankomst, toen silburg 'savonds over de straat ging, hoorde hij zich zacht bij zijn' naam roepen; hij trad nader, en herkende zijne voormalige min. Na de eerste begroetingen, begon zij haar hart uit te storten. “Neen,” riep zij in haren goedhartigen ijver, “ik kan en mag het niet langer aanzien, dat mijn lieve heer en weldoener zoo erg bedrogen wordt. Reeds menigmaal heb ik mijn oud grijs hoofd geschud, wanneer ik daarover mevrouw en den vreemden heer zoo vertrouwelijk met elkander omgaan en aan het venster stoeijen zag; ondertusschen dacht ik
altijd: Mag de goede heer het lijden, dan heeft geen ander er iets op te zeggen. Doch sedert uw vertrek - o, lieve heer! hoe beklaag ik u! Maar ik kan het voor God en mijn geweten niet verantwoorden, indien ik langer zweeg. Op zekeren nacht, dat ik niet slapen kon, zag ik duidelijk een licht uit de kamer van den vreemden heer komen, zich door de kamers bewegen, en ten laatste in het kabinet van me-
{==190==} {>>pagina-aanduiding<<}
vrouw vertoeven. Van de gestalte kon ik, wel is waar, door de digte gordijnen, niets onderscheiden; maar zooveel was toch duidelijk, dat iemand het licht droeg, die, na eene poos, denzelfden weg weder terugkwam. De Hemel is mijn getuige, dat ik u niets verhaal, dan wat mijne oogen zelve gezien hebben.” Silburg kende de oude sinds lang als eene brave en opregte vrouw; bij wist, dat zij hem trouw en genegen was. “Verder! verder!” riep hij. “Verder weet ik niets, lieve heer!” zeide zij. “Ik stond de volgende nachten weder op den loer, maar alles bleef stil en gerust, en den vierden dag vertrok de vreemde heer.” Woedend vloog silburg heen. Toen hij in zijne kamer trad, vond hij een nameloos briefje op de tafel liggen.’
‘o Lieve oom!’ viel augusta hem in, ‘zijn zulke brieven niet evenzeer te vreezen als die, welke uit een verpest oord komen?’
‘Gij hebt gelijk, mijn kind!’ hernam de overste; ‘der gelijke papieren moest men niet slechts met eenige sneden voorzien, maar geheel en al, punt voor punt, doorboren, of zoo lang berooken, tot zij zoo zwart werden als hunne letters en als het hart, waaruit zij voortkomen. Zulk een vergiftiger zou ons gaarne, onder het masker van vriendschap, overreden, dat hij alleen ons best bedoelt; maar het is hem slechts om den dolk te doen, dien hij zijn' vijand heimelijk in de borst boren wil.’
‘En dit namelooze briefje derhalve, lieve oom?’
‘Stortte den armen bedrogenen geheel en al in den afgrond. In een' aanval van uitzinnige woede wierp hij zich in zijn rijtuig, en ging, zonder een woord achter te laten, de wijde wereld in.’
Augusta drukte de gevouwene handen aan hare borst, en zag met natte oogen naar het graf, op hetwelk van de takken der treurwilgen enkele droppels van den avonddauw nedervielen.
‘Laat mij ten einde spoeden,’ vervolgde de overste: ‘de smart van dit verhaal beklemt nog meer dan de avond, lucht mijne borst. Antonia's bevalling naderde; zij werd van een' zoon verlost, die, hetzij een ongelukkig toeval of het gevolg van den schrik, een klein teeken op de wang had, hetwelk met eene moedermaal in arlstein's

{==191==} {>>pagina-aanduiding<<}
gelaat de naauwste overeenkomst hebben moest ..... moest, lieve kind! want wat moet niet al zijn en zich schikken, zoodra de wereld het maar hebben wil! Antonia had tegen de lasteringen van den duizendtongigen achterklap, die thans van alle kanten op haar losstormden, niets, dan hare onschuld en hare tranen. Zij bad den Hemel om erbarming, en de genadige God verhoorde haar, terwijl Hij haar van alle regtvaardiging onder de menschen ontsloeg. Toen zij haar einde voelde naderen, liet zij mij bij zich ontbieden. Ik vond haar stil biddende, met den kleinen engel in den arm. “Heer overste!” zeide zij, “de strenge deugd, welke de wereld u toeschrijft, zij het onderpand mijner laatste woorden. Bewaar de verzekering mijner onschuld als eene heilige nalatenschap, die ik ééns uit uwe handen zal terugvorderen. In den dood is waarheid; ik ga met een schuldeloos hart van hier. Overhandig, wanneer ik niet meer ben, mijn' man dit geschrift: wanneer hij het leest, zal ik reeds ieder woord voor God verantwoord hebben. Ik sterf als zijne getrouwe vrouw; mijn willem is zoo zeker zijn zoon, als hij de mijne is.” De doodsmart kampte reeds in al hare trekken. Ik zag, hoe de angst om het lot van haar kind haar binnenste doorsneed. Het onregtvaardig wantrouwen aan hare liefde en trouw kon haar niet laten sterven. Eensklaps rigtte zij zich op, en strekte de armen voor zich heen, alsof zij de gedaante haars mans aan de voeten van haar leger zag staan. “Mijn willem is uw zoon!” hijgde zij, en zonk zielloos op het kussen terug.’
De overste zweeg hier, en veegde een' traan uit zijn oog. Augusta nam haars ooms hand, en bragt die ontroerd aan hare lippen.
‘Ik had thans niets belangrijker te doen,’ vervolgde hij, na eene kleine poozing, ‘dan silburg's verblijf uit te vorschen. Het gelukte mij slechts, nadat ik eene dringende oproeping in de nieuwspapieren had laten plaatsen. Op zekeren avond trad hij in mijne kamer; aan zijn' naam herkende ik hem: hij zelf was het niet meer. Ik overhandigde hem antonia's testament, - de aandoenlijke uitstortingen van een gebroken hart, die reeds uit eene betere wereld geschreven schenen te zijn. Stom en koel nam hij het papier, stak het bij zich, en vertrok. Ik zag hem de beide volgende da-
{==192==} {>>pagina-aanduiding<<}
gen niet weder. Den derden morgen, zeer vroeg, kwam hij in mijne kamer; zijne wang gloeide, zijn oog fonkelde; hij verzocht mij, hem naar het landgoed zijner zuster te verzellen. Het rijtuig stond reeds voor de deur; wij vertrokken. Zoodra wij aldaar aangekomen waren, nam hij het kind, legde het zijner zuster in de armen, en bad haar op het hartroerendste, den knaap als haren eigenen zoon aan te nemen; vervolgens verzocht hij mij, hem, als laatsten vriendschapsdienst, nog eenige dagen te schenken: ik bewilligde hem dit. Wij namen courierpaarden, en vlogen naar arlstein. Met koel stilzwijgen legde silburg hem het geschrift van antonia voor oogen. De wang des misdadigers verbleekte, zijne hand sidderde, toen hij het blad aannam. “Is dit waarheid?” vroeg de diepbeleedigde vriend. Arlstein beproefde te antwoorden, doch zijne woorden werden een onverstaanbaar stamelen. “Volg mij!” riep silburg, en sleepte den bleeken zondaar met zich voort in een nabijgelegen bosch. Hier haalde hij een paar pistolen te voorschijn. “Arlstein!” riep hij, “bij het lidteeken van deze wonde, die eens voor u bloedde, is het waarheid, wat dit geschrift bevat?” - “Wat moet deze
schoolmeesterlijke toon?” vroeg de andere, die zich inmiddels hersteld had, met eene schampere mine: “zijt gij zoo begeerig naar bloed, welaan, laat ons de zaak kort afdoen.” Zij traden van elkander. Arlstein schoot, en miste; silburg doorboorde hem de borst. Hij sprong toe, vatte den vallenden in zijne armen, en zette hem zacht tegen een' eikenstam neder. “Ga met geene leugen uit de wereld!” riep hij, terwijl hij bij hem nederknielde: “verzoen de eeuwigheid, en geef mij het geloof aan mijner vrouws deugd weder!” Arlstein's hoofd zonk koud en bleek op zijne borst; zijne lippen beefden, maar geen geluid kwam over dezelve. “Arlstein!” schreeuwde silburg wanhopig hem in het oor, “vriend! broeder! in het aangezigt des openen hemels bezweer ik u, zijn deze woorden waarheid?” - “Zij zijn het!” rogchelde de stervende: “vergeef...” De doodsengel nam hem de laatste woorden van de lippen. - De ongelukkige had nu gade en vriend met eigene hand vermoord: wat zou hij verder in het leven? De oorlog was juist uitgeborsten; de Monarch riep al zijne getrouwe onderdanen op. Voor het vaderland te sterven, was het éénige,

{==193==} {>>pagina-aanduiding<<}
wat den levensmoeden weder met zich zelven verzoenen kon. Hij ging blijmoedig in den slag, en viel, op hetzelfde veld, waar hij zijne geliefde antonia voor het eerst had aangetroffen, zonder smart of klagt, onder de sabelhouwen der vijanden.’





De ooijevaar.


Als het rimplig loover dort 
En de herfstwind scherper wordt, 
Waarom snelt gij, lieve wachter, 
Dan van dak en schoorsteen voort, 
Laat uwe oude vrienden achter 
En zoekt warmer hemeloord? 
 
Let gij dan op 't afscheidslied 
Van het starend landvolk niet, 
Dat, bij de afreis uwer scharen, 
Opstijgt uit beklemde borst: 
‘Blijft toch, vriendlijke ooijevaren! 
Schut ons nog voor storm en vorst!’ 
 
Ach! gij hoort naar beê noch zucht, 
Klept nog eenmaal door de lucht, 
Als wenscht gij uw herberg vrede, 
Vliegt dan suizend, gonzend heen, 
Voert den zomer met u mede 
En laat 's winters ons alleen. 
 
Zijt gij als de wankle vrind, 
Dien men slechts bij zonschijn vindt, 
Mist bij storm en onweêrsvlagen; 
Die in vreugde deelt en juicht, 
Maar geen aasje meê wil dragen, 
Als de smart ons nederbuigt? 
 
Neen, o trouwe wachter! neen; 
Wankel is de mensch alleen; 
't Dak, waar ge eens uw nest op bouwde, 
Zoekt gij elke lente weêr, 
't Zij er smart of vreugd op dauwde, 
Trouw gelijk de hond zijn' heer. 

{==194==} {>>pagina-aanduiding<<}

En toch snelt gij ijlings voort, 
Als het zonlicht matter gloort: 
Hoe verlaat ge zoo uw vrinden? 
Ach! uit fijner stof gewrocht, 
Stremmen vorst en noordewinden 
U den teedren ademtogt. 
 
Daar, waar gij den lepel klept, 
Blijft het bladgroen onverlept, 
Flenst het bloempje niet der dalen, 
Eeuwig heerscht er lentelucht, 
Blinkt er 't goud der zonnestralen, 
Afgekoeld door zefirs zucht. 
 
o Gelukkig vogel! gij, 
Die het schoone jaargetij 
Steeds gewiekt op zij moogt streven. 
Naauwlijks valt hier 't herfstblad neêr, 
Of men ziet u henenzweven, 
En gij vindt de lente weêr. 
 
En wij menschen, 't beeld van God, 
Zijn ten speelbal van het lot, 
Krimpen weg voor 't noorderloeijen, 
Blaauwen door de wintervorst, 
Mogen naauw den mond besproeijen 
Met het vocht door ijs omkorst! 
 
En toch blijft ons smachtend hart, 
Hier door storm en druk benard, 
Naar eene eeuwge lente zuchten, 
Waar geen blad, geen vreugde dort, 
Stormen zwijgen, smarten vlugten, 
En geen nacht den dag verkort. 
 
Ach! bedriegt die hoop ons niet, 
Die ons troost in 't harte giet, 
Veêrkracht schenkt bij 't rampendragen? 
Zal ook eens, na angst en leed, 
Eeuwge lente voor ons dagen, 
Waar men stom en vorst vergeet? 

{==195==} {>>pagina-aanduiding<<}

Ja gewis; aan d'achterkant 
Van het hoopjen aarde en zand, 
Dat aan 't kroost ons graf zal wijzen, 
Wenkt die lente ons in 't verschiet; 
En, na lang of korter reizen, 
Derft haar ééns de brave niet. 
 
Heilig teeken dan voor ons, 
Wachters! als uw wiekgegons 
U, door najaarszon beschenen, 
Voert naar warmer hemeloord; 
Ook wij spoeden langzaam henen, 
Waar nog schooner lente gloort. 
 
Daarom rust gij stil en mak 
Steeds op torentrans en dak, 
Wordt van kerk noch hut verdreven, 
Maar met feestzang ingehaald, 
Wijl ge ons 't beeld van 't eeuwig leven 
In uw jaarlijksche afreis maalt. 
 
En als 't rimplig loover dort 
En de herfst wind scherper wordt, 
Laat dan vrij uw vrienden achter! 
Ontrouw zijt gij niet, o neen! 
Maar gij wijst ons, trouwe wachter, 
Naar onze eeuwge lente heen. 
 
boxman. 










Amsterdam en Brussel bij den jongsten watersnood.


De winter is daar, en de stroom wordt een baan, 
Met menschen en steden en wagens belaân; 
En 't schijnt, of de vlijt en de vreugd van het land 
Verleid en verspreid is op meer en op strand. 
 
De vloed wringt zich los, en de stroom wordt een rots, 
En dijken bezwijken voor ijsgang en schots, 
En sluizen en huizen en menschen en vee, 
't Wordt alles bestelpt door een schuimende zee. 

{==196==} {>>pagina-aanduiding<<}

Wie helpt, ach! wie redt hier uit nood en van dood? 
Die nood is onredbaar; 't gevaar is te groot..... 
Maar klaag niet, maar vraag niet; de handen zijn reê, 
En harten en buidels geopend voor 't wee. 
 
En harten en handen en buidels te zaam, 
Zie daar den triomf van den Hollandschen naam! 
Getuigt het, geredden uit nood en van dood! 
Die naam blonk steeds heerlijk; die naam blinkt weêr groot. 
 
Hoe reppen die handen zich krachtig en stout! 
Hoe kloppen die harten! hoe rammelt dat goud! 
Het geldt hier den hoogen, den heiligen pligt; 
Het geldt hier den naasten, en 't zelfbelang zwicht. 
 
Wat schimpt gij, o Franschen! op Nederlands taal! 
Uw tong is zoo glad en uw spraak is zoo kaal. 
Wat spot gij, o Franschen! met Nederlands zeên! 
Gij hebt er geene enkele deugd meê gemeen. 
 
o Brussel! zoo ná bij de bron van het kwaad, 
Dat boven den heilloossten watervloed gaat; 
o Brussel! Parijs van nieuw-Nederland thans, 
Gij denkt nog, gij leeft en gij geeft op zijn Fransch. 
 
Bij 't klemmen en stremmen van 't handelbedrijf, 
Vindt weelde bij u slechts, bij ons geen verblijf; 
Maar treft onzen naasten der rampen getij, 
Wij tellen bij guldens, bij centen telt gij! (*) 
 
Niet eerder (ik zweer het bij 't Hollandsche bloed, 
Dat mij heeft gewonnen, dat mij heeft gevoed!) 
Niet eerder erken ik een' broeder van 't Zuid', 
Voordat ook zijn hart zich voor 't weldoen ontsluit. 


j.w. ijntema.


1820.






{==197==} {>>pagina-aanduiding<<}

Mengelwerk.

Het christendom.


In twee Zangen.


Door W.H. Warnsinck, Bsz.


	Eerste zang.
Groot is de schepping Gods: het onbeperkt heelal 
Is 't rijk van Hem, die is en was en wezen zal; 
Zijne almagt schiep deze aarde en al de zonnekringen, 
Die, in 't onmeetbaar ruim, zijn' eeuwgen troon omringen; 
Hij sprak, en 't was genoeg; Hij sprak, en, op zijn woord, 
Trad alles, wat bestaat, eenmaal uit niet hervoort, 
Maar vol van majesteit, en met een' glans omgeven, 
Die afstraalt uit de bron van eeuwig licht en leven. 
Groot is de schepping Gods; en in dat heerlijk rijk 
Is niemand boven Hem, zelfs niemand Hem gelijk. 
 
Maar, wien trad ooit Gods magt, in al haar grootheid, nader, 
En bragt zijn wijsheid niet zijn' lof en dank te gader? 
Die wijsheid zonder grens, dat onbepaald verstand 
Bragt doel en middel zaam in werking en verband; 
Zij woog de stofjes af, die op deze aarde weemlen; 
Zij wees der zon haar spoor door 't ruim gebied der heemlen; 
Zij schittert in den glans, waarmeê de Orion praalt, 
En blinkt in 't kleinst insekt, dat langs de velden dwaalt; 
Zij glanst in 't morgenrood, zij gloort door 't nachtlijk donker; 
De dag verkondigt haar, en 't statig stargeflonker. 
 
Ja, groot en wijs is God! Maar hooger klimme ons lied, 
God is de God der liefde, in zijn geducht gebied: 
Geen schepsel, waar 't bestaat, wordt ooit door Hem vergaten; 
Elk mag zich, in zijn' kring, gelukkig, zalig heeten. 
Alom klinkt harmonie, alom slechts één akkoord, 
Waarin het schepsel Gods de stem dier liefde hoort: 

{==198==} {>>pagina-aanduiding<<}

Gods goedheid straalt alom zijn grootsche werken tegen; 
Zijn trouw kent eind noch maat, zijn gunst wekt heil en zegen, 
En zee en stroom en woud, en heuvel, berg en dal 
Brengt Hem den lofzang toe, als Vader van 't heelal. 
 
Die juichtoon klinkt in 't stof, en wordt door duizend tongen, 
Door al wat adem heeft, den Schepper toegezongen; 
't Is of het reedloos dier zijns Makers eer bedoelt, 
En zich, in dankbren lof, gelukkig, zalig voelt. 
En wat moet niet de mensch? hij, 't pronkstuk van deze aarde; 
Hij, heer der schepping, groot in aanleg, stand en waarde; 
Hij, ja, uit stof gevormd, maar met een ziel bedeeld, 
Waarin iets edels woont, waarin iets Godlijks speelt. 
Wat moet hij - als die ziel, op vleuglen der gedachten, 
Zich boven 't stof verheft, en, fier op eigen krachten, 
Door tijd en ruimte zwoeft, al wat bestaat bespiedt, 
En vrije blikken slaat in 't Godlijk algebied? 
Wat moet hij - als zijn geest, in 't eenzame, afgezonderd, 
De grootheid van zijn' God in elk gewrocht bewondert, 
Zijn wijsheid gadeslaat, en op een liefde staart, 
Die al wat is en wordt in stand houdt en bewaard? 
Gewis, is die besef ten hoogsten top geklommen, 
Wat rest den stervling meer, dan knielen, dan verstommen? 
Alom ziet hij zich vreugde en 't hoogst genot bereid; 
En wat voelt nu zijn hart, dan liefde en dankbaarheid? 
 
Hoe, stervling! kunt ge, in 't hart, dat rein gevoel verdooven? 
Kunt ge u het zoet genot van zoo veel heils ontrooven? 
Blijft ooit uw boezem koud, wanneer der starren pracht 
De majesteit van God verkondigt in den nacht; 
Of als, in 't blozend Oost', het goud der zoonestralen 
De goedheid van dier God in heerlijk licht doet pralen? 
Neen! dan vloeit liefde en dank, op hooggestemden toon, 
Van uwe lippen af; dan klinkt uw lofzang schoon, 
Vereent zich met den dank van al wat leeft op aarde, 
En schenkt aan 't blij gejuich der schepping hooger waarde. 
 
Die liefde en dank, o mensch! wordt bron van nieuw genot; 
Uw lof wordt Godsdienst, wordt vereering van uw' God; 
En in dien Godsdienst, in dat danken, lieven, loven, 
Verheft gij, vol gevoel, 't aanbiddend hart naar boven, 

{==199==} {>>pagina-aanduiding<<}

Vereent ge u met de bron, waar al uw heil uit vloot, 
En nu eerst zijt ge, als mensch, gelukkig, zalig, groot. 
Als mensch gelukkig? ... Ja! het reinste Godsvereeren 
Kan nooit de zaligheid van uwen God verneêren: 
Hij, in zichzelv' volmaakt, behoeft de hulde niet, 
Die Hem de zoon van 't stof, die Hem de Aartsengel biedt: 
Zichzelv alleen genoeg, kan niets zijn' roem verhoogen; 
Geen hemelsch harpmuzijk van duizend starrenbogen 
Verhoogt ooit Hem, die is en was en wezen zal, 
En niets verkleint zijn' roem, al zweeg ook 't gansch heelal. 
 
Maar 't eeren van een' God, volmaakt en nooit volprezen, 
Kan voor zijn schepsel slechts gelukkig, zalig wezen: 
Bij hem wordt Godsdienst pligt, - neen, hooge zaligheid, 
Die hem door elk genot tot nieuw genot geleidt. 
Onmisbaar wordt hem nu de Godsdienst: God te danken, 
In 't kinderlijk gebed, met stamelende klanken, 
Is wellust voor 't gemoed, ontgloeid door heilig vuur; 
En 't loflied rijst voor God, als Vader der Natuur. 
 
Wat wilt gij, die den mensch dat heilgoed poogt te ontrooven? 
Hoe! zal uw dwaallicht dan den glans der zon verdooven? 
Een wereld zonder God! het onbegrensd heelal 
Een onbestemd gewrocht en schepsel van 't geval! .... 
Verdoolden! ach, waartoe in 't duister voort te dwalen? 
Waartoe dat ongeloof? ... aanschouwt de heldre stralen 
Der Godheid, en aanbidt! of, wilt gij voorwaarts gaan, 
Ontkent dan, dat gij leeft, ontkent uw zelfbestaan! 
Neen, dwazen! God bestaat. Dit onverwrikt gelooven 
Gaat al uw twijfelzucht en weêrstand ver te boven; 
En 't licht, door dat geloof in 't rein gemoed verspreid, 
Glanst, over dood en graf, tot in de onsterflijkheid. 
 
Waarom is dat geloof, der ziele als ingedreven, 
Bij 't denkend kroost der aard' niet altoos rein gebleven? 
Slaan wij 't geschiedboek op van 't heden en 't voorleên, 
Ach! wijsheid mengt zich hier met dwaling ondereen. 
Ja, 't menschdom werd beschaafd; allengskens, en bij trappen, 
Trad licht en kennis voort, met kunst en wetenschappen; 
Maar Godsdienst - bron van heil in 's levens vreugde en smart - 
Wat was hij voor den mensch? wat voor 't gevoelvol hart? 

{==200==} {>>pagina-aanduiding<<}

Het raadsel is ontknoopt, maar geeft ons stof tot klagen: 
De mensch was, ja, bestemd, het beeld van God te dragen; 
Zijn rede, 't grootst geschenk, dat hem de Algoedheid gaf, 
Gebood het driftenheer als met een' wonderstaf: 
De mensch, als heer der aard', geschapen tot regeren, 
Was heer, ook van zichzelv', in 't moeilijk zelfbeheeren; 
En vrij in elke keuze, en vrij in elk besluit, 
Werd door geen' wreeden dwang zijn vaste wil gestuit. 
En toch de mensch bezweek; hij zag zijn heil vergiften, 
Bij de eerste zegepraal der onbestuurde driften; 
Hij viel ... en met hem zonk een hemel van geluk; 
De wereld zag haar' heer gebogen onder 't juk, 
Aan 't reedloos dier gelijk, in 't slijk der aard' gezonken, 
En in het schandgareel der zinlijkheid geklonken. 
 
Wat zegt het voor den mensch, dat, in dien donkren nacht, 
Eene enkle star zijn spoor verlicht met stille pracht, 
En vriendlijk hem beschijnt en voorgaat in het duister? 
Ach! 't oog der ziel is blind voor dien verheven luister. 
Gij, vriend van 't menschdom! vriend van God! gij, Socrates! 
Gij, roem van Attika, door voorbeeld en door les! 
Gij, in wiens rein gemoed een vonk der Godheid straalde! 
Gij, in wiens eedle ziel de waarheid zegepraalde! 
Wat werd er van een vrucht, zoo schoon door u geplant? 
Wat van uw zegepraal op 't waanziek onverstand? 
Een Plato moog zijn licht zoo grootsch aan 't uwe ontsteken, 
En 't zaad, door u gestrooid, met zorg en liefde kweeken; 
Een klein, eerwaardig tal van vrienden volge uw leer, 
Het kroost van Inachus knielt nog voor de Afgoôn neêr: 
Ja, 't volk, door kunst en smaak gezet in top van luister, 
Aanschouwt zijn Goden slechts, gehuld in scheemrend duister, 
En heeft dat duister lief, en sluit het oog voor 't licht, 
En is voor de inspraak doof van Godsdienst, rede en pligt. 
Neen, eedlen! waagt het niet, uw reine leer te preken; 
Een huichlend priesterdom zal zich ontzettend wreken: 
Hoe, Socrates! gij wilt, u zelv' gelijk en groot? 
Al wat de waarheid haat, bezweert uw' wissen dood: 
Het vonnis ligt geveld, en zal aan 't menschdom leeren, 
Hoe diep zich de adeldom der menschheid kan verneêren, 
Hoe snood de dwaling op het licht, dat haar bestraalt, 
Op 't eeuwig helder licht der waarheid, zegepraalt. 

{==201==} {>>pagina-aanduiding<<}

Neen, wereldvolken! neen, nooit zal mijn hart u doemen; 
Schoon Christen, blijf ik u toch dierbre broeders noemen; 
Maar klagen mag mijn hart, als ge op het dwaalspoor treedt, 
En naar uw zwak verstand Gods liefde en grootheid meet; 
Als ge u een Godheid schept, verschriklijk voor onze oogen, 
Door gruwzame offers slechts verbeden en bewogen; 
Een Godheid, die, in 't hart, door angst en schrik regeert, 
Die gij al bevend naakt en sidderend vereert. 
Beklaagbren! ach, hoe diep zijt gij in 't stof gezonken! 
Hoe vast in de ijzren boei der bastaardij geklonken! 
Wat rest u bij een leer, uit dwaling voortgebragt; 
U, die de dweepzucht volgt, en omdoolt in haar' nacht; 
Die 't wetboek der natuur, met Godlijk schrift beschreven, 
Die de inspraak van 't gemoed, als regter u gegeven, 
Miskent, ja zelfs versmaadt, of, voedt ge een hooger zucht, 
Eene ijdle schaduw grijpt, die aan uw' arm ontvlugt? 
 
Maar wie, wie daagt daar op, aan 't hoofd van legerscharen? 
Zie! de Afgoôn storten neêr, gebrijzeld op de altaren: 
Zijn strijdleus is: ‘één God!’ - 't is opschrift van zijn wet; 
Hij rukt van Mekka voort; hij komt.... 't is Mahomed. 
't Bukt alles voor hem neêr: het Oosten ziet de stralen 
Der nieuwe Godsdienstleer van Nijl tot Ganges pralen: 
Ja, Mahomed verwint; niets kan voor hem bestaan; 
Zijn rijk neemt immer toe, als 't wassend beeld der maan; 
Het zwaard verbreidt zijn leer; wat kan, wat mag hij hopen! 
Het gloeijend Afrika zet hem zijn poorten open; 
Zijn vaart gelijkt een' stroom, die immer zich verbreedt; 
En volk bij volk erkent in hem den Godsprofeet. 
 
Hoe, hij gezant van God! ... hoe! zal hij de aard' verlichten, 
Die door geweld en krijg zijn Godsdienstleer wil stichten? 
‘De Koran of het zwaard!’ blijft zijne ontzerbre leus: 
Bukt, volken! bukt voor hem; u rest geene andre keus. 
Ziet Mekka's halve maan op muur en tempels pralen, 
Schoon zij geen straal van licht in 't hart doet nederdalen; 
Medina's Godspraak is een valsche orakelstem, 
En spreekt de schijnprofeet, de dwaling spreekt door hem. 
Hoort, volken! 't bang gekerm van die miljoenen slaven, 
Die op den blik alleen van woeste meesters draven; 

{==202==} {>>pagina-aanduiding<<}

Aanschouwt den mensch; ziet hem, door menschen, snood verlaagd, 
Den broeder, daar hij zucht en 's broeders ketens draagt; 
Aanschouwt hem, voortgezweept tot slaafsche dienstbetooning, 
Die, hoe gedwee vervuld, nog straf vindt voor belooning; 
Aanschouwt, beneden 't vee, den eedlen mensch veracht, 
Natuur geschonden, en haar regten snood verkracht! 
 
Ween luid, o schoone helft van mijn natuurgenooten! 
Door minnenijd verlaagd en uit uw' rang verstooten: 
Geen reine huwlijkstrouw strooit bloemen voor uw schreên; 
De bruidschat, u bereid, zijn tranen en geween: 
Beef, sidder voor uw lot! geen woord, geen lonk, geen teeken 
Ontsnapt het oog uws beuls, gereed zich streng te wreeken: 
Met d' angel in de borst, die 't kwijnend hart doorboort, 
Sleept gij, in de eenzaamheid, het rampvol leven voort, 
Der teedre plant gelijk, die 't licht des dags moet derven, 
En wegkwijnt voor ons oog, bij 't langzaam nadrend sterven. 
 
Neen, woeste Mahomed! wij siddren voor uw leer, 
Al knielt de Muzelman ook voor uw wetboek neêr. 
Waar wellust lokt en trekt met zijn sirenenzangen, 
Barbaarschheid de onschuld moordt, eerst in haar net gevangen; 
Waar 't Noodlot alles werkt en regelt en gebiedt, 
Neen, daar herkent ons hart de stem des hemels niet. 
Neen, de adel van den mensch, zijn aanleg, stand en waarde, 
Streeft hooger doel nabij; het zingenot der aarde 
Voegt aan zijn grootheid niet; al wat de driften streelt, 
Ontluistert, in den mensch, het Godgelijkend beeld; 
Al wat hem nader voert tot d' Oorsprong van zijn wezen, 
Al wat den lof verhoogt zijns Scheppers, nooit volprezen, 
Is bron van zaligheid, van reinheid, vrede en vreugd, 
En 't heil, dat hij geniet, is 't gaadloos heil der deugd. 
 
Maar, deugd... waar is ze op aard'? waar werd ze ooit rein gevonden, 
Sinds zij haar blank gewaad bevlekt zag en geschonden? 
Waar koos zij toch verblijf? waar, bij wat volk of stam? 
Hoe! vind ik haar, die schoone, in 't huis van Abraham? 
Zit zij op Davids troon, in Salems tempelgangen? 
Jesaias! wijdt ge aan haar uw hooge lofgezangen? 
Heil dan 't gelukkig volk, dat zich naar Isrel noemt, 
En nog, schoon diep verneêrd, op 't Godlijk kindschap roemt! 

{==203==} {>>pagina-aanduiding<<}

Wat stervling kon Gods doel ooit kennen of doorgronden? 
Wat stervling heeft den gang van zijn bestuur gevonden? 
Wat oog las ooit in 't boek van 's hemels raadsbesluit? 
Wat schrander brein vond ooit den raad des Eeuwgen uit? 
De God der Goden sprak, en, in den loop der eeuwen, 
Werd Godsdienst wet van staat voor 't erfrijk der Hebreeuwen; 
Judea zag het schoon dier eedle Godsdienstleer, 
En 't kroost van Abram boog zich voor Jehovah neêr. 
Het vast geloof aan God deed wondren; deugden blonken; 
De mensch hief grootsch zich op, schoon diep in 't stof gezonken: 
Door liefde en dank ontgloeid, werd God zijn hoogste goed, 
De Godsdienst bron van heil in vreugde en tegenspoed; 
't Verstand werd opgeklaard, de wil met kracht omgeven, 
En 't hart met hoop gevoed op onverganklijk leven. 
 
Maar hoe! dat troostrijk licht gloort slechts bij één geslacht, 
Terwijl heel 't menschdom zucht en ronddwaalt in den nacht.... 
Wat raadsel voor 't verstand! - Hoe! die miljoenen zielen 
Zijn toch 't geslacht van Hem, voor wien de Aartsenglen knielen. 
Hoe! in het grootsch gebied der schepping van Gods hand 
Is alles eeuwige orde in werking en verband; 
En in 't gebied der deugd.....? Maar neen, wie durft hier gissen? 
Wat zoon van 't nietig stof, vermetel, hier beslissen? 
Gods doel blijft eeuwig wijs en zijner waard en licht, 
Schoon donker voor het oog, hier slechts op 't stof gerigt: 
Hij, die de starren draagt, Hij zal ook 't menschdom schragen; 
Hij, Schepper van het licht, Hij zal het licht doen dagen; 
Niets stelt zijn' liefde een grens, niets stelt zijn' almagt perk; 
Zijn doel moet Godlijk zijn: volmaakt is al zijn werk. 
 
't Is niet vergeefs gehoopt: juich, aarde! stervelingen! 
De schoone dag breekt aan, die 't duister zal verdringen: 
De God der liefde spreekt; het licht der aard' verschijnt; 
Het spreidt zijn' glans alom; de vale nacht verdwijnt: 
Ja, Jezus Christus komt; Hij zal het Godsrijk stichten; 
Hij zal, - slechts een geslacht? - neen, 't wereldrond verlichten: 
Hij komt, des menschen zoon; Hij, die ons God verklaart; 
Hij, de alvervuller; Hij, troost, hoop en vreugd der aard': 
Hij komt, de Vredevorst; het Godsrijk komt ons nader: 
Hij komt, die 't menschdom redt en weêrbrengt tot den Vader. 

{==204==} {>>pagina-aanduiding<<}

Heil, aard'! - de Christus komt; de groote Leeraar spreekt, 
En gij aanschouwt den dag, die door de nevlen breekt. 
Hij komt; Hij spreekt, en leert, wat immer bleef verholen, 
Schoon nimmer ingewijd, als leerling, in de scholen, 
Waar wijsbegeerte en kunst den hoogsten prijs verwerft, 
Waar 't schitterendst vernuft den roem der wereld erft: 
Zijn leerschool is Natuur en 't woord van God te gader, 
En wat Hij 't menschdom leert, is Godspraak van den Vader: 
Wat ooit den sterveling, als wijsgeer, hier vereert, 
Hij, Hij draagt hooger' rang, als van God zelv' geleerd. 
Hij komt; Hij wil zich zelv', en zijn weldadig leven, 
Voor 't heil der wereld, voor 't geluk van 't menschdom geven. 
Hij spreekt; zijn wondre wet is liefde en liefde alléén, 
En allen wijst zijn hand naar God, als Vader, heen: 
't Is liefde, die de baan des heils voor allen teekent; 
't Is liefde, die dat heil voor de eeuwigheid berekent; 
't Is liefde, die den mensch verteedert, schokt en roert, 
En hem naar 't heerlijk doel van zijn bestemming voert. 
 
Wie durft hier, onbeschaamd, het heilige bevlekken? 
Wie Jezus rein gelaat met dweepzuchts mom bedekken? - 
Hoe! stilt de dweeper dan het schokken van den vloed? 
Ontboeit hij dan de tong? schraagt hij den wanklen voet? 
Schenkt hij den dooven 't oor, den blinden 't daglicht weder? 
Hoe! werpt de dood zijn kroon voor hem eerbiedig neder? 
Wèl hem dan, die zóó dweept, de boei van 't lijden slaakt, 
En al, wie tot hem schreit, gelukkig, zalig maakt! 
 
Neen, dweeper was Hij nooit, wien 't werk van zijnen Vader 
Bestendig alles was, en spijs en drank te gader; 
Die nimmer voor zich zelv' de baan des roems betrad, 
Maar alles steeds voor de eer diens Vaders over had; 
Wiens stille nedrigheid en ootmoed elk moest treffen, 
Als heerlijk tegenbeeld van 't ijdel zelfverheffen; 
Die, aan de waarheid trouw, en trouw in lief en leed, 
Der wereld al haar schoon en schatten kennen deed; 
Wiens wijsheid, voor heel de aard', ten hoogsten top geklommen, 
Geweld, nijd, afgunst, haat en laster deed verstommen; 
En van zijn haters zelv', erkennend zijn waardij, 
De lofspraak heeft gehoord: ‘nooit sprak een mensch als hij!’ 

{==205==} {>>pagina-aanduiding<<}

Daar staat Hij voor ons oog; Hij, 't éénig licht der wereld, 
Niet met de diadeem der heerschappij bepareld, 
Neen, als de man van smart; neen, als des menschen zoon, 
En beide, kribbe en kruis, zijn Hem een glorietroon; 
Maar, midden in den drang van schier onduldbaar lijden, 
Blijft Hij zich aan Gods wil, getrouw, standvastig, wijden; 
Zijn deugd, in 't leed beproefd, is 't kenmerk, dat zijn leer 
Uit God is, en gedaald uit hooger, reiner spheer. 
De boosheid zweert zijn' dood: zie Hem aan 't kruishout sneven; 
Maar in 't geloof aan God, ten eind toe, trouw gebleven; 
Maar altijd onbevlekt; maar altijd gaadloos groot; 
Maar vol van menschenliefde, in 's levens jongsten nood; 
Hij rust in 't Godsbestuur en in zijn lotbeschikking; 
't Geluk van 't menschdom is, in 't leed, zijn zielsverkwikking; 
Hij weet, het Godsrijk komt; het komt, in licht en kracht; 
Gods doel is grootsch bereikt, en - Jezus heeft volbragt. 
 
Heil, aarde! zie 't geluk uit reine bronnen wellen; 
Heil, stervling! Jezus wil uw waarde en eer herstellen; 
Zoo ver zijn liefdewet zich over de aard' verspreidt, 
Daar blikt de mensch, met vreugde, op God en de eeuwigheid; 
Daar woont beschaving, daar verlichting; deugd en zeden 
Zien wij daar, hand aan hand, ten heilgen tempel treden; 
Daar zwicht de bastaardij; daar wijkt het onverstand; 
Daar legt de dwaling nooit den vrijen geest aan band; 
Daar smeedt nooit priesterlist bedrog en logenvonden; 
Daar is de waarheid nooit met hulselen omwonden; 
Neen, daar spreidt zij haar' glans, haar Godlijk licht, ten toon, 
En 't opgeklaard verstand staart op haar eeuwig schoon. 
Gezegend Christendom! gij schenkt der ziel het leven; 
Gij leert den mensch naar 't doel van zijn bestemming streven; 
Gij brengt den mensch met God in 't allernaauwst verband, 
En voert den Godsdienst weêr tot zijn' verheven' stand. 
 
o Plato! Socrates! gij eedlen, die de waarheid, 
Maar ongesluijerd, zocht in al haar' glans en klaarheid! 
Het groot, weldadig licht, dat aan uw' geest ontbrak, 
Was 't licht, dat Jezus zelf tot heil der aarde ontstak. 
Vergeefs hebt gij gestaard op 't schijnsel van die stralen; 
Een glans, zoo gaadloos schoon, moest van den hemel dalen. 

{==206==} {>>pagina-aanduiding<<}

Gewis, waar' Jezus komst, zijn leer, u ooit gemeld, 
Gij waart uit Attika naar Salem heengesneld. 
Verbeelding leidt mij; ja, 'k aanschouw uw rein verlangen; 
'k Zie u, geheel gehoor, aan Jezus lessen hangen; 
'k Herken in Socrates de Petra van Gods kerk, 
In Plato Paulus geest en zucht voor 't edelst werk. 
Ja, eedlen! 'k hoor, met vuur, u voor de waarheid spreken, 
Door dreigen nooit ontzet en niet gevleid door smeeken; 
En, voor den Jupiter, die op d'Olimpus troont, 
Bidt gij d'Alvader aan, die in den hemel woont. 
 
o Wijzen! in wat land, of in wat eeuw, geboren, 
'k Vereer 't weldadig licht, dat ge om u heen deedt gloren; 
Maar 't licht, door Jezus leer, zoo gaadloos schoon, verspreid, 
Blinkt met ondoofbren gloed en eedle majesteit. 
Gij moogt, bij duistren nacht, met zachten luister flonkren, 
Het licht der wereld daagt en zal uw' glans verdonkren, 
Gelijk de gouden zon, daar ze oprijst uit den vloed, 
Het tintlend starrenheer, voor 't oog, verdwijnen doet; 
Hoe schoon de nachtvorstin het duister mogt verlichten, 
Wij zien haar stille praal voor hooger luister zwichten; 
Maar 't schittrend zonnevuur blinkt aan den hemeltrans 
Met ongelijkbren gloed en ongeleenden glans. 







Over de opvoedingsgestichten van den heer Emanuel van Fellenberg.


Door P. de Raadt, A.L.M., Phil. Doctor.

Het was op den schoonen morgen van den 12 Junij 1819, dat ik het rijke Bern verliet, om mij, vergezeld door mijnen gids, naar het thans zoo vermaarde Hofwijl te begeven. Na eene aangename wandeling van omtrent twee uren, bevond ik mij in deszelfs nabijheid, te Munchen-Buchsee, een dorp, genoeg bekend door een vorig Instituut van pestalozzi. Aldaar nam ik mijn' intrek in eene herberg, die wel

{==207==} {>>pagina-aanduiding<<}
vrij gering, maar het gewone verblijf is der vreemdelingen, die de Hofwijlsche Instituten bezoeken, daar zij de éénige is, die hier bestaat. Onverwijld deed ik mij bij den Heer van fellenberg aanmelden, en had het geluk van niet uitgesteld te worden. Ik vond in hem eenen man, even zoo eenvoudig in kleeding als afkeerig van alle pligtplegingen, doch wiens veelbeteekenend gelaat reeds bij den eersten aanblik belang inboezemt. De groote ingespannenheid en hooge adel zijner ziel zijn op dat eerbiedwekkend gelaat onmiskenbaar geteekend, en zijn onvermoeid streven naar het edele doel, dat hij zich voorstelt, is in hetzelve te lezen. De ongekunstelde vriendelijkheid, het openhartig vertrouwen, waarmede hij mij ontving en mijne vurigste wenschen te gemoet kwam, waren mij des te verrassender, daar ik van geene aanbeveling voorzien was. Hij opende mij den ruimsten toegang tot zijne Instituten, op eene zoo innemende wijze, dat zulks mijne stoutste verwachting verre overtrof: want zoodra ik hem te kennen gaf, welk plan ik mij, voor mijn volgend leven, ontworpen had, in hetwelk hij misschien eenige overeenkomst met het zijne meende te vinden, drukte hij mij de hand, en zeide op eenen levendigen toon: ‘Gij zijt mijn vriend. Gij moet onze Instituten niet verlaten, zonder dezelve wèl te kennen. Van mijne zijde zal u daartoe niets ontbreken. Niet alleen zijn u van dit oogenblik af al onze schoolkamers geopend, maar ook zal ik u, zoo door onderlinge gesprekken, voor zoo veel mijne bezigheden zulks veroorloven, als door mijne of anderer schriften, en door de kennissen, welke ik u onder mijne eerste onderwijzers verschaffen zal, zooveel mogelijk in staat stellen, om elk deel onzer inrigtingen in het bijzonder, en in deszelfs betrekking tot het geheel, van nabij te beschouwen. En, ten einde zulks des te beter geschiede, zal ik, zonder verwijl, eene kamer in een mijner gebouwen doen gereed maken, welke gij zoo
lang bewonen zult, als gij zelf zulks

{==208==} {>>pagina-aanduiding<<}
noodig zult oordeelen.’ Men verbeelde zich het aangenaam verrassende dier tale! Hartelijk dankte ik hem voor zoo veel zeldzame beleefdheid, en nog dien zelfden avond bleef ik bij hem ter maaltijd.
Deze bijzonderheden heb ik gemeend niet te mogen achterwege laten, opdat uit dezelve blijke: vooreerst, dat de volgende waarnemingen op eigene, onmiddellijke aanschouwing gegrond zijn; en ten andere, wat men te houden hebbe van de getuigenissen sommiger reizigers, welke, ten aanzien van fellenbero, klagten over geheimhouding behelzen: iets, hetwelk mij meer dan eenmaal voorgekomen is. - Thans mijn dagboek uit de hand leggende, zal ik alleen de resultaten opgeven, welke ik door een verblijf van twaalf dagen te Hofwijl verkregen heb.
Hij, die, onbekend met fellenberg's idéën, voor de eerstemaal zijn Instituut bezoekt, vindt zich van zoo vele verschillende voorwerpen omringd, zoo schijnbaar heterogene deelen treffen zijne zinnen, dat het hem onmogelijk is, uit dezelve een harmonisch geheel te vormen. Hier ziet hij schoone, grootsche woningen van geleerde onderwijzers en rijke leerlingen; bij hoort homerus aan jongere, herodotus en thucydides aan verder gevorderde verklaren; en hij /wordt overtuigd, dat hier een Opvoedingsgesticht bestaat, hetwelk met de beste, die hij kent, wedijveren mag. Ginds treft hem eene rij van veertig arme knapen, die, met den eenvoudigen, maar beschaafden leidsman hunner jeugd, vrolijk heentrekken naar het veld, hun aangewezen, om aldaar als gewone werklieden te gaan arbeiden. Een weinig verder ontdekt hij eene waarlijk schoone en groote boerderij; stallen, bezet met talrijke en uitmuntende runderen en paarden; ruime schuren, die het nog te veld staande graan verwachten: hij treedt in het woonhuis, en meent zich te bevinden bij eenen Hollandschen landman, die zijne stad van zuivel voorziet; men toont hem de melk- en boterkelders met al derzelver gereedschappen, en de

{==209==} {>>pagina-aanduiding<<}
overal heerschende zindelijkheid voltooit de illusie. Nu dreunt hem het geluid van hamers en aanbeeld in de ooren; hij onderzoekt, en, ziedaar! vier sterke Cyclopen toonen hem, dat de Hofwijlsche ploegscharen en eggetanden niet in Bern gesmeed worden. Naauwelijks dat verdoovende geraas ontweken, hoort hij de schaaf over de plank glijden, en de timmerman vertelt hem, hoe de nieuwuitgevondene werktuigen, door welke fellenberg zijn landgoed zoo aanmerkelijk verbeterd heeft, en van welke de reiziger zich herinnert in Parijs modellen gezien te hebben, hier vervaardigd zijn; ook leidt hij hem in het magazijn, alwaar een gansche voorraad van te koopstaande ploegen, eggen, zaaien andere werktuigen zijn oog verrassen. Thans wenscht hij zich te verpoozen, om over al het genoemde eens bedaardelijk na te denken; hij zoekt de stille eenzaamheid, en verliest zich in het boschje, dat, achter het huis gelegen, hem daartoe schijnt uit te lokken. Hij volgt de slingerende paden, en onverwacht ziet hij een bijna voltooid gebouw, een paleis, voor zich staan. Waarlijk, het zoude de Heerengracht te Amsterdam niet ontsieren! Wie is de millionair, die zulk een gebouw durft ondernemen? roept hij uit, wanende tot den meesterknecht te spreken, dien hij meent te onderkennen alleen aan het geven eeniger bevelen. ‘Ik ben fellenberg,’ zegt de man, ‘en heb dat gebouw noodig voor mijn Instituut.’ Nu wekt deze beroemde man zijne verwondering, meer dan alles, wat hij nog zag en hoorde; want wanneer hij hem eerst als bouwkundige heeft hooren spreken en zien handelen, zoo ziet hij hem straks daarna te paard over zijne akkers ijlen, alles met eigene oogen onderzoeken, de noodige inrigtingen maken, en alzoo alles, tot het geringste toe, zelf beschikken niet alleen, maar ook zorgen, dat het behoorlijk uitgevoerd worde. En
deze man is het, van wien men hem misschien morgen zeggen zal, dat hij in de vergadering der onderwijzers voorzit, om over de belangen van het Instituut te raadplegen, de oordeel-
{==210==} {>>pagina-aanduiding<<}
vellingen der leermeesters over elk kind in het bijzonder te vernemen, en dus de wetenschappelijke zijde der scholen en den loop van het onderwijs met geene mindere naauwkeurigheid gade te slaan en te besturen, dan hij zulks het huishoudelijke doet. Deze man is het, die als schrijver is opgetreden, die met de voornaamste Duitsche en Russische Ministers briefwisseling houdt, wien Vorstelijke familiën de opvoeding hunner lievelingen toevertrouwen. Deze man, eindelijk, is een Bernsch Edelman, dien zijne stadgenooten, in de hagchelijke tijden der Fransche omwenteling, waardig en geschikt geoordeeld hebben, om den post van Zwitsersch afgezant te Parijs te bekleeden, en dien Ruslands menschlievende Vorst onlangs, door het schenken van eene ridderorde, heeft gepoogd te vereeren.
Bij de beschouwing, nu, van al die verschillende inrigtingen op Hofwijl moet natuurlijk de vraag ontstaan: waartoe moet dat alles dienen? wat wordt er mede beoogd? Is het alleen om geld te winnen? Zoo niet, welke zijn dan de roersels van fellenberg's bedrijf? - Fellenberg behoort niet tot de genen, welke de beschaving der lagere klassen des volks als gevaarlijk beschouwen; ook niet tot dezulken, die, verre van te gelooven, dat men die beschaving naar de behoeften des zoogenoemden gemeenen mans behoort te wijzigen, dezelve veeleer als geheel onbepaald beschrijven, en den armen boerenzoon op eenen gelijken voet met het kind eens rijken Edelmans onderwijzen en opvoeden willen. Hij houdt hier wijsselijk den middelweg; en zijne eigene opvoeding, de ligging en natuur zijner goederen, en de toestand zijns vaderlands, hebben hem op het denkbeeld gebragt, van den landbouw tot een middel ter beschaving des onbemiddelden te maken, denzelven, om mij van een kunstwoord te bedienen, tot een formeel middel van opvoeding (formel Bildungsmittel) te verheffen. Hieruit, en hieruit alleen, kan men verklaren, waarom hij zoo zeer tegen de onberedeneerde, machinale behandeling der akkers ijvert; waarom

{==211==} {>>pagina-aanduiding<<}
hij moeite noch kosten spaart, om de werktuigen des landbouwers te verbeteren en nieuwe uit te vinden; waarom hij met zijne eigene goederen meer veranderingen onderneemt, dan noodig ware, indien hij alleen de verbetering derzelve beoogde, en niet te gelijker tijd, door zijn voorbeeld, zijne landgenooten tot verbetering hunner bezittingen trachtte aan te sporen, en hun daartoe den weg zocht te banen; waarom de arme kinderen, die bij hem hunne verzorging vinden, zoo geregeld in akkerwerk geoefend worden; en waarom ook de rijken een voornaam deel hunner uitspanningen in het bearbeiden hunner tuintjes moeten vinden. - Ziedaar alzoo een gedeelte der Hofwijlsche inrigtingen, de landbouwkundige namelijk, geregtvaardigd. Doch, waartoe dan het Opvoedingsinstituut voor de rijkere standen? Deze bedenking maakte ik hem, eer ik nog de geheele uitgebreidheid zijner idéën kende; maar toen ik die naderhand duidelijker inzag, toen hij mij met zooveel vuurs over dit gedeelte zijner werkzaamheden sprak, toen hij mij van deze zijde zijne plannen, zijn groot doel openbaarde, toen heb ik den man, die het durfde wagen zulke stoute voornemens te vormen en ten uitvoer te brengen, leeren bewonderen en hoogachten. ‘Tot nu toe,’ zegt fellenberg, ‘heeft men de opvoeding der hoogere standen te zeer verwaarloosd; en treft men al ginds of elders iets aan, hetwelk, met meer of minder regt, dien naam draagt, zulks is doorgaans vergezeld van een hoofdgebrek, hierin bestaande: van den toestand der armen, en de middelen ter verbetering van denzelven, wordt de zoon des aanzienlijken en vermogenden geheel onkundig gehouden; jammerlijk verwaarloost men de dierbare gelegenheid, om eene onschuldige jeugd, een hart, nog onbesmet van het vergift eener hoofsche vleitaal, nog vatbaar voor de indrukken van menschlievende gevoelens, de zucht in te boezemen voor de zedelijke
en maatschappelijke verbetering van het lot zijner toekomstige onderhoorigen, en vooral van dat der

{==212==} {>>pagina-aanduiding<<}
armste en behoeftigste. Ziedaar dan, wat ik met mijn Instituut voor hoogere standen bedoele. Ik verzamel hier zonen van Vorsten en Graven, telgen der oudste adellijke geslachten, die in hun volgend leven hoogstwaarschijnlijk met de onbemiddelde standen nimmer in aanraking komen zullen. Kan ik denzulken nu geene menschlievende gevoelens inboezemen; kan ik in hen niet den wil doen ontstaan, om hunne toekomende onderdanen niet alleen niet te onderdrukken en uit te mergelen, maar ook zedelijk en verstandelijk te beschaven, hen te bevrijden van alle slaafsche diensten, en, wat helaas! nog al te zeer verwaarloosd wordt, hen met raad en daad vaderlijk bij te staan in het verbeteren en vermeerderen van hunne have en inkomsten; kan ik dat nu niet doen, nu niet door mijn eigen voorbeeld, daar zij dagelijks met eigene oogen zien, ja, onder mijne leiding, met eigene hand doen, wat er gedaan moet worden, om den armen uit zijne ellende te verlossen; wordt niet nu, terwijl het beslissende, nimmer wederkeerende oogenblik daar is, die weldadige plooi in hunne zielen gelegd, wanneer zal het dan geschieden? Hoe zal dan naderhand, wanneer zij, in hunne kasteelen en burgen opgesloten, omringd van vergulde slaven, en afgescheiden van het overige gedeelte hunner medemenschen, veelal geene andere dan lage vleitaal hooren, die de verachting voor het, vaak zoo genoemde, gemeene volk als een onmisbaar bestanddeel des adeldoms doet beschouwen; hoe zal alsdan de stem der lijdende menschheid tot hen doordringen? Daarenboven leert de dagelijksche ondervinding, dat menigeen, bij wien de weldadige natuur het gebrekkige en verkeerde der opvoeding min of meer vergoedt, nog verlegen staat, en zich niet zelden deerlijk vergist, in het kiezen en te werk stellen van middelen, ter ondersteuning der genen, welke rede en Godsdienst hun zoo ernstig aanbevelen. Wanneer men al eens dezen of
genen aanzienlijken man als weldadig of

{==213==} {>>pagina-aanduiding<<}
menschlievend hoort beschrijven, wat is het dan nog, dat men in hem prijst? wat heeft hij dan nog gedaan? Doorgaans niets anders, dan het ondoelmatig uitstrooljen van eene handvol gouds; en dat is toch niet alleen geene opoffering voor hem, die er kisten vol van bezit, maar het is ook niet het ware middel, om de lagere klassen bij te staan en te redden. Neen, het is onze pligt, de pligt van elken opvoeder der hoogere standen, onze leerlingen andere grondbeginselen te leeren omhelzen, andere middelen te leeren kennen, en andere wegen te leeren inslaan, door en langs welke zij eenmaal hunnen pligtmatigen eerbied voor de menschheid op eene krachtig werkende wijze mogen toonen.’ (*) Wie nu deze denkbeelden wèl vat, die wordt tevens overtuigd van het doelmatige veler inrigtingen, welke hem in den eersten opslag welligt verward voorkwamen; nu begrijpt hij onder anderen, hoe twee zoo geheel verschillende Instituten, als dat der armen en dat der rijken, op Hofwijl bestaan, en hoe die wederkeerig op elkander werken, ter bereiking van de verschillende groote doeleinden. - Hiertoe behoort ook de inwendige organisatie des laatsten, welke ik meen te dezer plaatse kortelijk te kunnen vermelden. Reeds vóór eenige jaren hebben de leerlingen zich vereenigd tot een gezelschap, hetwelk zij Republiek noemen; voor deze Republiek hebben eenige hunner eene Constitutie vervaardigd, welke, door het geheele gezelschap goedgekeurd en aangenomen zijnde, hetzelve nu tot rigtsnoer en wet verstrekt. Op bepaalde dagen worden volksvergaderingen gehouden; hier worden bestuurders gekozen, voorslagen van wetten gedaan, die bij meerderheid van stemmen goedgekeurd of verworpen worden, het
verslag der werk-
{==214==} {>>pagina-aanduiding<<}
zaamheden van de verschillende Commissiën gehoord, en wat dies meer zij. Zulke Commissiën bestaan er verscheidene; b.v. tot het bestuur der niet onaanzienlijke stukjes land, die fellenberg aan het gezelschap afgestaan heeft, tot het bewaren der gelden, tot het instandhouden der stallen, het verzorgen van het vee, het inkoopen van voeder, en meer andere. Ééne echter, die ik hier eigenlijk en voornamelijk bedoel, heeft te zorgen voor de armen in de ommestreken. Deze bezoekt jaarlijks eenige malen de behoeftige bewoners der naburige dorpen en gehuchten, treedt in hunne woningen, doet onderzoek, niet alleen naar hunnen tegenwoordigen toestand, maar ook naar de oorzaken huns ongeluks, en raadpleegt over de middelen ter verzachting van hun leed. Teruggekomen, doet zij van dat alles verslag in de algemeene vergadering; en nu worden zulke ongelukkigen naar vermogen der kasse ondersteund, hetzij door geld, hetzij door het leenen van eene of meer geiten. Het gezelschap bezit meer dan dertig dezer, vooral in die landstreek, zoo nuttige beesten, welke het alzoo des zomers aan arme huisgezinnen uitleent, ten einde hun het genot der melk te bezorgen van een dier, hetwelk in dat jaargetijde zijn eigen voedsel zoekt. Des winters komen de geiten weder naar Hofwijl terug, alwaar zij niet alleen op kosten der leerlingen onderhouden, maar ook door hen zelve opgepast en verzorgd worden. - Wie nu niet gelooft, dat zulke handelwijzen eenen gewenschten invloed moeten hebben op het hart van den jongen Edelman, van den toekomstigen Vorst, die ziet misschien slechts geldzuchtige oogmerken in alles, wat fellenberg doet, omdat hij den edelen menschenvriend naar zich zelven meet. Doch voor hem werkt fellenberg niet; voor hem hebben ook jan nieuwenhuijzen en andere uitstekende menschenvrienden niet gewerkt.
Ziedaar, wat ik als de hoofddenkbeelden van fellenberg beschouw, welke ik eenigzins breedvoerig

{==215==} {>>pagina-aanduiding<<}
heb getracht voor te dragen, omdat ik mij niet herinner, dezelve bij eenigen Schrijver over Hofwijl volledig genoeg gevonden te hebben.
Laat ons thans de beide Instituten, van welke ik tot hier toe slechts in het algemeen gesproken heb, elk afzonderlijk beschouwen. Van de landbouwkundige inrigtingen op Hofwijl zal ik verder niet spreken, geenszins omdat ik derzelver gewigt niet gevoel, maar omdat ik bekennen moet, dat belangrijk onderwerp niet genoeg het mijne gemaakt te hebben; ook geloof ik, dat men, te dezen aanzien, zich gerustelijk verlaten kan op het beknopt Berigt, wegens den oorsprong, de inrigting en den tegenwoordigen staat van het Instituut tot opvoeding der Armen, gevestigd door e. van fellenberg te Hofwijl, in het 4de en 5de No. van het bekende Tijdschrift de Star, 1819. Aldaar vindt men, onder acht rubrieken, de verschillende afdeelingen der Hofwijlsche instellingen duidelijk opgegeven. De beide Instituten, van welke ik hier nog eenige bijzonderheden wil mededeelen, worden er onder No. 5 en 6 behandeld. Van de overige zij het mij slechts geoorloofd aan te merken, dat de Heer fellenberg, om redenen, welke mijn bestek niet toelaat te melden, noodig geoordeeld heeft, de oefenschool voor jonge landbouwers, onder No. 2 vermeld, te sluiten, zoodat er thans niets meer van dezelve bestaat, en dat ook dezen zomer 's mans edele pogingen, om de Normaalschool (No. 8) tot stand te brengen, wederom mislukt zijn.
Daar het Instituut voor de hoogere standen eene zoo groote uitgebreidheid verkreeg, dat noch de leerlingen, noch de onderwijzers op Hofwijl gehuisvest konden worden, hoewel daartoe reeds twee gebouwen gesticht waren, nevens die, welke er bij den aankoop van het landgoed bestonden, zoo zag fellenberg zich genoodzaakt, een ander zijner landgoederen, Diemerswijl genaamd, een half uur van Hofwijl gelegen, mede aan zijn Instituut dienstbaar te maken. Hier bevinden zich thans ruim twintig der jongste knapen en drie of vier

{==216==} {>>pagina-aanduiding<<}
onderwijzers. Ik had het vermaak, alhier eenen landgenoot aan te treffen, den Heer van muyden, die, met zijne twee of drie kinderen, welke tot het Instituut behooren, en zijne echtgenoote, een gedeelte van dit huis bewoont. De overige zestig à zeventig jonge lieden hebben, benevens denige leermeesters, hun verblijf op Hofwijl zelf. Verre de meeste onderwijzers bewonen de kamers van het slot te Munchen - Buchsee, hetwelk tusschen beide ligt. Dit slot, door fellenberg van de regering (zoo ik meen van Bern) gehuurd, zal hij nog slechts een jaar aan zich houden, als wanneer hij het groote, reeds vóór twee jaren aangevangene, gebouw hoopt voltooid en bewoonbaar te zien. Dan wil hij zijn geheele Instituut op Hofwijl vereenigen; en als hij dan nog een kleiner gebouw, van hetwelk de grondslagen reeds gelegd zijn, en dat, bestemd tot huisvesting van onderwijzers, tevens eenige kamers bevatten moet, ten dienste van vrienden, die hem komen bezoeken, en eindelijk eene Bierbrouwerij, het éénige van dien aard, dat hem nog ontbreekt, zal gebouwd hebben, dan zal de onvermoeide man de bereiking van dit gedeelte zijner wenschen, het einde van zijn twintigjarig streven te dezen aanzien, verkregen hebben. Ik zeg: te dezen aanzien; want het oprigten van schoone gebouwen is hier geenszins doel; het is slechts middel. Maar, wanneer eens de inwendige regeling des Instistuuts en de gang van het onderwijs met dat uitwendige in evenredigheid zullen gebragt zijn, dan zal men op Hofwijl een Opvoedingsgesticht vinden, hetwelk door geene bijzondere inrigting in Europa geëvenaard, door slechts weinige openbare overtroffen zal worden.
De onderwijzers, omtrent dertig in getal, kunnen gevoegelijk in twee klassen onderscheiden worden: in zulke, namelijk, die meer bijzonder voor de zedelijke opvoeding der kinderen zorgen, en daarom ook opvoeders heeten, hoewel zij mede onderwijs geven; en in andere, welke geene betrekking tot de leerlingen hebben, dan die van leermeester of onderwijzer. Laatst-
{==217==} {>>pagina-aanduiding<<}
genoemde bemoeijen zich dan ook, buiten de uren van onderwijs, nimmer met de leerlingen. Zij hebben hunne bepaalde uren, in welke zij deze of gene stof in de klasse behandelen; voor het overige verblijven zij op hunne kamers, alwaar zij, wel is waar, de afgewerkte taken der scholieren hebben na te zien, maar verre het grootste gedeelte van hunnen tijd aan de vermeerdering van hunne eigene kundigheden besteden kunnen. Deze omstandigheid, hun gemeenzame en vrije omgang in het huis en met den persoon des bestuurders zelven, alsmede hun onderling vertrouwelijk en vriendschappelijk verkeer, zijn zoo vele krachtige middelen, om waardige jongelingen aan het Instituut te boeijen. Wat nu de opvoeders betreft, wier taak niet minder belangrijk en veel zwaarder is; aan den eenen kant is het niet te ontkennen, dat hun getal in geene evenredigheid staat met dat der bovengemelde, daar zij slechts twee zijn, een te Hofwijl, een te Diemerswijl; doch aan den anderen kant moet men ook erkennen, dat de bekwaamheden en de onvermoeide vlijt van den Heer lippe die reeds sedert meer dan tien jaren, zich met hart en ziel aan de opvoeding der Hofwijlsche jeugd toewijdt, volkomen toereikend zijn, om elk kind, met de behoorlijke zorgvuldigheid, gade te slaan en te leiden. Ja, hij is een zoo volkomen paedagogisch genie, dat een of meer opvoeders, welke men hem zoude willen toevoegen, ten einde zijnen werkkring te verengen, hem slechts belemmeren en veeleer schade dan voordeel aanbrengen zouden. Zoo
lang die man, met zijne tegenwoordige zelfopoffering, dien post bekleedt, is de opvoeding der Hofwijlsche kweekelingen in de beste banden - Hier acht ik het ook de geschiktste plaats voor de overweging van klagten over een gebrek in het Fellenbergsche Instituut; klagten, welke men mij naderhand te Geneve en ook te Parijs heeft geopperd. Dat gebrek moet bestaan in de, sedert eenige jaren, gedurige afwisseling van onderwijzers. Die afwisseling is wel niet te ontkennen, maar kan, zoo het mij toeschijnt, op de zedelijke op-
{==218==} {>>pagina-aanduiding<<}
voeding der kinderen geenen nadeeligen invloed hebben; want er bestaat te dezen aanzien geen naauw verband tusschen deze en gene. Één enkel man bekleedt bij al de kinderen de plaats van vader, en is onafgebroken bij en met hen; deze is en blijft sedert tien jaren dezelfde man: welke schade kan nu de zedelijke vorming der kinderen lijden bij de verwisseling van personen, met wie zij slechts eenige uren daags te zamen komen? Ondertusschen wil ik niet partijdig zijn; ik gevoel zeer wel de nadeelen, die er voor den regelmatigen voortgang der studiën uit zulk eene afwisseling ontstaan. Fellenberg zelf erkent zulks, en tracht dezelve op allerlei wijze voor te komen. Daartoe biedt hij zelfs vrij onderhoud en eene jaarwedde voor het geheele leven aan elk, die hem twaalf jaren lang in het onderwijzen en opvoeden der hem toevertrouwde jeugd zal behulpzaam geweest zijn. Mogen zijne pogingen niet vruchteloos zijn! Moge de schoone vereeniging van letterlievende jongelingen, die ik op Hofwijl heb leeren kennen, nog laag het sieraad zijner Instituten uitmaken!
De verdeeling der leerlingen in klassen verschilt van die, welke elders in gebruik is. Het is bekend, dat men dezelve op twee verschillende wijzen inrigten kan. De klassen zijn, namelijk, doorgaand en algemeen, (feststehende, durchgehende, allgemeine) of afwisselend en bijzonder, (Lections-Classen, getrennte; classes discipulorum secundum scientias dispositae et ordinatae.) Bij de eerste wordt elk leerling in al de vakken van het onderwijs op eene en dezelfde hoogte geplaatst, in alle gelijk bevorderd; zoodat b.v. hij, die de eerste eener klasse is in het Latijn, het ook zijn moet in de wiskunde, in de geschiedenis, enz. Doch zijn de klassen afwisselend en gewijzigd naar de bijzondere vakken van onderwijs, dan kan hij, die de eerste of hoogste is in het Grieksch, wel de laagste zijn in de wiskunde, enz.
Datgene nu, wat men bij fellenberg klassen-
{==219==} {>>pagina-aanduiding<<}
afdeeling zoude kunnen noemen, kan noch onder deze, noch onder gene der beide genoemde gerangschikt worden. Zijn plan komt hoofdzakelijk hierop neder. - Zeer jong moeten de kinderen reeds op het Instituut geplaatst worden, en aldaar ongeveer tien jaren doorbrengen, opdat zij alzoo hunne geheele opvoeding en een doorgaand onderwijs, hetwelk hen tot de Universiteit of tot eenen anderen stand voorbereidt, op dezelfde plaats en in denzelfden geest ontvangen. Heeft hij nu acht à tien kinderen, zoo veel mogelijk van gelijken ouderdom, zoo worden deze onafscheidelijk, voor den geheelen tijd van hun verblijf op het Instituut, tot eene zoogenoemde klasse vereenigd. Zoo ontstaan, naar mate van het aantal der leerlingen, twee, drie of meerdere dezer klassen of kolommen, niet boven of beneden, maar nevens elkander, niet elkander geregeld na- en opvolgend, maar met elkander wedijverend. Iedere dezer kolommen heeft, voor elke wetenschap, hare eigene, afzonderlijke onderwijzers, die met de andere niets te maken hebben. - Ziedaar het plan theoretisch voorgesteld; de beoordeeling van hetzelve behoort niet tot mijne tegenwoordige taak. Maar beantwoordt nu de uitvoering aan hetzelve? Ziet fellenberg dit kind zijner verbeeldingskracht volkomen verwezenlijkt? - Vóór twintig jaren had fellenberg's geest nog niet die paedagogische rigting genomen, welke hem naderhand eenen zoo luisterrijken naam verworven heeft; hij had nog niet die grootsche plannen gevormd, welke thans, voor een groot gedeelte, reeds uitgevoerd zijn; het was alleen de opvoeding zijner eigene kinderen, die hij op eene betere dan de gewone wijze bezorgen wilde. Hij zocht geschikte en kundige mannen op, deed die bij hem inwonen, en zoo genoten zijne lievelingen, onder zijn oog, de voordeelen eener zoogenoemde geleerde opvoeding, zonder blootgesteld te zijn aan de gevaren, die, helaas!
maar al te dikwijls aan dezelve verknocht zijn. Eenige van fellenberg's vertrouwdste vrienden vereenigden hunne

{==220==} {>>pagina-aanduiding<<}
kinderen met de zijne; en alle, tot één gezin te zamen gesmolten, ontvingen hetzelfde onderwijs, maakten, over het geheel genomen, gelijke vorderingen, en niemand dacht er aan voorrang noch klassen. Toen men op deze wijze eenige jaren voortgearbeid had, voegden afgelegener vrienden hunne jongere kinderen hierbij. Deze konden nu niet met de eerste op gelijken voet gesteld worden; en den leermeesteren, die tot hier toe hunnen geheelen tijd aan die kinderen alleen besteed hadden, was het niet mogelijk, denzelven onder hen en de nieuw aangekomenen te verdeelen. Derhalve besloot fellenberg, het eerste groepje volstrekt onveranderd te laten zoo als het was, en met nieuwe onderwijzers een tweede soortgelijk te vormen. Zoo lang nu het getal der kweekelingen nog binnen zekere bepaalde grenzen bleef, was zulks niet onuitvoerlijk; doch toen de roem van zijn Instituut zich ook buiten zijn vaderland begon uit te breiden; toen het getal van leerlingen even snel als onverwacht vermeerderde, en de aanzoeken zoo sterk werden, dat noch de gebouwen, noch de onderwijzers toereikend waren, en reeds eene derde en vierde klasse moest gevormd worden, eer men met de tweede nog geheel gereed was; toen ook deze en gene der eerste onderwijzers elders heen beroepen werden, en alzoo door andere moesten vervangen worden; toen fellenberg dus over zoo vele verschillende en nieuwe onderwerpen moest nadenken, en in het hier en daar heerschende gebrek door even snelwerkende als buitengewone middelen moest voorzien, - toen was het niet mogelijk, den vorigen gang der werkzaamheden te behouden. Het beekje, dat tot hier toe zachtkens gevloeid, en nederig zich binnen het hem aangewezen bed gehouden had, was nu tot eenen trotschen stroom aangewassen, die eene nieuwe bedijking vorderde. Elk ander zoude voorzeker, voor den drang der omstandigheden zwichtende, eene andere orde van zaken hebben ingevoerd; fellenberg deed zulks
niet: steeds getrouw aan

{==221==} {>>pagina-aanduiding<<}
zijn eerste plan, poogde hij slechts, door verdubbeling van vlijt, oplettendheid en opofferingen, het ontbrekende aan te vullen. Met een taai geduld en een' onverschrokken' moed hield hij vol, en doet zulks nog; en wanneer hij nu de in- en uitwendige organisatie van zijn Instituut geheel voltooid en naar zijn eerste plan zal ingerigt hebben, wanneer hij zich alzoo weder op zijn vorig standpunt, doch veel grooter, zal bevinden, en men dan eenige zekere resultaten dezer klassen-inrigting zal verkregen hebben, dan eerst zal men over het voor- of nadeelige derzelve mogen redetwisten.

(Het vervolg en slot hierna.)





Onthaal en verrigtingen van het Britsch gezantschap naar den koning van Ashantee, op de Goudkust, in den jare 1817.

(Vervolg en slot van bl. 173.)

Eindelijk werd de dag van 7 September 1817 tot afdoening van het Traktaat bepaald. Het Gezantschap werd door vaandragers en soldaten met muzijk afgehaald, door den Koning aan het buitenhof ontvangen en naar het binnenhof geleid. Meer dan 300 vrouwen, plegtig gedost, waren daarbij tegenwoordig. Ook de Koning van het naburige Dwabin, met zijn' hofstoet, was daarbij aanwezig. In het midden zaten de Gezanten, onder een' grooten baldachin, naast den Koning. De laatste leide de bestemde geschenken neder, waarbij al de vlaggen hem om het lijf gebonden werden. Hierop trad de Heer bowdich vooruit tot den Koning, en zwoer, zoo voor zich als zijne ambtgenooten, op zijn zwaard, dat hij de waarheid gesproken had. Daarop geschiedde de eed door de staatsbeambten en opperste bevelhebbers, houdende hunne gouden zwaarden voor het gezigt van den Heer bowdich. Eindelijk zwoer ook de Koning, wanneer alle vrouwen opstonden en twee vingers in de hoogte hieven, terwijl een der Raden, met een' grooten steen op het hoofd, naast den Koning knielde. ‘God en de Fetisch (dus luidde de eed)

{==222==} {>>pagina-aanduiding<<}
mogen mij dooden, wanneer ik, als gijlieden in waarheid zweert, het verdrag niet houd, en, zoo gij kwaad in den zin hebt, de Ashantees niet wreek.’ Het Traktaat, door den Koning, de Gezanten, den Koning van Dwabin, de hooge staatspersonen en de tolken onderteekend, behelsde, in 10 artikelen, de verklaring van wederzijdsche vriendschap, vrede en bescherming, de aanstelling van eenen Resident in de hoofdstad, (waartoe de Heer hutchison bestemd werd) en het zenden der koninklijke kinderen naar de Kaap-kust ter opvoeding, onder opzigt van den Gouverneur-generaal.
De dag van den 17den werd tot de afreis bepaald. Men nam een paar mantelzakken, een' sextant en eene kist met papieren mede. Met het plegtig afscheid van den Koning, was het reeds 8 ure in den avond geworden, eer men, onder geleide der Engelsche vlag, vertrok. Naauwelijks was men 50 schreden voortgegaan, of men werd door eene gewapende bende onder trommelslag aangegrepen. Er werd niet geschoten, maar met de zwaarden gehouwen en gewond. De Heer bowdich, echter, kreeg de vlaggen en pakkaadje terug, welke men eerst veroverd had. Gemelde Heer zond een paar stafdragers naar den Koning, terwijl hij naar zijne woning terugtrad, met verklaring, dat hij, na zulk een geweld, met de zijnen het zwaard moest trekken, zoo hij niet terstond ontslagen werd en vrijelijk reizen konde. Eindelijk, na lang over en weder zenden van uitvlugten en aanbiedingen van geschenken, welke de Heer bowdich weigerde, kreeg hij bij den Koning gehoor, en verscheen in burgerkleeding. De Koning verontschuldigde zich, als geheel onkundig van het gebruikte geweld, beoogende alleen, dat men niet zonder zijne stellige vergunning zoude vertrekken, bood den Heere bowdich aan, hem de hoofden te leveren van de voornaamste, die den aanval gedaan hadden, en verzocht genade voor de overige. Men drong, in antwoord, alleen aan op vrij en verzekerd geleide, en nadere bevestiging van de getroffene vriendschap. De Koning bestemde daartoe het Adaï-feest op den 21sten. Op hetzelve leide de Heer bowdich de hand van den Resident hutchison in die van den eersten tolk, en deze dezelve in die des Konings, hetgene de bevestiging was der koninklijke belofte. De tolken boden hunne hand aan den Heer bowdich; doch deze weigerde

{==223==} {>>pagina-aanduiding<<}
zulks, en eischte alleen de hand des Konings zelven, waartoe hij zijnen tolk beval.
Op den 22sten, eindelijk, had de laatste plegtige bijeenkomst van alle hovelingen en voorname bevelhebbers, in tegenwoordigheid des Konings van Dwabin met zijne tolken, plaats. De Koning bevestigde hier het geslotene Traktaat, met bedreiging der grootste gestrengheid aan ieder, die hetzelve schenden zou. In den avond had het laatste gehoor plaats, waarbij de Koning den volgenden brief aan den Gouverneur-generaal bij voorzegging deed schrijven:
‘Van dit oogenblik aan zijn wij goede vrienden. Zoo veel ik kan, zend ik allen handel naar de Kaap-kust. Gij zult, hoop ik, mijn woord ten volle vertrouwen. Ik bid u, den Koning van Engeland mijnen besten groet over te brengen en zelf aan te nemen, als het bewijs mijner tevredenheid met de oogmerken en den gunstigen afloop des Gezantschaps. Laat de gezamenlijke hoofden der Fantees voor u komen; maak hun het gewigt des Traktaats bekend, en vorder van hen dezelfde stellige getrouwheid, als ik van al mijne grooten en hoofdmannen verlang. Gij zult, hoop ik, met mij als vriend handelen, gelijk ik bereid ben, de Britsche belangen te beschermen. Ik wensch u gezondheid en welvaren, en al mijne opperbevelhebbers groeten u minzaam. Ik ben

Uw opregte vriend

(was get.)


saï tootoo quamina, Koning van Ashantee en deszelfs grondgebied.’

‘P.S. Gij zult mij verpligten, met den Koning van Engeland te doen opmerken, dat ik, uit achting voor hem, de Fantees als zijn volk beschouwen zal. Hij zal, hoop ik, nogmaals in overweging nemen, om den slavenhandel te hernieuwen, dat voor mij voordeelig zijn zal. Hij zal, hoop ik, thans alle vreemde schepen aan de kust laten komen om te handelen, en gij moet zeggen, dat de weg thans goed gebaand is, om zoo veel handel te drijven, als uw voorraad immer zal toelaten.’
Nu ontving de opperste tolk de hand van den Heer hutchison uit die van den Heer bowdich, en leide dezelve in die des Konings, tot bevestiging van het Residentschap.

{==224==} {>>pagina-aanduiding<<}
Hierop werd de afzending bepaald van vier kinderen des Konings tot opvoeding; van een' jongen en een meisje voor den Gouverneur-generaal tot zijnen dienst; van een' jongen en een meisje, met 2¾ oncen gouds, voor den Heer bowdich tot zijnen dienst; van een' jongen, met 1½ once gouds, voor den wondheeler tedlie; van een kleed met 1¼ once gouds voor den tolk van Acra; van twee kleeden en even zoo veel goud voor dien van de Kaap-kust; terwijl de bedienden der Officieren en de soldaten 1¼ once gouds ontvingen.
Met moeite hield de Heer bowdich een krijgsgeleide terug, hetwelk de Koning hem wilde geven. Één bevelhebber, echter, reisde mede, gelijk ook een bode des Konings van Dwabin, die eene Engelsche krijgsmontering moest medebrengen, en voorts eenige dragers voor de goederen en hangmatten, waarvan de Koning hen, in gevalle van onpasselijkheid, rijkelijk voorzien had. Op den avond van den 22sten nam het Gezantschap bij fakkellicht en muzijk de terugreis naar de Kaap-kust aan, alwaar men, na vele vermoeijenissen en gevaren, vooral bij het doorwaden van tot 4 à 5 voet opgezwollene wateren, te midden van heftige onweders en wilde dieren, na 20 dagen reizens, behouden aankwam.

De Koning draagt veel zorg voor den staat en de schatkist, is een liefhebber en bevorderaar van wetenschap en kunst, doch in vele opzigten eigenzinnig en halsstarrig. Intusschen zegeviert zijne menschelijkheid dikwerf over bijgeloof en staatkunde, zoo als in het geval der begrafenis van zijne moeder, wanneer hij, hoe dringend ook verzocht, weigerde het aantal van menschenoffers te vermeerderen. Op 3000, waaronder 2000 krijgsgevangene Fantees, wordt echter de gepleegde gruwel te dier gelegenheid begroot; terwijl bovendien de groote steden ieder 100, de kleine ieder 10 menschen moesten leveren. Zijne manieren zijn gevallig en waardig tevens. Zijn hoofdgebrek is eerzucht. Een vijand van logen en laster zijnde, bemint hij zeer de eenvoudige waarheid zonder vleijerij. Een doorslaand bewijs levert daarvan het gedrag van eenen jongeling, die zijnen meester verdedigde, door de hoofden des volks ten onregte beschuldigd. ‘Mijn Koning! (sprak dezelve) gij hebt lieden om u te bedienen, maar niemand om u de waarheid te zeggen, als gij misleid wordt en daardoor verkeerdelijk oordeelt.’ De hoofden wilden, dat men hem voor zijne oneerbiedige taal het

{==225==} {>>pagina-aanduiding<<}
hoofd zoude afslaan. De Koning gebood daarentegen, dat men hem zoude laten voortgaan met zijne verdediging. Dezelve geviel den Koning dermate, dat hij des beschuldigden vrijsprak, en den jongen verdediger tot geheimschrijver aanstelde, om hem in gewigtige gevallen de waarheid te zeggen, daarna tot tweeden tolk verhief, en hem huis, vrouwen, slaven en goud schonk.
De hooge staatspersonen en bevelhebbers zijn hebzuchtig en bijgeloovig, doelende alleen op het tegenwoordige bezit, zonder zich om de toekomst te bekommeren.
De mindere volksklassen zijn ondankbaar, trotsch en buitensporig; waarom de Koning dikwerf herhaalde, dat zij, met uitzondering der Fantees, het slechtste volk van den aardbodem waren.
De troonsopvolging gaat van den Koning op zijnen broeder, zusters zoon, eigen' zoon, en, bij gebreke van dezelve, op den voornaamsten Vasal des Rijks. De Koning is erfgenaam van al het goud zijner onderdanen, van den hoogsten tot den geringsten. Hij heeft het regt, den onderdanen allen handel te verbieden. De gezamenlijke rentebetalingen bedragen 33⅓ ten honderd voor elke 40 dagen. Binnen 6 weken na het oogstfeest moeten alle schulden, van welken aard ook, betaald zijn; na dien tijd is de schuldenaar in persoon aansprakelijk, en wordt bij wanbetaling slaaf. De opzettelijke moord, echtbreuk en tooverij worden met den dood gestraft. Onopzettelijk misdrijf wordt vrijgekocht. Het is niet geoorloofd, eens anders vrouw om hare schoonheid te prijzen.
Er zijn twee soorten van Fetisch-mannen, zoo die bij den Fetisch wonen en godspraken geven over toekomstige lotgevallen, als die enkel voor de feesten dienen, en tevens waarzeggers en bezweerders zijn, vooral bij diefstal. De eerste staan in verband met de afgestorvene geesten, die in de verblijven van den Fetisch wonen, sommige in eenen staat van werkeloosheid, andere lettende op de verrigtingen der benedenwereld. Dieren, en ook slaven, ja zelfs kinderen, worden den Fetisch geofferd.
De feesten zijn die van den oogst op 5 September, welke algemeen en zeer plegtig is, en die van Adaï, waarvan het kleine op den 21sten dag invalt. Men begint het jaar met 1 October. Sterfgevallen worden met snaphaanschoten aangekondigd, wier getal zich naar rang en rijkdom rigt. De be-
{==226==} {>>pagina-aanduiding<<}
grafenis gaat ook met menschenoffers gepaard, waartoe de slaven dienen, die in het sterfhuis gegrepen worden.
De Koning houdt 3333 vrouwen, die deels achter het paleis, deels in het landhuis op het dorp te Berramang, deels in twee straten der hoofdstad wonen, en voorts een' troep jonge knapen, die de gewijde bogen en pijlen dragen en bevoorregte dieven zijn.
De bouworde der huizen, waarvan de buitenmuren door twee vlechtwerken gevormd zijn, en de tusschenruimte met grof zand en vochtige klei wordt aangevuld, is Gottisch. De daken zijn van bamboes, met palmbladen belegd, die door dunne takken worden vastgemaakt. De woningen zijn ruim en zuiver. Elken morgen wordt alle vuiligheid in de opene lucht verbrand.
Vele kunsten worden in den Europeschen smaak beoefend, vooral porselein en goud. Er zijn ook vele weefstoelen; doch het zeer fijne weefsel is niet meer dan vier duim breed. Ook wordt er goed leder vervaardigd, en voorts houtwerken uit het zachte hout sesso, zoo als stoelen, palankijns en eene soort van guitarren.
Het klimaat is tamelijk koel. Er vallen vele regens, vooral in Mei, Junij, Julij en Augustus, en doorgaans de geheele maand October.
De bevolking van het Koningrijk Ashantee kan eenigermate afgemeten worden naar de krijgsmagt van 204,000 man en 57000 man hulptroepen, zoodat ten minste een millioen inwoners kunnen geteld worden, waarvan 362,000 mannen en 638,000 vrouwen. De mannen zijn doorgaans welgemaakt, met arendsneuzen; zoo ook de vrouwen, waaronder vele schoonheden in de hoogere standen. Hare boezems zijn doorgaans zeer schoon. Het gewone voedsel bestaat uit soepen van gedroogden visch en hoenders, uit geroost koren en vruchten. Het land heeft allerlei viervoetige dieren, en fraaije vogelen, die dagelijks ter markt komen. De handel is in stofgoud, zijden en wollen stoffen, en slaven.
De taal is zeer welluidende door de menigte van vokalen. Men kent in de woorden geene geslachten, noch voornaamwoorden, noch ook onvolmaakte tijden of deelwoorden in de werkwoorden. Het voornaamwoord ik wordt met mi uitgedrukt. Men spreekt vooral, door sterke gebaren.
De muzijk bepaalt zich meestal tot de fluit, en de guitar

{==227==} {>>pagina-aanduiding<<}
met 8 snaren, uit de kleine scheuten van den boom enta vervaardigd, en tot hoornen, uit olifantstanden gemaakt. De vrouwen zingen veelal bij afwisseling. De spelen zijn doorgaans het dam- of schaakbord.
De meeste ziekten zijn schurft, venusziekte, krankzinnigheid, buikpijnen en booze zweren, waartegen men het gebruik van allerlei planten met palmolie gebruikt.





Riga's bangste nacht.

(Een Historisch Tafereel uit den bloedigen Oorlog van 1812.)

In de zachte sluimering eens meer dan honderdjarigen vredes verzonken, welken Lijfland, met zijne hoofdstad Riga, onder de gelukkige bescherming van Rusland genoot, werden de bewoners dezer vreedzame oorden, door de voor hen ongewone en daarom des te vreesselijker krijgstoerustingen, op het ontzettendst gewekt. De vestingwerken van Riga werden in staat van verdediging gebragt; alles, wat in de nabijheid stond, geslecht; ja zelfs de schoone voorsteden, aan de beide oevers der Duna gelegen, die door hare regelmatige bouworde en grootte de stad zelve verre overtroffen, en haar tot geen gering sieraad verstrekten, moesten, bij de aannadering der Franschen, worden afgebrand. Deze waren nu reeds tot over de grenzen gekomen, en trokken zegevierend Polen en Koerland, slechts door de Duna van Lijfland afgescheiden, verder in. De Generaal york had Mittan bezet, en bevel tot de belegering van Riga gegeven. Er hadden ook reeds verscheidene gevechten met de bondgenooten van napoleon, uit Beijerschen, Westfalingers, Pruisen en slechts weinige Franschen bestaande, bij Ekau, Dahlen en elders plaats gehad. Bij Ekau was de Generaal e**, toenmalige Gouverneur-generaal van Riga, geheel ingesloten geworden, en had zijne bevrijding alleen aan eene krijgslist te danken. Daar hem, na rijp beraad, geene andere uitkomst scheen over te blijven, dan zich gevangen te geven, zoo bood hij aan, de wapenen neder te leggen. Nadat dit geschied was, en de bondgenooten, zonder eenig wantrouwen, aanrukten, om hunne krijgsgevangenen weg te voeren, nam het Russisch korps,
volgens een geheim bevel, de wapenen

{==228==} {>>pagina-aanduiding<<}
weder op, drong met verbazenden moed en gevelde bajonet op den vijand in, die op zulk eenen tegenstand niet gerekend had, sloeg zich door den vijand heen, en was gered.
De overmagt zegepraalde vervolgens ook hier, en de vijand drong door. Eene ontzettende menigte zwaar geschut werd van tijd tot tijd ter belegering van Riga aangevoerd. Ofschoon het hoofdkwartier der Franschen nog altoos te Mittau zich bevond, bivonakeerden zij toch reeds ter halver wege tusschen Riga en Mittau. Bij gebrek van tenten, legerde zich een gedeelte der troepen in aarden hutten, en bleef werkeloos, ten zij de uitvallen uit Riga hun wat te doen gaven. Men zou bijna gezegd hebben, dat de Franschen het met hunnen aanval op Rusland niet ernstig meenden. Eenige soldaten klommen somtijds tot in de hoogste boomen, om zich te verlustigen in het gezigt dezer schoone stad, die eens, na de inneming, hun ten rijken buit zou verstrekken. Men kon echter hunnen toestand gevoegelijk vergelijken met dien van den vos in de fabel, voor wien de druiven onbereikbaar waren.
De geruchten van den aantogt des vijands, en de spoedige belegering van Riga, bleven aanhouden, en deden allen handel stilstaan. Het burgerlijk bestuur met de archiven, de welgestelde inwoners vlugtten met hunne goederen naar de binnendeelen des lands; terwijl den teruggeblevenen werd aangezegd, zich voor een half jaar van leeftogt te voorzien. Alle groote wegen, naar het binnenste des rijks loopende, waren onophoudelijk met vlugtelingen bedekt. Vele huisgezinnen namen zelfs de wijk naar Moskou, om aldaar als in Abrahams schoot te leven. De menigte en verscheidenheid van voertuigen, van ruiters en voetgangers; de op bepaalde afstanden gereed staande, steeds heen en weder vliegende couriers, en de verwarring, uit dit een en ander niet zelden ontstaande, gaven aan alles een even zeldzaam als schrikwekkend voorkomen. De postpaarden werden ten duurste betaald, en waren dikwijls voor geld geheel niet te bekomen. Gejammer en weeklagten deden zich van alle kanten hooren. Het verlaten van eigendom; het onzekere der toekomst voor vele thans gegoede huisgezinnen; het angstig uitzien naar tijding, dat Riga zich ook al aan den vijand had overgegeven; alsmede het verwinnend voortdringen der Franschen in Polen en het zuidelijk Rusland, bragten alom de zeldzaamste ont-
{==229==} {>>pagina-aanduiding<<}
moetingen en voorvallen te weeg, die alle een natuurlijk gevolg des langdurigen vredes waren. Tooneelen, zoo als men ze slechts van hooren zeggen, of uit de nieuwspapieren, kende, verwezenlijkten zich nu voor onze oogen, en de schrik nam aller gemoederen in.
Nog bestonden de schoone voorsteden van Riga, in vergelijking van welke de vesting zelve slechts eenen kleinen omvang heeft; doch den inwoneren was reeds meermalen, bij trommelslag, aangekondigd, dat hunne woningen, welke, hoezeer dan ook, volgens de wet, slechts van hout, nogtans somtijds van groote waarde waren, bij de werkelijke nadering des vijands zouden worden afgebrand. Dit lot zou echter alleen het naast om de stad gelegene gedeelte der voorsteden treffen, en er waren zelfs grenzen afgebakend, tot hoeverre in zoodanig geval de verwoesting zich zou uitstrekken. Dus werden de burgers beurtelings gewaarschuwd en weder gerust gesteld; dus zweefde men dag aan dag tusschen hoop en vrees, en die onzekerheid maakte dezen toestand tot den allerpijnlijksten.
Op deze wijze was dan nu de 23ste Julij (de 11de, oude stijl) gekomen. Het gerucht van de nadering des vijands vernieuwde zich; de voorposten hadden bevel ontvangen, hunne waakzaamheid te verdubbelen, en alle bewegingen des vijands naauwkeurig gade te slaan; de Generaal e** had zich uitgelaten, liever onder de puinhoopen der vesting zich te laten begraven, dan dezelve over te geven. Intusschen werd des avonds ten 8 ure, almede bij trommelslag, bekend gemaakt, dat de bewoners der voorsteden gerustelijk naar hunne woningen konden terugkeeren, dewijl men geene aannadering des vijands te vreezen had. Men volgde dezen wenk, en terstond werden de poorten der vesting gesloten, zoodat niemand in- noch uitgelaten werd. Doch omstreeks 10 ure kwam een courier bij de voorposten aan gene zijde der Duna de tijding brengen, dat de vijand in vollen aantogt was, dewijl eene verbazende wolk van stof den weg bedekte. Dit berigt kwam van een' krijgsoverste, aan wien een zeer belangrijk punt ter bewaking was toevertrouwd. Terstond gaf de Generaal e**, zonder nadere tijding af te wachten, of de ongelukkige bewoners daarvan te verwittigen, bevel, de voorsteden tot aan de afgebakende punten af te branden. Het bevel werd ook dadelijk uitgevoerd. De reeds bij voorraad

{==230==} {>>pagina-aanduiding<<}
gereed gemaakte pekkransen werden aangestoken, en door artilleristen op de woningen der slapende burgers geslingerd. Weldra stond een groot gedeelte der voorsteden in lichtelaaije vlam. Deze onverwachte brand verbijsterde de verschrikte burgers ten eenemale. Angst en verwarring waren algemeen. Mannen, met eenige weinige kostbaarheden beladen, vrouwen, die de handen wrongen, jammerende kinderen, bedekten de straten. Onder de wettige volvoerders des treurigen bevels mengden zich nu ook dieven en roovende brandstichters, die zich de algemeene verwarring zochten ten nutte te maken, en vele huizen, buiten de bepaalde grenzen, plunderden en in brand staken. Afschuw verwekkende tooneelen vielen er in dezen vreesselijken nacht niet weinige voor, en de bezittingen van duizende bewoners werden binnen weinige uren eene prooi der vlammen. De brand, door eenen vrij hevigen wind van de vesting verwijderd wordende, greep al verder en verder om zich heen, en leverde, bij het nachtelijk donker, van de wallen der stad gezien, een ijsselijk schoon schouwspel op. De vlammen zweefden steeds in eene golvende beweging over alwat de stad omringde, en zouden haar zelve niet gespaard hebben, zoo de wind zulks niet had afgekeerd. Des te meer, intusschen, hadden de voorsteden te lijden, toen de vlammen, ééns buiten de bepaalde grenzen gekomen, den roovers en brandstichters gewonnen spel gaven, om ongestraft hunne helsche boosheid in te volgen. Men ontdekte dezelve weldra, en deed moeite om haar te stuiten; maar, bij de algemeen plaats hebbende verwarring, kon men weinig uitvoeren. Eenige dezer booswichten, die men had kunnen magtig worden, werden den volgenden dag doodgeschoten. Eene stevige vrouw van zekeren ambachtsman, welker huisje, buiten de bepaalde grenslijn gelegen, door zoodanigen roover werd in brand gestoken, pakte den onverlaat, toen hij plunderen wilde, in hare wanhopige woede aan, bond hem aan den post der deur, en liet hem, tegelijk met hare have en
goed, tot asch vergaan. - Een ander, aanzienlijk huis, dat van den Heer van r**, die zich naar zijn landgoed begeven had, werd op de zonderlingste wijze, door een geraamte, gered. Op de nadering der brandstichters, was de oude bediende, wien de zorg voor huis en goederen was opgedragen, gevlugt, en had hun dus alles ten beste gelaten. Zij pakten nu alwat eenige waarde

{==231==} {>>pagina-aanduiding<<}
had bijeen, om hetzelve elders in veiligheid te brengen; doch wilden vooraf nog eene groote kast, die in het voorhuis stond, openbreken. Met vele moeite gelukte het aan eenen, de deur der kast open te krijgen; maar, terwijl deze zich opent, valt een menschelijk geraamte den gaauwdief in de armen. Deze, een ligtgeloovige Rus, ijlt met te bergen rijzende haren, met het doodzweet op het gelaat, en onder een vreesselijk geschreeuw, van daar. Zijne medestanders, die juist voornemens waren het huis in brand te steken, worden door eene gelijke vrees bevangen, en kiezen alle het hazepad. Op dit oogenblik schiet de wacht toe; het huis bleef bewaard, en staat nog. De Heer van r** bewaart sinds dien tijd zorgvuldig dat geraamte, aan hetwelk hij het behoud van zijn huis en zijne aanzienlijke bezittingen verschuldigd is. Doch dit geluk viel slechts hem en eenigen weinigen ten deel. Het grootste gedeelte dezer schoone voorsteden, met hare tuinen, lag in de asch. Vooral wekte het gezigt van het instorten der schoone St. Geertrui-kerk eene weemoedige gewaarwording. Reeds stond zij in laaije vlammen, toen nog, te midden derzelve, de klok het uur van middernacht door hare slagen aankondigde. Doch

Verdelgend greep de woeste vlam in 't rond, 
En 't grootsch gebouw stort krakend op den grond. 


Gedurende den nacht putte de brand zijne krachten uit. Met den morgeustond werd de verwoesting eerst regt zigtbaar; alleen de schoorsteenen, van steen zijnde, staken, als geraamten, uit den puinhoop omhoog. Nu was de algemeene verwarring wel minder, maar eene verkropte woede had de plaats der luide jammerklagten ingenomen; want het bleek nu, dat er nergens een naderende vijand te bespeuren was. Weldra hoorde men openlijke vervloekingen tegen den Gouverneur, die deze schoone gebouwen aan een blind alarm had opgeofferd; want het gerucht van de nadering des vijands was ontstaan door eenen beschonken' Officier, die het stof, door eene groote drift ossen veroorzaakt, welke veiligheidshalve naar Riga gedreven werden, voor het kenteeken des naderenden vijands had aangezien. Men verbeelde zich de gemoedsstemming der burgerij en de grievende zielesmert van den Generaal e** bij het ontvangen van dit berigt! Deze

{==232==} {>>pagina-aanduiding<<}
werd ook weldra door den Markies paulucci, als Gouverneur van Riga, vervangen, en verliet de stad ouder de verwenschingen der burgers. Men wil, dat hij zich naderhand bij de baden te B** door vergif van het leven hebbe beroofd. Onder het bevel van den Gouverneur paulucci werden nu verscheidene gelukkige uitvallen gedaan, en men bragt bestendig gevangenen binnen; doch weldra werd de wapenstilstand getroffen. In weêrwil van dezen, hoorde men echter eenmaal eene hevige kanonade; op de vraag van het wachtpiket, wat zulks beteekende, kreeg men dit stekelig antwoord terug: ‘men had zich deswege niet te verontrusten, of eenigen argwaan te voeden; want men vierde slechts het feest der verovering van Moskou.’ En zoo was het inderdaad! - Doch daar keerde ook de krijgskans der groote Natie. Op het rookeud puin van Moskou's muren ging de tooverkracht van napoleon's schepter te niet. De vermetelheid, welke hij bij het bestijgen van het Kremlin vertoonde, toen hij, in dien helderen nacht, omstuwd door zijne hem vergodende Generaals, en de regterhand ten hemel heffende, uitriep: ‘Gij zijt de God des Hemels, maar ik ben de God der Aarde!’ werd blijkbaar gestraft; want met zijn afdalen van het Kremlin daalde ook zijn geluk. Hij was weldra in verscheidene veldslagen overwonnen, en op zijnen terugtogt; of liever, hij vlugtte reeds met het overschot zijner legers in de grootste verwarring. De invloed, welken deze gebeurtenissen op het verdere lot van Lijfland en Riga hadden, is allerbelangrijkst geweest; want de provinciën aan de Oostzee bleven van den inval der Franschen verschoond. Ook Koerland werd weder bevrijd; en hier namen de vijanden op eene vriendschappelijke wijze afscheid, hoezeer het ook dáár aan drukkende
contributiën niet ontbroken had. - De voorgenomene belegering van Riga vond dus geene plaats. De aftogt geschiedde rustig en in de volmaaktste orde; en, bij gelegenheid van eene zamenkomst, ten huize van den Assessor van b**, te Mittau, overhandigde de Generaal york aan den Heer des huizes eene uit staal vervaardigde en fraai gepolijste bom, welke hij, bij de, thans verijdelde, belegering van Riga, voornemens was geweest, het eerst met eigene hand in die stad te werpen. De Assessor vereerde dezelve aan zijnen zwager, den Collegieraad, Ridder van b**, te L**, in Lijfland, welke haar aan zeker gezelschap

{==233==} {>>pagina-aanduiding<<}
te Riga schonk, waar zij nog steeds met een voegzaam opschrift prijkt, en elk onwillekeurig den nacht der verschrikking, tusschen 11 en 12 Julij, o.s., die den inwoneren wel altijd onvergetelijk blijven zal, herinnert. Doch, moge het dan ook waar zijn, dat het aandenken aan deze tooneelen van angst en schrik zich niet zoo ligtelijk uit het geheugen laat wisschen, en het verlies van zoo vele duizenden zich niet gemakkelijk laat vergoeden, zoo rijzen toch deze voorsteden, naar het ontworpen plan en onder opzigt des even werkzamen als kunstrijken Gouverneurs paulucci, reeds schooner uit hare assche op, en

Het nieuwe leven spruit reeds uit den puinhoop voort. 




Het gelukkig misverstand.

(Vervolg van bl. 148.)
‘Jozef, om Gods wil, kom toch boven!’ riep de stem in biddenden weemoed, en jozef meende, zoo veel de schemering het toeliet, in de roepende eene vriendelijke, vrouwelijke gestalte te ontwaren, welker klaagtoonen hem roerden.
‘Welligt,’ dacht de Keizer, ‘is dit ongezòcht voorval voor het oogmerk uwer verkleeding gunstig; en zoo ook niet, dan schijnt toch de onbekende ongelukkig te zijn, en het is een wenk van het lot, om haar hulp toe te brengen’
Jozef ging nu in huis, klom niet zonder moeite naar boven, en vond gelukkig de kamer der onbekende, welker deur openstond.
Zoodra hij binnentrad, verliet maria haren stoel, en ging den Keizer met deze woorden te gemoet: ‘Eindelijk ziet men u eens weder? Maar, als ik u niet geroepen had, waart gij zekerlijk nog niet gekomen. Om u, lieve jozef! heb ik in grooten angst geleefd. Waarom hebt gij u dan in het geheel niet vertoond?’ Deze woorden werden zeer snel en op een' toon gesproken, die meer kommer dan gramschap verried.
Hoe duister het ook ware, bleef bij den Keizer, echter, de rijzige en edele gestalte der onbekende niet onopgemerkt, en zijn oor werd door hare welluidende stem verrukt. Nu was

{==234==} {>>pagina-aanduiding<<}
zij digt tot hem genaderd, en wilde hem bij de hand vatten. Zij zag hem in het gezigt, ontdekte hare dwaling, riep met een' luiden gil: ‘Jezus Maria!’ en ging eenige schreden terug.
‘Stel u gerust,’ zeide de Keizer, ‘en merk mijn bezoek niet aan als eene onbetamelijke nieuwsgierigheid, welke ik mij nimmer zou veroorloven. Toen ik uwe woning voorbijging, riept gij uit het venster: jozef! Deze is ook mijn naam, en ik dacht dus, dat dit roepen mij zelven gold. Ik kwam dus boven, in de vooronderstelling, dat ik eene bekende zou vinden. Wij hebben beide gedwaald; maar wanneer deze dwaling, zoo als ik bemerk, u niet aangenaam zijn kan, dan zult gij het mij toch niet ten kwade duiden, dat ik die voor mij gelukkig acht, omdat zij mij eene zoo belangrijke kennis verschaft heeft.’
Maria hernam met eene bevende stem en in blijkbaren angst: ‘Mijnheer! vergeef het mij; ik meende u niet.... ik bid u, verlaat mij!’
‘Dit zou ik op het oogenblik doen,’ zeide de Keizer; ‘maar uwe ontmoeting bij mijne komst op de kamer en uwe gansche houding toonden mij duidelijk, dat gij niet gelukkig zijt, en, het is nu eens eene gril van mij, ik verbeeld mij, dat ik misschien door het toeval bestemd ben, om, zoo zonderling met u in kennis gekomen, u van nut te zijn.’
‘Ach!’ zuchtte maria, en hield hare hand voor de oogen, om een paar tranen te droogen.
‘Ween toch niet!’ hernam jozef op den zachten toon van deelneming, en drukte der onbekende de hand: ‘het is zekerlijk wat al te veel van mij gevergd, dat gij mij, dien gij niet kent, tot den vertrouwde van uwen geheimen kommer zult maken; uit uw eerste verwijt echter, dat iemand anders, dan mij geldt, vermoed ik, dat gij een' minnaar hebt, die zijn geluk niet weet te waarderen. Wanneer dat het geval is, laat dan uw' hoogmoed over uwe liefde zegevieren, en vergeet den trouweloozen!’
‘Neen, trouweloos is mijn jozef niet!’ riep maria, door haar gevoel overweldigd, in hevige drift.
‘Met deze overtuiging is een minnend hart niet geheel ongelukkig, en ik wensch u daarmede geluk.’
‘En echter ben ik zeer ongelukkig!’ hernam maria.
De hartelijkheid, waarmede de Keizer dit gesprek vervolg-
{==235==} {>>pagina-aanduiding<<}
de, overwon eindelijk de beschroomdheid van het meisje, en maria, hulpeloos als zij was, gevoelde eene behoefte, om hare geheime boezemsmart lucht te geven. Het werd al meer en meer duister; jozef onderhield zich nog met de onbekende, maar op zoodanig eene wijze, dat hare beschroomdheid allengskens verdween, en zij hem toch niet durfde zeggen, dat hij haar alleen zoude laten.
In den loop des gespreks vernam de Keizer, dat zij maria börner heette, de éénige dochter was van eenen tolbediende, en, een kind van zes jaren zijnde, beide hare ouders door den dood verloren had. Daar dezelve haar niets nalieten, werd zij door eene moei opgevoed, die ook nu sedert anderhalf jaar gestorven was. Na dien tijd had zij zich tot heden van naaijen en borduren geneerd, en, omtrent acht maanden geleden, had zij aan het huis eener deftige burgerfamilie, waar zij dikwerf geheele dagen was, om de vrouw en de volwassene dochters in vrouwelijken handärbeid behulpzaam te zijn, den jongeling leeren kennen, die bediende was op een voornaam kantoor; en deze was dus de jozef, dien zij uit het venster had willen toeroepen.
Thans lokte de Keizer, door zijne opregte deelneming in haar lot, haar de bekentenis af, dat deze jongeling haar vurig beminde, en dat zij eene gelijke wederliefde voor hem had opgevat. ‘Hij wacht slechts op den dood van eenen schatrijken en zieken oom,’ voegde zij er bij, ‘om zich te vestigen; en dan - dit weet ik zeker - houdt hij zijn woord, en wij worden een paar.’
‘Moge slechts,’ zeide jozef met aandoening, ‘goed meisje! uwe zoete hoop, de onverwerpelijke getuige van een onschuldig, argeloos hart, niet te leur gesteld worden!’
‘Dunkt u dat?’ vroeg maria met ontroering.
‘Dat wil ik niet zeggen, om u niet nog ongeruster te maken, dan gij thans zijt; maar zijn lang wegblijven...’
‘o! Hij is ongetwijfeld ziek.’
‘Hebt gij dan daarnaar nog niet vernomen?’
‘Ach! dat voegt mij zoo niet. Alleen kan ik toch niet bij hem gaan, en wien zou ik zulks opdragen?’
‘Weet gij wat, lief meisje! ik zal er naar vernemen, en gij zult weldra berigt hebben.’
‘Ach, wildet gij zoo goed zijn!’
‘Waarom zou ik dat niet doen? - Ziet gij nu wel, het

{==236==} {>>pagina-aanduiding<<}
is toch nog zoo kwaad niet, dat een misverstand mij tot a gevoerd heeft?’
‘Ik geloof bijna zeker, dat de heilige theresia, die ik zoo ernstig gebeden heb, u aan mij tot een' beschermengel gezonden heeft.’
De Keizer vroeg nu naar den naam van haren minnaar en van het kantoor, alwaar hij schreef. Zij noemde den naam jozef gerbert, op het kantoor van hallermund en Comp.
Onder dit gesprek was het reeds geheel duister geworden, zonder dat men dit bemerkt had. De Keizer wilde thans henengaan, en nu viel het maria in, dat de vreemdeling den donkeren en smallen trap onmogelijk zonder licht konde afkomen. ‘o, Wacht nog een oogenblik, Mijnheer!’ zeide zij met onbeschroomde vrolijkheid, en vatte hem vertrouwelijk bij den arm; ‘gij zult vallen; ik zal eerst licht ontsteken.’ Zij ging naar eene kleine tafel, trok eene lade uit, nam daaruit een vuurslag, sloeg tonder in brand, en met behulp van een' zwavelstok werd de lamp aangestoken.
Thans konde de Keizer de gelaatstrekken van het jonge meisje eerst duidelijk onderscheiden. Een schuldeloos en bloeijend Madonna-gezigt straalde hem tegen. De kastanjebruine haarlokken, kunsteloos op den gedekten boezem nederhangende, verhieven de rozen der gezondheid op hare wangen, en hare vurige, bruine oogen blikten hem zoo open en goedhartig toe, dat hij daardoor in zijn voornemen nog meer versterkt werd, om zich harer, zoo veel de omstandigheden zouden toelaten, met ernst aan te nemen. Maria lichtte nu den Keizer de trappen af. Zij waagde het niet, hem te vragen, wie hij ware; doch aan de huisdeur riep zij hem nog toe: ‘Vergeet toch niet, wat gij mij beloofd hebt!’ - ‘Neen, voorzeker niet!’ antwoordde de Keizer, en ging naar zijn paleis terug, weltevreden over een zoo belangrijk voorval, dat groote Heeren slechts zelden bejegent, en dat de meeste ook doorgaans gewoon zijn te vermijden.
Eerst nadat maria op haar kamertje alleen was, zich voor de naaitafel had geplaatst, en het aardige, kleine kopje op hare blanke hand rustte, had zij berouw over hare openbartigheid omtrent eenen onbekende, en vreesde, dat deze die tot haar nadeel misbruiken zoude. Doch zij zelve wederieg-
{==237==} {>>pagina-aanduiding<<}
de deze vrees door de aanmerking, dat hij geen voorkomen had van list, dat hij zoo deelnemend sprak, en zoo ongemeen bescheiden was. ‘Hij is,’ zeide zij in zich zelve, ‘gewis een goed mensch, en zal woord houden.’ Met deze hope, en den troost, dat zij zekerlijk spoedig van hem berigt wegens haren geliefden jozef ontvangen zou, ging zij naar bed, en vriendelijke droomen dartelden om het weldra zacht insluimerende meisje.
De Keizer zag het blozende meisje met hare kinderlijke goedhartigheid nog den ganschen avond voor zijne oogen. Hare bekoorlijkheid had indruk op zijne zinnen gemaakt; maar deze zoude ras even snel vervlogen zijn als die van eenen vlugtigen roman, zoo niet zijn hart het edeler gevoel eener belangelooze goedwilligheid gesmaakt had. Hij was den ganschen avond zeer verstrooid, zoodat zij, die bij hem waren, onrustig werden, daar het hun, bij de grootste oplettendheid op elk woord, houding en gebaren, niet mogelijk was, den grond dier verstrooijing te ontvouwen. Deze en gene beschouwde hem met eenen blik van argwaan en geheime vrees, dat den Keizer iets mogte gebeurd zijn, wat men zelfs naauwelijks zoude durven vermoeden. Intusschen had hij den naam van den minnaar en van het kantoor zeer wel onthouden, en, om zulks niet te vergeten, terstond na zijne terugkomst in het paleis opgeteekend.
Den volgenden morgen deed hij den koopman hallermund tot zich roepen. Deze verscheen, en wachtte vol onrust in de voorkamer. Weldra werd hij binnengelaten. Hij maakte eene diepe buiging, niet zonder te beven. De Keizer ontving hem zeer vriendelijk, en, na de gewone vragen der groote Heeren, die, zonder iets te beteekenen, veel overeenkomst hebben met de algemeene regterlijke vragen bij een verhoor, bragt hij het gesprek op den toestand van den handel. Door de minzaamheid, waarmede de Keizer zich met den koopman onderhield, verloor deze weldra zijnen schroom, zoodat hij zich zeer vrijmoedig over eenige voor den handel bezwarende maatregelen der Regering verklaarde.
‘Ik bedank u,’ zeide de Keizer, ‘voor den gegevenen wenk, en ik zal dien in gedachten houden. Maar, om thans op iets anders te komen, hebt gij eenen bediende op uw kantoor, die jozef gerbert heet?’
‘Ja, Uwe Majesteit,’ hernam deze, wien het zeer be-
{==238==} {>>pagina-aanduiding<<}
vreemdde, dat de Keizer den jongeling, en wel bij zijnen voornaam, kende.
‘Wat is dat voor een mensch?’
‘Ik kan van hem niet dan de beste getuigenis geven. Hij kent zijne zaak, is getrouw, vlijtig, zeer oppassende, en daarbij van een uitmuntend zedelijk gedrag, ja, ik zou haast zeggen, al te ernstig voor zijne jaren.’
‘Dat is mij regt aangenaam. Wie zijn zijne ouders .... is hij ook bemiddeld?’
‘Zijn vader is dood; voor zoo veel ik weet, leeft zijne moeder te Linz bij eene gehuwde zuster. Hij heeft geene middelen, evenmin als zijne moeder; want hij heeft haar van tijd tot tijd eenig geld door wissels tot ondersteuning doen toekomen.’
‘Dat verstrekt hem tot eer.’
‘Hij heeft echter een' rijken, ongetrouwden oom van vaderszijde, die vóór omtrent veertien dagen gestorven is. Hij hoopte van dezen oom te erven, zoo als die hem zulks dikwerf beloofd had, en wilde zich dan in eenen stand plaatsen; maar die oom - God weet, hoe - heeft zijn geheel aanzienlijk kapitaal aan een klooster vermaakt.’
De Keizer stampte toornig met den voet. Hallermund schrikte, en zweeg.
‘Nu, verder!’
‘Ik heb er niets meer bij te voegen, Uwe Majesteit, dan dat mij deze zijne teleurgestelde hope inderdaad aan het hart gaat, ofschoon ik daarbij zelf mijn voordeel heb.’
‘Hoe zoo?’
‘Als zijn wensch vervuld geweest ware, had ik hem van mijn kantoor verloren, en het zoude mij zeer moeijelijk gevallen zijn, zijne plaats te vervullen; nu hoop ik hem te behouden.’
‘Ik bedank u voor het gegevene onderrigt. Ik wil u niet langer van uwe bezigheden afhouden. Vaarwel! en zeg den jongen gerbert, dat hij morgen voormiddag ten elf ure bij mij kome.’
De Keizer bescheidde hem met opzet eerst tegen den volgenden morgen, omdat hij aan het Hoofd der Policie den last had opgedragen, om, zoo te zijnen opzigte, als bijzonderlijk omtrent het jonge meisje, dat hij op zoo zonderlinge

{==239==} {>>pagina-aanduiding<<}
wijze had leeren kennen, nadere ophelderingen in te winnen, en hem daarvan berigt te geven.
Op den eigen' dag, dat de Keizer met den Heer hallermund gesproken had, kreeg hij in den avond berigt. Het stemde alles overeen met de getuigenis van den koopman, en ook omtrent maria börner was het even voldoende, dat zij een zeer ingetogen leven leidde, en echter door onvermoeide vlijt en ongemeene spaarzaamheid zoo veel won, dat zij niet alleen in haar onderhoud en eigene behoeften konde voorzien, maar zelfs, naar haar vermogen, noodlijdenden in stilte ondersteunde.
De Keizer had dit berigt met een ongeduld gewacht, dat aan zijn hart tot eer verstrekt. Nog altijd vreesde hij, dat het niet zoude strooken met den voordeeligen indruk, dien maria door hare aanvalligheid en bescheidenheid op hem gemaakt had; want ook de ondeugd verstaat niet zelden de gevaarlijke kunst, om den schijn der deugd en onschuld aan te nemen, en, hoe meer hij het berigt nalas, werd het hem ligter om het hart.
Zoodra hallermund te huis gekomen was, riep hij gerbert uit het kantoor in eene andere kamer. ‘Ik kom,’ zeide hij, ‘op het oogenblik van den Keizer terug, die, zoo als gij weet, mij heeft laten roepen. Hij heeft naar u gevraagd; waarom, weet ik niet. Ik heb, zoo als gij wel denken kunt, van u de beste getuigenis gegeven. Hij wil u zelf spreken, en gij moet morgen ochtend ten elf ure bij hem komen. Kleed u ordelijk aan, en verzuim den tijd niet. Ga liever een half uur vroeger, en wacht, totdat het elf ure slaat; laat u dan aandienen. - Nog eens, zijt niet al te beschroomd, maar ook niet te stoutmoedig. Door het eerste begaat men dikwerf eene dwaasheid, die een' nadeeligen indruk maakt; en vermetelheid past nooit, en vooral niet aan een' jongeling, die bij een groot Heer komt.’

(Het vervolg en slot hierna.)


De Apurestroom, in Zuid-Amerika.

Hippesley zegt, in het verhaal zijner aldaar in 1817 gedane Reis, van dezen stroom het volgende:

{==240==} {>>pagina-aanduiding<<}

Ik zou bijna schromen te beschrijven, wat ik zag en hoorde, bijaldien mijne talrijke reisgezellen de waarheid niet getuigen konden. Krokodillen van 14 à 16 voet bakerden zich in de zon op de grasplekken aan den oever van dezen stroom, in groepen van 6 à 8 bij elkander. Elke minuut zag men andere, nog grooter, den stroom op- en afzwemmen, welke de bootslieden verscheidene malen met de riemen troffen; terwijl andere door kogels, die wij uit pistolen of musketten schoten, gewond, maar toch niet aanmerkelijk beschadigd werden. Zoo zag men ook tijgers van eene geweldige grootte aan den oever, en eens een nog grooter dier, hetwelk het volk voor een' leeuw hield, maar hetgene, daar de koning der bosschen in dit klimaat niet inheemsch is, welligt eene soort van luipaard zal geweest zijn. - De zwermen van vogels, die van de eene zijde des strooms naar de andere over onze hoofden heenvlogen, waren te groot, dan dat men ze had kunnen tellen, en eenige inderdaad zoo groot in getal, dat zij de zon boven ons schip bedekten. Aan de oevers bevonden zich, onafgebroken, benden van allerlei keerkringsen zeevogels, van den grootsten pellikaan tot de kleinste kraan, zoo zorgeloos voor de nabijheid of de magt der menschen, dat zij niet wegvlogen, wanneer wij digt bij hen kwamen. Wij zagen hier den flamingo in zijne schoonste kleurenpracht en grootte, ook de kroonkraan en een' vogel van hetzelfde geslacht, maar veel fraaijer van vederen en gedaante, dien men in Zuid-Afrika den secretaris-vogel noemt. Eindelijk werd het oog door al deze ontelbare vogels, zoogdieren, amphibiën, visschen en insekten vermoeid, en de geest kon zich niet meer aan de verwondering overgeven. Het grootste vermaak verschafte ons hierbij de zoogenaamde spotvogel met zijne bekwaamheid om twee en meer syllaben zoo duidelijk na te spreken, dat zulks iedereen' verbaasde; elke papegaai is daarin ver beneden hem, want het is volstrekt onmogelijk, zijn geluid van eene menschenstem
te onderscheiden. Zoo sliep ik eens aan land onder twee groote boomen. Ik ontwaakte vóór het aanbreken van den dag, en riep een' mijner officieren. Hij antwoordde niet; ik riep alzoo ten tweeden male, toen men mij zeide, dat hij naar de boot gegaan was. Op eens hoorde ik eene stem, geheel als de mijne: ‘Denis! denis! denis!’ met dezelfde tusschenpoozingen roepen. De Kapitein denis hoorde dit ook,

{==241==} {>>pagina-aanduiding<<}
en antwoordde, dat hij dadelijk zou komen. Daar hij echter telkens weder geroepen werd, geloofde hij, dat er iets dringends moest voorgevallen zijn, en kwam zoo hard hij kon aanloopen. Anderen hadden dit ook gehoord, en hem laten zeggen, dat hij onmiddellijk bij mij komen moest. Eindelijk ontdekten wij, dat de gedienstige en opmerkzame vriend zeer digt bij mij, in de gedaante van een' vogel, op den tak van een' hoogen boom zat, van welken hij kort daarna wegvloog, en het gansche bosch van den naam denis deed weêrgalmen.


Wagenmensters.

Een Engelsch blad, hetwelk, in een voortgezet artikel, onder het opschrift ‘Zedenschildering,’ ons reeds eenige zeer levendig voorgestelde fragmenten leverde, spreekt met den grootsten ernst van den hartstogt van vele Engelsche dames, om hare koetsiers in het mennen van een span paarden te overtreffen. Daar deze onnatuur in ons vaderland, weinige uitzonderingen niet gerekend, geene plaats heeft, willen wij, met voorbijgang van de bewijzen en verstandsgronden, die de billijke misnoegdheid des wakkeren Brits optelt, om het teedere geslacht van eene aan deszelfs bestemming geheel vreemde uit- of liever inspanning te wederhouden, hier enkel het tafereel mededeelen, hetwelk hij van zulk eene rostemster schetst.
Ik ging, in gedachten verdiept, door Bondstreet, toen het geschreeuw van een' rijknecht mij verschrikte. Hij was mij reeds op de hielen, en achter hem een carricle, die, wanneer hij zoo voortjoeg, negen mijlen in een uur aflegde; hij werd door eene dame gereden, die zoo geweldig de teugels aantrok, dat alle muskelen van haar aangezigt opgezwollen schenen. Ik was op zijde gesprongen, en bespeurde thans, dat de tweede rijknecht, zijn' hoed afnemende, mij groette; en in dit oogenblik herkende ik in de rijtuigmenster eene mijner zeer goede bekenden. Zij glimlachte vriendelijk, hield stil, en verontschuldigde zich, dat zij mij bijkans overreden had, dewijl hare paarden, die een paar dagen op stal gestaan hadden, haar schier te magtig waren. Een paar beleefde woorden, gelijk het Engelsche complimenteerboekje medebrengt, werden nu tusschen ons gewisseld. Intusschen werd het ééne harer schoone paarden onrustig, waarvoor zij het in het Park beloofde te straffen; het andere volgde zijns makkers voorbeeld, weshalve zij, met eene geoefende hand en verbeten' mond, er de zweep duchtig opleide, waarbij zij eene tamelijk koetsiermatige vermaning voegde.
Ik zag, toen zij weggereden was, naar haar om; zij droeg een' kleinen rijhoed, zat in eene koetsiershouding, behandel-
{==242==} {>>pagina-aanduiding<<}
de hare zweep trots den besten stalkoning, en gedroeg zich over het geheel regt mannelijk. Zij reed op een' snellen draf; en, terwijl zij eene menigte bekenden voorbijreed, hare oogen strak op de paarden gerigt, welken meester te blijven hare uiterste inspanning vereischte, groette zij links en regts met hoofdknikken, gelijk ik huurkoetsiers en rijknechts heb zien doen, wanneer zij makkers ontmoeten, of lust hebben een' anderen voorbij te rijden.
Hoe kunnen voeten, aan de zachtste schreden gewoon, zich in een rijtuig aanzetten, om met woeste kracht een paar paarden te teugelen? Hoe kunnen handen, die men tot elken prijs zacht en blank houden wil, tot vereeltens toe aan stijve leisels trekken? Hoe eene gelaatskleur, die ieder' anderen aanval schuwt, door overmatige inspanning en stof zich bederven? IJdelheid alleen moest van zulk een manvrouwen-gedrag wederhouden; want de zedelijke terugwerking, wanneer de vrouw de eerste bekoorlijkheid, die zij voor den man heeft, hulpbehoefte, wegwerpt, wanneer zij hem niet meer als haren beschermer aanziet, (en dat behoeft hij immers niet meer te zijn, waar de vrouw zweep of zwaard voert?) deze zedelijke terugwerking schijnt zoodanig eene rostemster in het geheel niet te beseffen.






Mijn vriend.


Mijn Vrouwtje, lief en slank en wit, 
Ruil ik voor niemands vrouw; 
Den Vriend, die heel mijn hart bezit, 
Dien blijf ik even trouw. 
 
Ik weet, hoe andre vrienden zijn; 
Zoo vast als 't windgesuis, 
Niet weg te slaan bij vreugde en wijn, 
In zorg en smart - niet t' huis. 
 
Of schonk u 't schaars gekend geluk 
Een' vriend als goud zoo trouw; 
Hij, die uw halsvriend bleef in druk, 
Vergeet u voor zijn vrouw. 
 
En scheurde, o wonder! echt noch tijd 
De hechte banden af; 
Het lot verstrooit u wijd en zijd, 
Of eeuwig scheidt u 't graf. 
 
Ik koos een' vriend van beter slag, 
Die nimmer mij begeeft, 
Die van geen trouwen hooren mag, 
En me eenmaal overleeft. 

{==243==} {>>pagina-aanduiding<<}

Die eens, wanneer de dood mij wenkt 
En 'k nederzink in 't graf, 
Mijn kroost dezelfde vriendschap schenkt, 
Die hij den vader gaf. 
 
Dat heet eerst trouw, dien eernaam waard, 
Die stand houdt in den dood! 
Zij let op baat noch winst der aard', 
Maar is het lot te groot. 
 
Doch, schoon zijn trouw mij alles zij, 
'k Ben geen jaloersche vrind, 
En deel zijn harte gaarne en blij 
Met elk, die mij bemint. 
 
Baatzuchtig ben ik nooit geweest; 
Dit toone ook thans mijn lied: 
Want die 't aandachtig hoort of leest, 
Mislukt het raden niet. 
 
Mijn vriend woont in een deftig huis, 
Meest met de blinden digt; 
Hij houdt niet van het straatgedruisch, 
En pinkt voor 't sterke licht. 
 
Hij is van stand en van fatsoen, 
In 't zwart, met bef en kraag; 
Die noo met boeren heeft te doen, 
Maar met de dichters graag. 
 
Zijn wereld weet hij op een haar; 
Nooit doet hij overlast; 
Voor hem is steeds een plaatsje klaar; 
Elk heeft hem graag te gast. 
 
Des middags kruidt hij ons den disch 
Door boert en jokkernij; 
En die het stilst van allen is, 
Maakt nog zijn toespraak blij. 
 
Ook 's avonds op den vriendenkrans 
Brengt hij de blijdschap aan, 
En noodigt ons tot spel en dans 
En laat naar huis te gaan. 
 
Zoo komt hij steeds, waar menschen zijn; 
Alleen niet in de kerk: 
Hij vreest voor kies- en zinking pijn; 
Het togt hem daar te sterk. 

{==244==} {>>pagina-aanduiding<<}

Doch niet alleen bij feest en spel 
Schuift hij mij steeds op zij; 
Ook 's avonds in mijn stille cel 
Bezoekt hij dikwijls mij. 
 
Dan spoort hij, als wij zamen zijn, 
Mij aan tot zang en dicht, 
Lokt nieuwe beelden uit mijn brein 
En maakt mij 't rijmen ligt. 
 
Of als mij zorg en smart beknelt, 
Hij treurt niet met mij meê, 
Maar droogt den traan, die 't oog ontwelt, 
Herschept in vreugd mijn wee. 
 
Ja, (wat bij andren dweepen schijn') 
Bij ons is 't heilig waar; 
Zijn wezen smelt zich met het mijn' 
Op 't innigste in elkaâr. 
 
Bij zulk een' vriend, mijn trouw zoo waard, 
Zie 'k op geene enkle vlek: 
Want hij, als alles op deze aard', 
Ook hij heeft zijn gebrek. 
 
Hij zag het licht in Holland niet, 
Noch werd er opgevoed; 
Helaas! en door zijne adren vliet 
Geen druppel Hollandsch bloed. 
 
Ik ben nog jong, en hij is oud, 
Zoo oud als jaar en dag, 
Die, als men 't Bijbelboek vertrouwt, 
Reeds Noach's naaktheid zag. 
 
En in zijn hoofd, zoo grijs en kaal, 
Heerscht drift nog ongesnoerd; 
Zoodat zijn voorbeeld menigmaal 
Ook mij tot drift vervoert. 
 
Maar, Fransch of Spaansch, vol drift of oud, 
Mijn vriend zal hij steeds zijn: 
Want die aan 't pijpjen is getrouwd, 
Kiest, wie 't met andre vrienden houdt, 
Voor zich een fleschje wijn. 


boxman.


10 Dec. 1819.



{==245==} {>>pagina-aanduiding<<}

Mengelwerk.

Het christendom.


	Tweede zang.
Verheven Godsdienstleer, door Jezus eens, aan de aarde, 
In al uw schoon ontvouwd! 'k erken en voel uw waarde; 
En stemt mijn zwakke hand het speeltuig, u ter eer, 
Dan is mijn hart voldaan, en heeft geen wenschen meer: 
Uw geest, uw strekking leer' den waren toon mij treffen; 
'k Zal u dan, uwer waard', in mijn gezang, verheffen. 
 
o Stervling! uw geluk, uw heilstaat, uw genot 
Is zelfvolmaking, is vereeniging met God; 
Is Godsdienst, die, uit liefde en dankbaarheid gesproten, 
Uw zielsrust, vrede en vreugd, voor eeuwig, blijft vergrooten; 
Is Godsdienst, die de kracht der zinlijkheid bestrijdt, 
En hart en ziel en zin aan deugd en pligten wijdt; 
Is Godsdienst, die aan 't oog des Eeuwgen kan behagen, 
En, in de onsterflijkheid, de schoonste vrucht zal dragen. 
 
Hoe! wordt niet uw gemoed in liefde en dank ontgloeid, 
Als Jezus reine leer van zijne lippen vloeit? 
Natuur, in al haar schoon, brenge u den Schepper nader, 
Maar op der heemlen Heer wijst Jezus u als Vader; 
Door Hem is 't menschenkroost vereend tot één gezin, 
Waarin de liefde woont en reine broedermin, 
De hemel vaderland, en onverderflijk leven 
De kroon, in de eeuwigheid, den vriend der deugd gegeven: 
Neen, de aarde is nu niet meer een sombre rampwoestijn; 
Neen, stervling! 't is uw roem, uw glorie, mensch te zijn. 
 
De Godsdienst heft het hoofd weêr moedig naar den hoogen, 
En praalt in al zijn' glans en luister en vermogen, 
En liefde en dankbaarheid geleiden weêr zijn schreên, 
En ziel en zin smelt weêr in lof en dank tot één; 
De volken vloeijen zaam, en uit hun aller midden 
Verheft zich ééne stem, in danken en aanbidden; 

{==246==} {>>pagina-aanduiding<<}

Natuur is tempel Gods, waar 't hart zich zalig voelt, 
En, in het reinst besef, des Hoogsten eer bedoelt; 
Hier knielt de Koning neêr, en naast hem de onderdanen; 
't Altaar is 't rein gemoed, het offer vreugdetranen; 
De wijze mengt zoowel zijn' toon in 't nedrig lied 
Als hij, wiens zwakker geest een lager wit beschiet, 
En jeugd en ouderdom vereent zich hier te gader, 
En 't amen van hun lied is: ‘Hallelujah! Vader!’ 
 
Kunstminnend Attika! Athene's grijze muur! 
Ontsteek, voor Jupiter, 't geheiligd offervuur: 
De wierookgeur stijge op, in weidsche tempelzalen, 
Waar Phidias het beeld des grooten Gods doet pralen, 
Die op d'Olimpus woont, en 't aardrijk davren doet, 
Als hij de bergkruin drukt met Goddelijken voet; 
Die, als zijn wenkbraauwboog zich fronselt in den hoogen, 
Den donder raatlen doet door lucht en wolkenbogen; 
Die, in de schrikbre vuist, des hemels bliksem kneedt, 
Altoos der wraak gewijd, tot straffen toegereed; 
Die, van zijn' hoogen troon, en uit des afgronds kolken, 
Zijn strafgerigt bereidt, tot tuchtiging der volken, 
En, schoon zijn outer blaakt van offerstier en ram, 
Het aardrijk zuchten doet door pest of oorlogsvlam. 
't Zegt weinig, roemrijk kroost, uit Inachus gesproten! 
't Zegt weinig, dat heel 't volk, en raad en legergrooten, 
Zich buigen voor een God, wiens oog van wraakzucht gloeit. 
Waartoe dat rookend bloed, dat voor de altaren vloeit? 
Die schittrende offergaaf voor zoen en schuldvergeven? 
De bliksem van Jupijn is schriklijk opgeheven; 
Het Noodlot stiert zijn vuist, het Noodlot schraagt zijn kracht; 
Nooit toch weêrstond uw God des Noodlots oppermagt. 
Hier baat u angstgeschrei noch smeekend handenwringen; 
Het blinde toeval woog het lot der stervelingen; 
Het Noodlot is 't alleen, dat tuchtigt en verschoont, 
En boven Jupiter en zijn' Olimpus troont. 
Neen, Grieken! bidt Hem aan, wiens onbeperkt vermogen 
Zijn' zetel heeft gegrond op duizend starrenbogen; 
Knielt neder voor den God, die aarde en hemel schiep, 
En Vader is van 't kroost, dat Hij tot aanzijn riep. 

{==247==} {>>pagina-aanduiding<<}

Gelijk, na wintertijd, een zachte lenteregen 
Het dorre veld besproeit, en, drupplend neêrgezegen, 
Het teeder grasje drenkt; wanneer dan bloem en kruid, 
In 't schoon der jeugd getooid, aan 's aardrijks schoot ontspruit; 
Wanneer dan 't licht der zon, aan de aarde als weêrgegeven, 
In 't blozend Oosten praalt en vreugd verspreidt en leven, 
En dan geheel natuur, gekoesterd door dien gloed, 
Met vrolijk lofgezang de lieve lente groet: 
Zoo daalt ook Jezus leer, tot troest en heil voor de aarde, 
Verkwikkend, zeegnend neêr; hare ongelijkbre waarde 
Ontwikkelt in 't gemoed het zaad van 't goede en schoon, 
En kweekt de vrucht der deugd en ijvrig pligtbetoon; 
Die leer schenkt licht en vreugd aan denkkracht en geweten, 
Schenkt troost aan volk bij volk, hoe ver vaneen gezeten, 
En al, wie stervling heet, verheft het kinderoog, 
Maar vol van dankbren lof, tot zijnen God omhoog. 
 
Ja, Hij, die de aarde schiep, en met haar al de spheren 
Van zonnen zonder tal, Hij, God der starrenheren, 
Hij, die d'Aartsengel schraagt, die voor zijn' zetel zweeft, 
En 't nachtviooltje hoedt, als 't in den stormwind beeft, 
Die zijn zal, is en was, Hij, bron en levensader 
Van leven en geluk, is in zijn Godsrijk Vader! 
 
Wie is hij, die met ons den weg naar 't graf betreedt, 
En hier Gods Vadertrouw, bekrompen, angstig, meet; 
Die, met kortzigtig oog, zijn liefde een grens durft reeknen, 
En Hem, d'Alvader, Hem aan zich gelijk durft reeknen? 
Wie waagt het, wie vergeet zijn' wormenrang zoo zeer, 
En schept zich zelv' een' God, naar eigen Godsdienstleer? 
Heeft dan de Algoedheid u, alleen u uitverkoren, 
Aan andren duisternis, aan u den dag beschoren? 
Hoe! gij beslist het? gij, die 't stof tot hulsel draagt, 
En schrijft de wet Hem voor, die aarde en hemel schraagt! 
Verdoolden! keert terug; treedt Jezus voetspoor nader; 
Zijn reine Godsdienstleer wijst u op God als Vader; 
Legt af den hoogmoed, die uw dwaalziek brein verhit; 
Beseft Gods grootheid, voelt uw kleinheid, en aanbidt! 
Blikt om u; ziet het gras, het welig gras der dalen, 
Schoon 't morgen dort en sterft, in 't heerlijkst weefsel pralen; 

{==248==} {>>pagina-aanduiding<<}

Ziet, hoe de veldbloem wast, en, in haar gaadloos schoon, 
De pracht van Salomo verdonkerd op zijn' troon! 
Wie zorgt voor 't muschje zelfs, in 't somber woud verholen; 
Voor 't hongerend gebroed, in 't eenzaam nest verscholen? 
Wie voedt hen? wie dan Hij, wiens hand de heemlen meet, 
En, waar Hij 't wormpje schiep, dat wormpje niet vergeet? 
Ja, zalig is, voor 't hart, dat onverwrikt gelooven! 
De mensch streeft, hier op aarde, elk schepsel ver te boven; 
En de eigen Vadertrouw, die 't pluimloos kieken hoedt, 
Omzweeft het menschenkroost in hooger liefdegloed. 
 
Wat moederhart gloeit niet van liefde en welbehagen, 
Als ze op haar telgje staart, eens onder 't hart gedragen? 
Wat lot haar ook verbeid', wat om haar rijze of vall', 
Haar zuigling blijft, voor haar, haar hemel, haar heelal. 
Wat vader vindt in 't kroost, hem door Gods gunst gegeven, 
Niet al zijn vreugde en heil, den wellust van zijn leven, 
Den grootsten wereldschat, dien hem deze aarde biedt? .... 
Maar neen: een beeld, zoo flaauw, maalt ons Gods liefde niet: 
Een min, waarvoor geen taal ooit zweefde op menschentongen, 
En door geen hemelsch koor ooit naar waardij bezongen; 
Een liefde nooit omvat, een liefde gaadloos groot, 
En eeuwig als de bron, waaruit zij eenmaal sproot; 
Die nooit bekrompen schenkt, maar zalig maakt door 't geven; 
Een liefde, de eeuwen door, der Godheid waard' gebleven, 
Daar ze, aan het licht gelijk, alom haar gaven spreidt, 
En voor heel 't menschenkroost het hoogst genot bereidt; 
Genot, dat, zeedlijk rein, hier en in hoogere orden, 
Den stervling aan Gods beeld eens zal gelijk doen worden; 
Een liefde, die 't gemoed met heilig vuur doorblaakt, 
En reine broedermin tot pligt en wellust maakt. 
 
Hoe! waart gij Christnen? gij, die, met onheilge vingren, 
Op Peru's weerloos kroost uw' bliksem neêr dorst slingren? 
Gij, die met eigen hand het zwaard en 's Heilands woord 
Aan 't vreedzaam Cusco bragt, en voortholde in den moord? 
Hoe! waart gij Christnen? waart gij menschen? gij-mijn broeders? 
Gij - dienaars van den wil des grooten Albehoeders? 
Ik hoor den moordkreet, dien Potosi's grond weêrkaatst; 
'k Zie't kruis van Christus naast den mutsaardmijt geplaatst; 

{==249==} {>>pagina-aanduiding<<}

'k Zie Christnen bij dat kruis, met gruwbren eed, bezweren, 
Na Caxamaica's moord, gansch Quito om te keeren! - 
Geschiednis! hadt ge ons hier slechts logentaal verdicht! 
Maar, schoon uw mond ook zweeg, de waarheid treedt in 't licht; 
Ontzettend staat zij dáár, en zal aan 't menschdom leeren, 
Dat al, wie Christus noemt, zijn liefdewet moet eeren; 
En dat, wanneer de mensch den broeder vloekt en haat, 
Ook zelfs naast Christus kruis geen Christendom bestaat. 
Gij, eedle Las Casas! in dat ontzettend duister 
Praalt ge, als de glans der maan, met zachten hemelluister; 
Gij zweeft, als Engel Gods, tot hulp der onschuld aan; 
Gij zult het vloekgedrogt der dweepzucht fier weêrstaan: 
Waar 't ooit zijn toorts ontsteekt, strijdt gij, voor de Indianen, 
Met kracht en klem van taal, en met gebeên en tranen; 
De geest van Jezus leer spreekt luide in ieder woord, 
Door 't kroost der Inca's ooit tot hun behoud gehoord. 
Hoe fel der moordren dolk 't onschuldig volk doorgriefde, 
Gij volgt uw' Heiland na in mensch-, in broederliefde. 
Ja, Las Casas! uw deugd weegt duizend gruwlen op, 
En plaatst het Christendom ten hoogsten glorietop. 
In 't oord der zaligheid, gesierd met Edens bloemen, 
Hoort ge u, door Peru's kroost, verlosser, redder noemen; 
En Hij, wiens beeld gij draagt, voert u voor 's Vaders troon; 
Hij noemt u broeder, en - die eernaam is uw loon. 
 
Wie plaatst u, zoon van 't stof! op 's Allerhoogsten zetel, 
Dat gij den broeder doemt, hoogmoedig en vermetel 
Het straffend vonnis velt? Is dan uw naam niet één? 
De titel, dien gij draagt, niet elk', met u, gemeen? 
Spreekt hier, verdoolden, spreekt! is niet één God uw Vader? 
Hoe! treedt gij de eeuwigheid hier niet, als broeders, nader? 
Zijt gij door hooger licht gekoesterd, mild bestraald, 
Te hooger zij de dank, dien ge aan uw' God betaalt. 
Volmaking blijft Gods doel; Hij zal het menschdom leiden; 
Maar vraagt niet - bidt en hoopt - blijft in geloof verbeiden: 
Belijdt gij Jezus leer, is u dat heil bewaard, 
Volgt dan zijn voorbeeld na, zijt licht en zout voor de aard'; 
Maar doemt den broeder nooit, die, uit één bloed gesproten, 
Met u behouden werd door 't bloed, voor u vergoten; 
Zijt allen alles; volgt de liefde en haar gebod; 
Waar zij in 't hart regeert, dáár, broeders! dáár woont God. 

{==250==} {>>pagina-aanduiding<<}

Staart, ginds, op 't beeld der zon; - zij spreidt alom haar stralen, 
Hier op der bergen kruin, en daar in 't diepst der dalen; 
Weldadig koestert zij het barre, onvruchtbre Noord, 
Waar schaars eene enkle plant door sneeuw en ijskorst boort; 
Geen plekje op 't wereldrond ontbeert haar' gloed en glansen, 
In 't op of ondergaan aan Oost of Wester-transen; 
Zij vaagt het duister weg, en, waar haar straalkroon glanst, 
Daar gaat de vreugd ten feest, met Edens loof omkranst: 
Zoo moet de Christen zijn; waar hem zijn pad moog' leiden, 
Moet hij geluk en vreugd rondom zich heen verspreiden; 
De liefde maakt voor hem, ook zelfs den zwaarsten pligt, 
Tot wellust voor 't gemoed, en zalig, zacht en ligt. 
Wat zegt hier kerkverschil en leerbegrip? die vlekken, 
Die 't heilrijk Christendom ontluistren, ja bedekken! 
Wat zegt het voor een mier, dat zij zich trotsch beroemt, 
Wanneer een mierenhoop haar volgt, zich naar haar noemt? 
Neen, Christnen! geen verschil, maar eenheid in gevoelen, 
Maar trouwe broedermin, zij steeds uw hoofdbedoelen, 
Maar liefde zij alleen uw glorie, roem en eer, 
Maar eenheid in geloof, gelijk in doop en Heer. 
 
De groote Leeraar spreekt: ‘Voor 't oog des Albehoeders 
Is 't menschdom één geslacht, één huisgezin van broeders.’ 
Hij zegt het, en die leer, op 't wereldrond verbreid, 
Verbindt aan broedermin de hoogste zaligheid: 
Waar zij in 't hart regeert, daar is de Godsdienst heilig, 
De troon onschendbaar, en de rust der volken veilig; 
Daar bloeit het Godlijk zaad van kennis, kunst en deugd, 
En elk gesmaakt genot voert op tot nieuwe vreugd; 
Daar zal menschlievendheid zich 't spoor der zege banen; 
Daar zwicht de tegenspoed; daar ziet men smart noch tranen; 
En waar de broederhand des broeders lijden heelt, 
Daar is de mensch eerst mensch en Godlijk evenbeeld. 
 
Ja, broedermin voegt hun, die, op de baan van 't leven, 
Op hooger heilgoed zien, en naar volmaking streven. 
De toekomst toch voorspelt den mensch een' eedler stand, 
Een leven na den dood - een beter vaderland. 
Een beter vaderland? - ja, wijkt hier, duisternissen! 
De dag rijst aan de kimm'; de stervling mag beslissen; 
Waar 't graf geen antwoord geeft, en zwijgend is en stom, 
Daar antwoordt Jezus leer, daar spreekt het Christendom. 

{==251==} {>>pagina-aanduiding<<}

Maar hoe! zag Socrates niet, met verhelderde oogen, 
De grafspelonk voorbij, en opwaarts naar den hoogen, 
Dáár, waar de onsterflijkheid hem troostvol tegenblonk, 
Toen hij, 't geweld ter prooi, 't vergiftigd mengsel dronk? 
Gewis, hij deed het; hij, die 't welbestede leven 
Der wijsbegeerte en deugd ten offer had gegeven; 
Hij zag op duurzaam heil aan 't eind' van 's levens loop; 
Maar min met vast geloof, en meer met zoete hoop. 
Hij zag van 't eeuwig licht slechts de eerste schemeringen; 
De Christen ziet den dag aan onbewolkte kringen; 
Zijn hopen wordt geloof, 't gelooven zekerheid, 
Hoe verre ook 't somber graf zijn vale nevlen spreidt. 
 
Waar ben ik? naar wat oord voert mij verbeelding henen, 
Op 't onbekende spoor, flaauw door de maan omschenen? 
Wiens is die grafspelonk? waartoe die sterke wacht, 
Dat speergeflikker bij het schijnsel van den nacht? 
'k Herken den wapendos van Romes oorlogsheren, 
Die steunsels van den troon der Cesars en Tiberen, 
Door wie Augustus sprak en de aarde wetten gaf: 
Mijn oog misleidt mij niet; dit graf is Jezus graf. 
Maar hoe! wat zonneglans verdrijft het scheemrend duister? 
Eloä zelf daalt af met nooit aanschouwden luister: 
Hij komt, in al de praal, die Hem voor God omgeeft; 
Hij komt - de rotssteen scheurt - het aardrijk schokt en beeft; 
Hij rukt den grafsteen weg, ondanks zijn schrikbre zwaarte, 
En zit, in zegepraal, op 't neêrgestort gevaarte: 
Romeinen siddren voor zijn' aanblik, zoo geducht, 
En alles wijkt van 't graf, in een verwarde vlugt. 
Daar treedt de Levensvorst van uit het rijk der dooden; 
De donkerheid van 't graf is voor Hem weggevloden; 
Hij leeft - in zegepraal stapt Hij zijn' kerker uit, 
Ontrooft aan dood en graf hunn' onwaardeerbren buit, 
En, door onsterflijkheid; als een gewaad, omgeven, 
Roept Hij zijn' broeders toe: ‘Ik leef, en gij zult leven!’ 
 
De reiziger, wiens voet een' vreemden grond betreedt, 
Maar 't eind' van zijnen togt noch zijn tehuiskomst weet, 
Getroost zich moeite en last, en wat hem moge ontbreken, 
En wat hem bange zorg, in 't vreemde land, kon kweeken; 

{==252==} {>>pagina-aanduiding<<}

Hij weet het - ziet hij eens der vadren erfgrond weêr, 
Dan is zijn leed vergoed, dan drukt de smart niet meer: 
Dit denkbeeld is hem zoet, bij elk gevreesd mislukken; 
Dit denkbeeld troost zijn ziel, en kan hem 't hart verrukken: 
Zoo, Christen! staart uw oog, in 's levens rampwoestijn, 
Op beter vaderland, op 't onverganklijk zijn; 
Zoo straalt, in uw gemoed, wat lot u hier bejegen', 
De hoop der zaligheid u zacht, vertroostend tegen; 
Hij zelf, wiens naam gij draagt, Hij ging u glansrijk voor; 
En gij, zijn beeld gelijk, betreedt het eigen spoor. 
 
Al wat uit stof ontstond, zal ééns tot stof verkeeren: 
't Onzigtbre kan alleen de vuist des tijds braveren; 
't Onzigtbre tart alleen het woeden van den dood, 
En is 't vereend geweld van tijd en lot te groot: 
De sombre doodsvallei wordt heilweg tot het leven; 
Zijn pijl, die 't ligchaam treft, doet nimmer zielen sneven: 
De Christen siddert niet, wanneer zijn sterfuur slaat; 
Hij staart op eeuwig heil, op vreugd, die nooit vergaat. 
't Is geen Elisium, waar enkel zinvermaken 
d' Ontboeiden geest, op nieuws, naar aardsch genot doen haken; 
't Is geen Walhalla, in der Barden lied vermaard, 
Waar weêr de roem herleeft van 't onverwonnen zwaard, 
Waarop de Christen toeft: zijn heil is onverganklijk, 
Zijn vreugd van 't wreed bedrog der zinnen niet afhanklijk; 
Rein is die vreugd, gelijk haar oorsprong, rein als God, 
En eindeloos in duur en eeuwig in genot. 
 
En nu, mijn geest, terug! - wie poogt het, zonnestralen, 
Bij vollen middaggloed, met doode verw te malen? 
Wat ééns den stervling wacht, des Christens zegepraal, 
Werd nimmer uitgedrukt in sterfelijke taal: 
Genoeg, zijn hoop staat vast; niets kan haar hem ontrooven; 
Hij blijft aan Jezus leer onwrikbaar, vast gelooven; 
En, als de laatste smart zijn stervend hart omklemt, 
Zelfs dan voelt hij zijn' geest voor de eeuwigheid bestemd. 
 
Gij deedt die bron van heil op 't aardrijk nedervloeijen, 
Eerwaardig Christendom! Zou 't hart voor u niet gloeijen? 
Maar neen: het gloeij' voor Hem, die, uit de duisternis, 
Den dag te voorschijn riep en 't licht der wereld is. 

{==253==} {>>pagina-aanduiding<<}

'k Verhef in u den lof van uw' verheven' Stichter; 
Hij, meer dan volksprofeet, Hij, meer dan volksverlichter, 
Hij is die hulde waard', ja waard' onwelkbren roem: 
Dat Hem heel 't wereldrond Verlosser, Redder noem'! 
Door Hem verkeert de nacht in heldre middagklaarheid; 
Het Rijk, door Hem gesticht, is 't eeuwig Rijk der waarheid, 
Het Rijk van 't goede en schoon, het Rijk van vrede en deugd, 
Het Rijk der heerlijkheid en reine zielevreugd: 
Hij, de Alvervuller, is daar Broeder, is daar Koning; 
Hij voert heel 't menschdom op in 's Vaders dierbre woning; 
Zijn hoogst gebod is liefde, en hare onwelkbre kroon 
Wordt, in de onsterflijkheid, den vriend der deugd ten loon. 
 
Maar hoe! wat donkerheid bedekt den weg des Heeren? 
Nog zien wij, heinde en ver, de duisternis regeren!... 
Die staat van't menschdom!... 'tGodlijk doelwit met den mensch!... 
Ach! wat ontbreekt hier niet aan 's Christens vromen wensch! 
Aan's Christens wensch?... maar neen-hij slaat het oog naar boven; 
Zijn wijsheid wordt hem niets; hij wil alleen gelooven: 
Zelfs dan, als hij Gods doel vergeefs te vinden tracht, 
Aanbidt hij, vol gevoel, Gods wijsheid, liefde en magt: 
't Geloof vergoedt bij hem het vrolijk, blijde aanschouwen; 
Hij blijft zich zelv', als kind, aan's Vaders hand vertrouwen; 
Maar zeker is 't voor hem, en meer dan valsche schijn: 
De Alvader zal eenmaal, in allen, alles zijn. 
 
Heil mij, 'k ben Christen! - ja, 't is eer, dien naam te dragen; 
't Is eer, geen hooger' rang, dan dien hij schenkt, te vragen; 
Die eer is mij genoeg; zij blijft mijn grootste schat, 
Meer waard' dan al de vreugd, die ooit deze aarde omvat. 
o Godsdienst! 'k heb voor u den lofzang aangeheven; 
'k Zong Jezus reine leer, als bron van licht en leven; 
Maar, daar mijn zwakke hand, onmagtig, 't speeltuig slaat, 
Omglanst mij 't heerlijkst licht, als van den dageraad: 
Ik voel geen banden meer, die mij, in 't stof, omringen; 
Ik hoor de harp muzijk van zaalge hemellingen; 
Ik sla mijn' blik naar de aard' - verlichting straalt alom, 
En heel de wereld is, voor God, één heiligdom. 

{==254==} {>>pagina-aanduiding<<}

Ja, van de aarde klinken galmen, 
Stijgen liedren, rijzen psalmen; 
Alles stemt in 't plegtig lied: 
‘'t Menschdom treedt de Algoedheid nader; 
't Menschdom huldigt God als Vader, 
Vader in zijn algebied.’ 
 
Eén in denken en gevoelen, 
Eén in willen en bedoelen, 
Blaakt het al voor reine min: 
Niets kan 's menschen heil meer hindren; 
Allen - allen zijn Gods kindren, 
Broeders van één huisgezin. 
 
Christnen! staart, met heldre blikken, 
Bij uw jongste levenssnikken, 
De eerkroon aan, voor u bereid! 
Heil u, broeders! stervelingen! 
Dáár, waar graven u omringen, 
Gloort het licht der eeuwigheid. 
 
'k Hoor 't gejuich der hemellingen; 
'k Hoor de morgenstarren zingen: 
't Lied, dat heel de schepping streelt, 
Klinkt op duizend wereldzonnen: 
‘'t Paradijs is weêr herwonnen; 
't Menschdom draagt Gods deugdenbeeld.’ 







Over de opvoedingsgestichten van den heer Emanuel van Eellenberg.

(Vervolg en slot van bl. 221.)
Eene bijzondere methode van onderwijs behoort eigenlijk niet tot de onderscheidende kenmerken van het Fellenbergsche Instituut. Niet door eene nieuwe leerwijze heeft fellenberg zich doen kennen. Het is niet een eigen weg, welken hij op dit veld bewandelt. Veeleer zijn het de idéën van den wijsgeerigen her-
{==255==} {>>pagina-aanduiding<<}
bart, welke hier gevolgd worden. Diens ABC der aanschouwing heeft, vóór eenige jaren, bij de eerst beginnenden, de plaats van dat van pestalozzi ingenomen; ook wordt naar zijn voorschrift, bij de meestgevorderden, het letter- en geschiedkundig onderwijs geregeld en onderling verbonden. Nadat de leerlingen kortelijk de volstrekt onontbeerlijke regelen der Grieksche Grammatica hebben doorgeloopen, wordt met de lezing der Odyssea de aanvang hunner klassieke lecture gemaakt, waarbij te gelijker tijd de geschiedenis van de schepping der wereld, tot op homerus, behandeld wordt; hierop volgt herodotus, en na dezen thucydides en xenophon. Zoo loopt men de Grieksche geschiedenis door, tot op den tijd, in welken zij zich in die der Romeinen verliest. Nu worden livius en virgilius ter hand genomen, en, naar mate men de latere lotgevallen des Romeinschen volks behandelt, de overige Schrijvers gelezen, zoowel die, welke eigenlijke geschiedverhalen bevatten, als die, door welke wij van zeden en gewoonten onderrigt worden. Eindelijk, door den donkeren nacht der middeleeuwen heen geworsteld, komt men tot de nieuwere; en hier moet wederom het taalkundig onderwijs de geschiedverhalen, ten minste der vier voornaamste volken van Europa, onafscheidbaar vergezellen. - Ook hier verwachte men geene beoordeeling van dit plan van onderwijs. Theoretisch is het geschil, of men met de
Grieksche, dan wel met de Latijnsche taal moet aanvangen, lang en dikwerf behandeld geworden, en bevoegde beoordeelaars hebben zich aan beide zijden gesteld; maar praktisch heeft men dezen weg van onderwijs slechts zelden zien inslaan, en misschien is Hofwijl het éénige groote Opvoedingsgesticht, alwaar dezelve gevolgd wordt. (*) Ondertusschen verlieze de

{==256==} {>>pagina-aanduiding<<}
onpartijdige nimmer uit het oog, dat het doel van te fellenberg geenszins is, geleerde Philologen te vormen, maar veeleer zedelijke en menschlievende grondbeginselen in het hart des jongelings te prenten, en hem die algemeene kundigheden bij te brengen, welke hem eenmaal in staat kunnen stellen, om zich te volmaken in het vak, waartoe hij zich, bij het verlaten van het Instituut, zal bepalen. - De zwarigheid, welke men tegen de bovengemelde wijze van doen inbrengt, schijnt ook te Hofwijl, door de ondervinding, verwezenlijkt te worden. Wanneer, namelijk, de tijd van het verblijf der leerlingen op een Instituut korter is dan die, welken de uitvoering van dit plan vereischt, zijn de voordeelen van hetzelve voorzeker onbereikbaar; terwijl het nadeel, hetwelk daaruit voor zoodanige leerlingen ontstaan moet, ongetwijfeld wel eene ernstige overweging verdient. Wat nu op alle Instituten maar al te veel plaats heeft, dat men, namelijk, de vruchten te vroeg afplukt, zonder haar den tijd te laten om rijp te worden, dat wedervaart ook fellenberg. Inderdaad, het is hem nog niet gelukt, een genoegzaam aantal kinderen, of liever eene geheele klasse, gedurende den vereischten tijd, ongeschonden te behouden. Daarom heeft hij ook, ten aanzien der levende talen, en wel bijzonder der Fransche, eenige veranderingen in zijn plan moeten maken. - Wijders worden de wisen natuurkundige wetenschappen, met den besten uitslag, onderwezen. - De muzijk bekleedt eenen voornamen rang onder de vakken van onderwijs. Op dezelve legt men zich krachtdadig toe; vooral weet men ook deze hier als beschavingsmiddel aan te wenden, en daartoe van dezelve alle mogelijke partij te trekken. Drie of vier bekwame meesters geven onderwijs, zoowel in het zingen, waarin allen geoefend worden, als in het spelen op verschillende instrumenten, waarin elk zijn' eigen' smaak volgt. Des winters worden concerten gegeven, die, naar de
proeven, welke ik bijgewoond heb, en de getuigenis van bevoegde regters, voortref-
{==257==} {>>pagina-aanduiding<<}
felijk uitgevoerd worden. - In het rijden en zwemmen wordt almede ieder leerling onderwezen. Ten behoeve van het eerste, heeft fellenberg dezen zomer eene ruime rijbaan aangelegd. - Tot de uitspanningen behooren voornamelijk het werpen met de werpspies (eene dier ligchamelijke oefeningen, door welke meer dan één oogmerk tegelijk bereikt wordt) en de wapenhandel, dien ik nergens geregelder en met schooner wapentuigen, dan hier en in het Bernsche weeshuis, heb zien uitvoeren.
Het schijnt mij niet ongepast, ten slotte, hier nog de namen te vermelden van eenige leerlingen uit de voornaamste familiën, ten einde men zich overtuige, dat de hoop, die fellenberg voedt, van ook op de hoogere standen der maatschappij eens zijne menschlievende gevoelens over te dragen, niet geheel ongegrond is. Zoo bevonden zich dan dezen zomer te Hofwijl, behalve vele telgen uit de oudste adellijke huizen van Bern, nog de volgende Prinsen: alexander, Graaf van Wurtemberg, broederszoon des Konings; maximiliaan en frederik, zonen van den Vorst van Turn en Taxis, welker moeder de eigene zuster was van de laatstoverledene Koningin van Pruissen; frederik en eduard, Prinsen van Saxen-Hildburghausen, mede zusterskinderen van gemelde Koningin; twee kleinzonen des beroemden Russischen Generaals suwarow; Prins eugeen, zoon van den Vorst van wrede; maximiliaan, Graaf van Montgelas, zoon van den vorigen Beijerschen Minister; twee zonen van den Russischen Graaf van schouwalow, en andere minder bekende Adellijken. Deze genieten hier geene voorregten of eerbewijzingen ter wereld. Het vertrouwelijke du wordt onderling door al de leerlingen gebruikt, en op geene andere wijze worden zij door de onderwijzers aangesproken. Nergens heb ik vertrouwelijkheid en gemeenzaamheid tusschen onderwijzers en leerlingen, met gehoorzaamheid, of liever pligtbetrachting, van de laatste, in eenen zoo hoo-
{==258==} {>>pagina-aanduiding<<}
gen graad vereenigd gevonden als hier. En mij dunkt, dat de wijze van behandelen der kinderen te Hofwijl, en wel bepaaldelijk die van bovengemelden Heer
lippe, wel verdient, van alle Paedagogen nader gekend te worden. Zij, die eenige ondervinding in ons vak bekomen hebben, weten, hoe bezwaarlijk, ja onmogelijk het is, eene grondige en volledige beschrijving van dit voorname gedeelte der inwendige behoeften eens Instituuts te geven. Het is die zachtaardige en tevens vurige gezindheid, die het geheel moet bezielen, in alle handelingen en bedrijven invloeijen, en aan alles zijne wezenlijke waarde geven. Het is, mag ik mij dus uitdrukken, die paedagogische tact, dien de natuur in den mensch moet gelegd hebben, en welks gebrek door geene schoolsche instellingen te verhelpen of te vergoeden is. Dat onwaardeerbare kleinood der opvoeding zien wij te Hofwijl in vollen luister schitteren. Het moge overdrevene lofspraak schijnen, het is echter niet meer dan eenvoudige en reine waarheid, wanneer ik zeg, dat, aan den eenen kant, bij dit groot aantal kweekelingen, geene straffen hoegenaamd bekend zijn, en dat, aan den anderen kant, elke kweekeling altijd de hem opgelegde taak stiptelijk volbrengt. Onder de vele lessen, welke ik bijwoonde, vernam ik niet eenmaal klagten van de onderwijzers over pligtverzuim; terwijl zij mij in onze bijzondere gesprekken eenpariglijk verzekerden, op dit punt niet dan uiterst zelden reden tot ongenoegen te ontmoeten; en de vertrouwelijke omgang, dien ik met de voornaamste onder hen had, strekt mij ten waarborge, dat zij mij niet hebben willen misleiden.
Dit Opvoedingsinstituut voor hoogere standen staat niet alleen in geen verband met de Armenschool, tot welke wij nu overgaan, maar ook hebben de kinderen der eerstgemelde bijna nooit eenige redewisseling met die der laatste. Duidelijkheidshalve bedien ik mij hier van het gebruikelijke woord Armenschool. Doch men moet weten, dat het bedoelde Instituut nimmer te Hof-
{==259==} {>>pagina-aanduiding<<}
wijl met dien naam bestempeld wordt. Fellenberg deed mij zulks opmerken, toen ik eens die uitdrukking bezigde. Men spreekt er altijd van het Wehrli-gesticht (Wehrli-Anstalt), naar den verdienstelijken man, die hetzelve bestuurt.
Het reeds boven aangehaald beknopt Berigt veroorlooft mij, hier minder uitvoerig te zijn, dan bij het voorgaande, daar hetzelve, gelijk het opschrift reeds aanwijst, voornamelijk over dit gedeelte der Hofwijlsche Instituten loopt. Ik zal mij derhalve slechts tot het hoofdzakelijke bepalen.
Het doel, hetwelk fellenberg met dit Instituut zich voorstelt, is niet alleen, aan de hoogere standen te toonen, hoe men de beschaving der armen kan bewerkstelligen, gelijk wij zulks boven reeds gezien hebben, maar ook, den toestand dezer arme kinderen werkelijk te verbeteren en dragelijker te maken, niet door hun een zinnelijk genot toe te staan, hetwelk zij in hun volgend leven missen moeten, en neigingen in hen te verwekken, aan welke zij naderhand niet zullen kunnen voldoen, zoo als sommige overdrevene Philanthropen zulks onvoorzigtiglijk schijnen te doen, maar door hun die bronnen van geluk aan te wijzen, welke hun stand zelf aanbiedt; hen bekwaam en geschikt te maken tot het getrouw volbrengen van die pligten, welke het vaderlijk Opperwezen hun heeft voorgeschreven; hun tevredenheid met hun lot in te boezemen, door hun hetzelve van de schoonste zijde te doen kennen; en, eindelijk, hun in de gestrenge beoefening der deugd, in eene onafgebrokene arbeidzaamheid en Christelijk vertrouwen op de Goddelijke Voorzienigheid dat geluk te doen vinden, hetwelk van geene aardsche schatten afhankelijk is.
De Wehrli-kinderen, ruim veertig in getal, gelijken een groot huisgezin, en zijn het ook waarlijk. Immers zijn zij onderling naauwer aan elkander verbonden, en hangen met meer verkleefdheid aan hunnen onderwijzer, dan kinderen van rijke ouders zulks doen kunnen.

{==260==} {>>pagina-aanduiding<<}
Deze toch dragen altijd het bewustzijn met zich om, dat het in de magt der ouders staat, hen op het Instituut te laten, of daarvan weg te nemen, en dat het alzoo deze zijn, die hun het weldadige der opvoeding doen genieten; van tijd tot tijd ontvangen zij brieven, geschenkjes en bezoeken van hunne ouders; ook keeren zij somtijds in de ouderlijke woning terug, en verblijven aldaar eenigen tijd. Door dit alles wordt de belangstelling in het Instituut, in de medeleerlingen, in den opvoeder zelven, zoo niet geheel vernietigd, ten minste zeer verminderd. - Gansch anders is het gelegen met arme knapen, die op zulk eene wijze, als hier geschiedt, opgevoed worden. Van hunne eerste jeugd aan door de ouders verwaarloosd, weinig of geene blijken van ouderlijke teederheid genoten hebbende, onbekend met huisselijk geluk, vergeten deze ongelukkigen spoedig hunne ouders, zoo zij die nog gekend, het ouderlijk huis, zoo zij dat ooit gehad hebben. Wanneer zij dan ook de ondeugende neigingen huns vroegeren leeftijds leeren afleggen, en men slagen mag, in de verderfelijke indrukken, gevolgen dier verwaarloosde opvoeding, uit de ziel uit te wisschen, dan werpen zij zich geheel in de armen huns weldoeners; zij worden zijne kinderen, en elkanders broeders; hij wordt hun vader - Alzoo moet men zich dan ook wehrli en zijne kinderen voorstellen. Altijd bij en met hen; nooit eenig voorregt boven hen genietende, noch in spijs en drank, noch in kleeding, noch in verpoozingen van den arbeid en uitspanningen, noch in slaapstede, woning en andere gerijfelijkheden des levens; hen daarbij als een vriend besturende, leidende, radende, helpende en bijstaande, maakt hij, voortreffelijk ondersteund door zijnen menschen kinderlievenden aard, derwijze indruk, ook op de verhardste gemoederen, dat zij allen met de innigste liefde, met de hartelijkste verknochtheid hem aanhangen.
Laat ons een oogenblik bij dezen belangrijken man stilstaan. - Voorzeker zoude het verlies van wehrli voor Hofwijl bezwaarlijk te herstellen zijn. Niet ge-
{==261==} {>>pagina-aanduiding<<}
makkelijk toch zoude men eenen tweeden vinden, die zich, met eene zoo volkomene zelfopoffering, aan die zaak zoude willen overgeven. Ondertusschen kan ik niet nalaten, op het overdrevene in de berigten van sommige Schrijvers opmerkzaam te maken, die, verblind door de zeldzame deugden van den beminnelijken wehrli, hem ook dezulke toeschrijven, welke hij niet bezit, en, door hem, in eene welsprekende taal, met loftuitingen te overladen, gewis bij diegene hunner lezers, die hier niet door eigene oogen zien kunnen, een zoo hoog denkbeeld van wehrli verwekken, dat noch hij noch eenig ander mensch aan hetzelve beantwoorden kan. Immers zweefde mij, bij mijne komst op Hofwijl, een geheel ander denkbeeld van wehrli voor den geest, dan de kennismaking met hem in denzelven achterliet. Ja zelfs had ik, na de lezing van zeker Hoogduitsch werk, eene hoogere meening van hem, dan van den Stichter der Hofwijlsche Instituten zelven. Laat ons toch de waarheid huldigen; zij verheft wehrli meer, dan alle van buiten aangebragte versieringen. Den dichter sta het vrij, idealen te scheppen; hun, die het wezenlijk bestaande voorstellen, is zulks niet geoorloofd. - Wehrli is, wel is waar, een dier weinigen, aan wie het zeldzaam geluk te beurt gevallen is, van juist op die plaats in de maatschappij gesteld te zijn, tot welke de natuur hen bijzonderlijk schijnt voorbereid te hebben; doch het is tevens niet te ontkennen, dat hem, bij al zijne voortreffelijke hoedanigheden, nog dezulke ontbreken, welke hem ver genoeg boven zijn tegenwoordig standpunt zouden kunnen verheffen, om met nog meer vrucht voor zijne kweekelingen werkzaam te zijn. Een uitmuntend hart, vol
geestdrift voor het goede, vol ijver om zijne medemenschen gelukkig te maken; een zachtaardig gemoed, voortreffelijk berekend voor den omgang met zulke kinderen, als welke hij te besturen heeft; een nederige en eenvoudige zin; de reinste zeden; ware, inwendige gods-
{==262==} {>>pagina-aanduiding<<}
dienstigheid, zonder den minsten zweem van schijnheiligheid; onvermoeide vlijt; taai geduld, - ziedaar de hoofdtrekken van zijn karakter; alles onontbeerlijk in dengenen, die zoodanigen post moet bekleeden, maar niet toereikend ter aanvulling van het nog ontbrekende, hetwelk ondertusschen ter voltooijing van het geheel zoo krachtig zoude bijdragen, en op hetwelk fellenberg, bij de vestiging van dit gesticht, zoo zeer gehoopt had, gelijk hij het nog steeds vuriglijk wenscht, te weten: het aankweeken van onderwijzers, die wehrli evenaren. Dat zulks nog niet heeft mogen gelukken, is voor fellenberg eene treurige teleurstelling, en eene gewigtige belemmering tevens in de uitvoering zijner ontwerpen, die elk menschenvriend moet bejammeren; want, men zoeke de oorzaak daarin, dat wehrli, bij zoo vele gaven, die eene belangrijke mist, of daarin, dat hij ongelukkigerwijze geene geschikte voorwerpen onder zijne leerlingen aantreft, te beklagen is het, dat het Wehrli-gesticht geene wehrlis oplevert.
Een ondergeschikt doel, hetwelk fellenberg zich met dit Instituut onder anderen voorstelt, acht ik wel een oogenblik aandachts waardig. Hij hoopt, namelijk, uit deze jonge lieden, met den tijd, zoo vele arbeiders te kunnen trekken, als hij ter bebouwing zijner akkers behoeft, ten einde alle van buiten aankomende, ruwe, onbeschaafde werklieden van zijne plaats te kunnen weren. Thans moet nog streng gezorgd worden, dat geen leerling des hoogeren Instituuts met eenen arbeider spreke; dan, wanneer al deze lieden eens Wehrli-kinderen zullen geweest zijn, zal die voorzorg niet meer noodig zijn, en zulks zal ongetwijfeld krachtig medewerken ter aankweeking van menschlievende, mag ik zeggen burgerlijke, gevoelens en zeden bij de leerlingen van het groote gesticht. Zoo zal, binnen weinige jaren, alles, wat tot Hofwijl behoort, van fellenberg's idéën min of meer doordrongen, tot het bereiken van zijn heilrijk doel ook min of

{==263==} {>>pagina-aanduiding<<}
meer medewerken; immers niets zal dan daaraan meer hinderlijk zijn.
Elke tak van werkzaamheid heeft op Hofwijl zijne eigene boekhouding. Zoo ook het Wehrli-gesticht. Fellenberg, wien deze inrigting in den beginne groote sommen gekost heeft, tracht het daarheen te brengen, dat hetzelve, zonder zijne voorschotten, bestaan kunne. Om daartoe te geraken, wordt voor ieder kind een dagloon, berekend naar deszelfs jaren en krachten, geboekt, en jaarlijks, tegen hetgene het kind gekost heeft, verrekend; het overschot wordt aan hetzelve gecrediteerd; het ontbrekende uit fellenberg's eigene kasse vergoed. Ook heeft elk dier kinderen een stukje lands, hetwelk hij in zijne vrije uren naar eigen' smaak bewerkt, de voortbrengselen er van in de keuken verkoopt, en de ontvangene penningen op het kantoor bezorgt, die mede op de credit-zijde aangeschreven worden. Het op deze wijze verzamelde sommetje wordt hem, bij het verlaten van het Instituut, uitbetaald; en zoo heeft hij, bij zijne intrede in de wereld, een kapitaaltje, dat hem niet alleen zeer dienstig, maar ook des te aangenamer zijn moet, daar hij het beschouwen mag als een' eigendom, welken zijne vlijt en spaarzaamheid hem verworven hebben. - De orde en zindelijkheid dier tuintjes, zoowel als van alles, wat de nijvere handen der kweekelingen voortbrengen, bijzonder die, welke in hunne schoolschriften en boeken heerscht, doet hun, en in het bijzonder wehrli, die er den lust toe inboezemt, de grootste eere aan, en moet vooral verwonderen elk, die, even als ik, ooggetuige wordt van den arbeid, welken zij te verrigten hebben, en die bij wijlen vrij zwaar is. Zij lezen meer of min vaardig, naar den tijd, dien zij op het gesticht geweest zijn, en hebben doorgaans eene bescheidene vrijmoedigheid, welke men bij kinderen van eenen zoo verworpen' stand niet verwachten zoude.
Geen gering vermaak was het mij, onder die Wehrli-kinderen eenen jeugdigen landgenoot aan te treffen,

{==264==} {>>pagina-aanduiding<<}
hier gekomen met het loffelijk oogmerk, om eenmaal op vaderlandschen grond een tweede wehrli te zijn. Lezers van het Tijdschrift der Maatschappij van Weldadigheid bemerken reeds, dat ik hier het oog heb op den braven k. mulder, kweekeling van den waardigen Hoogleeraar en Schoolopziener van swinderen, te Groningen; een man, wiens verdiensten, in het vak van opvoeding en onderwijs, algemeen bekend zijn en hooggeschat worden. Ik kan niet nalaten, te dezer gelegenheid, die Maatschappij, en wel in het bijzonder gemelden Hoogleeraar, met dezen jongeling geluk te wenschen. Voorzeker niet onvoorbereid het vaderland verlaten hebbende, leert hij beter, dan de andere kweekelingen, den aard en de natuur dezes Instituuts kennen, als ook wehrli's geheele wijze van doen. Ondertusschen, zedig en ingetogen van aard, zoekt hij, naar de getuigenis van wehrli zelven, nooit eenigen voorrang boven de overige te verkrijgen, nooit eenige uitzondering op de bestaande regelen te maken. Zoo gedraagt hij zich, ten einde, eenmaal in het vaderland teruggekeerd, des te beter in staat te zijn tot het doen van dezelfde opofferingen, waarvan hij dagelijks in wehrli een zoo treffelijk voorbeeld voor oogen heeft.
Hier zoude ik mijne waarnemingen over Hofwijl kunnen besluiten, daar ik, met opzigt tot de overige bijzonderheden, hier of in het geheel niet gemeld, of slechts kortelijk aangestipt, nogmaals verwijze naar meergemeld beknopt Berigt, ware het niet, dat ik het van genoegzaam belang oordeelde, nog iets hierbij te voegen over eene soortgelijke inrigting van pestalozzi; een' naam, ons allen heilig! ten einde, door eene korte vergelijking van beide, ook het Wehrli-gesticht nog nader te doen kennen; vooral, daar de Stichters dier Instituten, over een der voornaamste punten bij de volksbeschaving, van de tegenstrijdigste gevoelens zijn.
Pestalozzi, wiens menschlievende geest nooit genoeg voor het heil des menschdoms meent gedaan te

{==265==} {>>pagina-aanduiding<<}
hebben, niet tevreden met zijn alom bekend Opvoedingsinstituut tot stand gebragt en bevestigd te hebben, wilde ook nog aan dezulke, wier geringe middelen hun niet toelieten, de voordeelen eener beschaafde opvoeding te genieten, de behulpzame hand bieden. Hij deed zulks, en stichtte zijn Instituut te Clindy, een dorpje, een half uur buiten Yverdun, aan de bekoorlijke boorden der Neufchateller zee, gelegen, doch welk Instituut thans verplaatst is in eenen vleugel van het slot te Yverdun, welken het eerstgemelde nog onbezet liet. Behalve de twaalf kinderen, die hij hier, voor zijne eigene rekening, geheel kosteloos huisvest, kleedt, voedt en onderwijst, zijn er nog eenige behoeftigen, die, voor eene geringe somme gelds, door andere menschenvrienden aan hem toevertrouwd worden. Eene zuster van den bekenden wiskundige schmid, eene tot dien post uiterst geschikte vrouw, bestuurt de opvoeding dezer kinderen. Een voornaam onderscheid, nu, tusschen het Wehrli- en het Clindy-gesticht bestaat daarin, dat de kweekelingen van het laatstgemelde eene, mag ik mij dus uitdrukken, zorgvuldiger opvoeding genieten, dan die van het eerste, en dat zij onderwijs erlangen in verscheidene wetenschappen, welke voor den lageren stand minder noodzakelijk schijnen. Zoo worden hier, b.v., behalve de geschiedenis en aardrijkskunde, de muzijk en het teekenen, ook de Fransche, Engelsche en Hoogduitsche talen, met ijver, en, zoo ik meen, niet zonder vrucht, onderwezen; zelfs wordt het Latijn niet geheel onaangeroerd gelaten. In één woord, pestalozzi regelt het onderwijs niet naar den stand, in welken zijne kweekelingen geboren zijn; vraagt niet, wat eenmaal uit hen worden moet: hij beschouwt hen alleen als menschen, en wil hunne opvoeding en onderwijs alleen uit het zuiver menschelijke oogpunt aangezien hebben.
Hij beschuldigt fellenberg van wreedheid en onmenschlievendheid, daar deze hen, die door het noodlot tot de laagste klasse van menschen verwezen zijn,

{==266==} {>>pagina-aanduiding<<}
niet aan dien lagen staat tracht te onttrekken, en boven denzelven te verheffen. Doch, indien wij ons niet door onzen eerbied voor vader pestalozzi en zijne schoone Philanthropische redenen laten verblinden, dan schijnt het mij niet moeijelijk, fellenberg tegen die beschuldiging te verdedigen; althans er is reden, om, in dezen strijd, de zijde van fellenberg, niet die van pestalozzi, te kiezen. Want, behalve dat de eerste geen oogenblik zoude aarzelen, om een Wehrli-kind in zijn hooger Instituut over te nemen, en op gelijken voet met de leerlingen van hetzelve te behandelen, zoodra hij eenige buitengewone gaven der natuur in zulk een ontdekte, hij zelf heeft mij, met eene zekere droefheid, die zijn innig verlangen naar een dergelijk voorwerp duidelijk te kennen gaf, verklaard, daarin nog niet geslaagd te zijn. Zoo is het dan immers, voor het gros der menschen, geen wezenlijk ongeluk, door de geboorte in eenen lageren stand geplaatst te zijn. Wie voor zijnen stand geschikt, en tot de vervulling der pligten van denzelven berekend is, dien mag men niet ongelukkig noemen, schoon zijn stand ook voor den laagsten gehouden wordt. Hij, daarentegen, die gemelde pligten niet weet te vervullen, is ongelukkig; en dat wel te meer, naar mate de spheer, in welke hij zich beweegt, ruimer en hooger is. - Wanneer wij nu naar die grondstellingen oordeelen, aan wiens handelwijze zullen wij dan de voorkeur geven? Pestalozzi, door aan arme kinderen eene beschaafde en min of meer verfijnde opvoeding te geven, verheft hen boven hunnen stand. Maar, bekomen zij tevens de middelen, om zich in dien min lagen stand te handhaven? Enkele, voorzeker, kunnen die vinden in eene zeldzame mate van voortreffelijke zielsvermogens, door welke zij, om zoo te spreken, het noodlot dwingen, en zich eenen weg door dit leven banen zullen; maar van alle is zulks niet te verwachten.
Verre de meeste zullen, in tegendeel, zeer verlegen staan, wanneer zij, der ruwere en minder gemakkelijke levens-
{==267==} {>>pagina-aanduiding<<}
wijze ontwend, en voor zwaren (*) ligchamelijken arbeid ongeschikt, zich opééns zien blootgesteld aan de slingeringen dezer wereld; want eigene, inwendige kracht, om zich staande te houden, moet hun alsdan ontbreken. Fellenberg, daarentegen, vormt sterke, welgespierde handwerkslieden, die zich in elken leeftijd en bij elke lotverwisseling een eerlijk stuk broods zullen kunnen verschaffen. De verstandelijke en zedelijke opvoeding, met welke zij bevoorregt worden, waarborgt hun die doorgaande weltevredenheid en zelfvoldoening, dat levensgenot, hetwelk genoegzaam is om gelukkig te maken dengenen, die het zich weet te verschaffen; terwijl hunne welgeoefende en krachtige armen hen, ten aanzien van de behoeften des ligchaams, buiten zorgen stellen. - Nog zoude men de meening van pestalozzi over dit onderwerp van eenen anderen kant kunnen bestrijden. Want, indien de Paedagoog geenen grondregel (principium) tot basis zijner handelwijze mag aannemen, dan dien, van welken hij wenschen moet, dat dezelve algemeen worde; ja wanneer hij denzelven reeds theoretisch als zoodanig behoort te beschouwen en te beoordeelen, - zoo dringt zich hier onwillekeurig de vraag op: wat er wel van de maatschappelijke inrigtingen worden zoude, indien het ons vrijstond, zoo willekeurig geheele standen uit dezelve weg te nemen? Toen ik aan pestalozzi deze bedenking maakte, gaf hij mij alleen ten antwoord: ‘Daaraan stoor ik
mij niet; want ik weet, dat ik niet alle behoeftigen onder mijn dak nemen kan: diegene echter, welke de Hemel in mijne armen werpt, moet ik aannemen, en naar mijn beste vermogen opvoeden

{==268==} {>>pagina-aanduiding<<}
en onderwijzen, even zoo goed als hen, welke mij daarvoor schadeloos stellen.’ Een antwoord, dat, hoe menschlievend ook, den theoretischen Paedagoog gewis niet bevredigt. - Laat mij hier ook aanmerken, dat de beroemde Dichter en Ridder falck, te Weimar, die mede door zijne armenverzorging zoo grooten lof verdient, en voorzeker niet minder menschlievend en met geene mindere geestdrift dan pestalozzi voor de onderhavige zaak is ingenomen, in dezen met fellenberg volkomen overeenstemt. (*)
Mag deze geringe schets slechts dienen ter nadere bekendmaking van eenen man en zijne bedrijven, welke eene zoo naauwe betrekking hebben op de allerbelangrijkste der menschelijke zaken; de zaak, aan welke ik mij onbepaaldelijk gewijd heb: dan reeds zal een voornaam gedeelte van het doel van deze mijne bemoeijing bereikt zijn.


Koepokken vóór Jenner.

Humboldt verhaalt, in zijn Essai politique sur

{==269==} {>>pagina-aanduiding<<}
le Royaume de la nouvelle Espagne, dat de inwoners der Cordillières aan een dergelijk uitslag onderhevig zijn, hetwelk den grooten Weldoener des Menschdoms, jenner, aanleiding gegeven heeft, om de beveiligende kracht der Koepokken te leeren kennen. De Negerslaaf van zekeren Markies de valle-umbroso werd ingeënt met koepokstof, door de weldadige zorg van het Spaansch Gouvernement uit het Moederland naar Amerika overgebragt. De kunstbewerking liep bij hem vruchteloos af; en, onderrigt zijnde van hetgene men met hem voorhad, verzekerde hij, dat hem zulks niet verwonderde, want dat hij, in het gebergte de koeijen melkende, een uitslag gehad had, hetwelk allen, die hetzelve kregen, beveiligde voor de kinderziekte. Dit bleek, bij nader onderzoek, inderdaad het geval te zijn.
Zoo verzekert ook de Engelsche Consul w. bruce, te Bushire, dat onder een' zekeren herdersstam in Perzië, Eliants genaamd, een uitslag, gelijk aan de koepokken, en insgelijks volkomen voor de kinderziekte beveiligende, zeer gemeen is. Zij krijgen het van de schapen, wanneer die met zweren aan de uijers behebt zijn; zelden van de koeijen, welke daar te lande weinig gemolken, maar alleen als lastdieren gebruikt worden.
In 1765 deelden sutton en fawster, Heelmeesters te Londen, (de eerste ook onder ons als een der eerste voorstanders der gewone inenting bekend) aan de Koninklijke Maatschappij te Londen mede, dat vele menschen, die eene uitslagziekte, veroorzaakt door zweren aan de uijers der koeijen, gehad hadden, onvatbaar voor de inenting der kinderziekte waren. En zekere nash, in Devonshire, entte reeds toen zijnen zoon en vele andere kinderen in met koepokstof. Lang vóór dien tijd was het beveiligend vermogen der koepokken bekend in Holstein en Jutland. (Z.j.f. krauss, die Schutzpocken Impfung, Neurenb. 1820.)
En, in weêrwil van dit alles, bleef die schat tot het laatst der vorige Eeuw voor Europa verborgen! Een

{==270==} {>>pagina-aanduiding<<}
nieuw bewijs, dat het niet ieder, dat het slechts een meer dan gewoon man gegeven is, de waarde eener zaak te beseffen en aan het publiek te doen beseffen.

J.V.


Oorsprong van den titel, Medicinae Doctor.

De titel van Medicine Doctor schijnt het eerst in de 13de Eeuw, door de beroemde School van Salerno, aan diegene, welke door haar tot het uitoefenen der Geneeskunst werden toegelaten, gegeven te zijn geweest. Vóór dien tijd werd dezelve alleen door hen, die als Leeraren onderwijs gaven, gedragen. - De oprigting der Akademie of Hoogeschool te Napels, door den Duitschen Keizer frederik II, heeft waarschijnlijk aanleiding tot deze nieuwe titulatuur der Geneesmeesters gegeven. De Keizer had aan de Hoogleeraren in de Geneeskunde aan zijne nieuwe Hoogeschool, zoowel als aan die der reeds toen voorlang bestaande School van Salerno, het regt opgedragen, om de Studenten in de Geneeskunst te examinéren, wanneer zij zich eerst drie jaren op de voorbereidende, letterkundige en wijsgeerige, vijf jaren op de geneeskundige wetenschappen hadden toegelegd, en daarenboven één jaar, onder opzigt van een bekwaam Geneesheer, de kunst hadden uitgeoefend. Zij verkregen dan de vrijheid ter kunstoefening, licentia artem exercendi, en werden dus Licentiaten. Die van Salerno, zich wegens de oudheid en beroemdheid hunner School een hooger regt toekennende, voegden bij de vrijheid van kunstoefening het regt van onderwijzen, en verhieven dus hunne kweekelingen tot den rang van Doctores. In Duitschland is die titel in de 14de Eeuw, in de tegenwoordige beteekenis, in zwang gekomen. - Vergel. Commentar. de reb. in sc. natur. et medic. gest. XXXIII. 543.

{==271==} {>>pagina-aanduiding<<}

‘Mijnheer en Vriend!
Te regt beklaagt gij u, indien het anders beklag waardig is, dat ik hoe langs hoe trager word, om eenige bijdragen tot uw Maandwerk te leveren. De ondervinding, hoe gereedelijk men gevolgtrekkingen maakt en gissingen vormt, dikwerf even ongegrond als onaangenaam, is misschien geene der minste redenen voor deze vertraging. Gij begrijpt dus ligtelijk, hoe weinig het er naar gelijke, dat ik mij bij een ander soortgelijk Tijdschrift, als medeärbeider, zou verbonden hebben. Neen, Vriend! van wien mijner naamgenooten dit gelden moge, geenszins vin mij.
Om intusschen uwen vereerenden drang niet met onheuschheid te beantwoorden, zend ik hiernevens een bagatelletje, dat, in allen gevalle, geene ergere beschuldiging kan ondergaan, dan die van laf te zijn; iets, dat ook van de geestigste werken wel eens gezegd is, en waarna het nog altijd hoogere beslissing vordert, of de spijs dan of de eter smakeloos zij.
Onder minzamen groet teeken ik mij als

Uw' dienstv. Dienaar en Vriend N.S.’


‘Amsterdam, 4 April, 1820.’





Een klein vischje een zoet vischje!


Boertig Verhaal.

Iste Hoofdstuk.

Aan het huis van den nijveren pieter booiman was eene beweging en drukte, waarvan de oude buurvrouw, die het bovendeel des huizes bewoonde en zeer nieuwsgierig viel, in het geheel geen denkbeeld kon maken. Zij was wel gaarne naar beneden gegaan, en had eene of andere boodschap verzonnen, om vervolgens een praatje te maken, en zoo achter het geheim te komen; maar, onlangs overtuigd zijnde van even gaarne wat nieuws te vertellen als te hooren, - iets, dat op zich zelf toch zeer natuurlijk en zeer Christelijk was, meende zij, - was zij daarover door de jongedochter beneden een weinig bits aangesproken, en zelfs door

{==272==} {>>pagina-aanduiding<<}
een' enkelen bastoon van den ouden man, die zich, om te beter te stemmen, bij eene alt en tenor voegde, vrij hartig bedreigd en verschrikt. Er zat dus wel niet anders op, dan luisteren; en dit deed zij ook zeer trouw. Met het oor op den vloer, lag zij in eene vrij ongemakkelijke houding, verscheidene minuten lang, onbewegelijk. Doch zij hoorde niets dan een verward gejubel ..... gejubel evenwel .... dus wat goeds, en wel bijzonder goeds: want het was haar geenszins onbekend, dat de menschen, in het algemeen, wel van een klein ongelukje, maar niet om een klein fortuintje, gewoon zijn, zoo luide te roepen.
Nu zal misschien menige goede ziel denken, dat der vrome vrouw, bij deze ontdekking, gelijk men zegt, een steen van het hart viel. ‘Het is dan ten minste, God dank, geen ongeluk!’ roept welligt zulk een goedhartig wezen, zelfs bij het lezen dezer geschiedenis. Doch buurvrouw was zulk een week schepsel niet. Het was in het geheel geene ongerustheid, maar wel klinkklare nieuwsgierigheid, indien niet zelfs iets ergers geweest, die haar het oor zoo wezenlijk en zoo diep had doen neigen, als wij reeds verkondigden. Om het maar regtuit te zeggen: zij werd nu nog veel nieuwsgieriger, wezenlijk onrustig; en het mogt dan kosten, wat het wilde, zij moest er heen. Zij zocht hare oude voddekast (wij weten niet regt, of hiermede haar hoofd of hare spijskamer en pottenbank bedoeld wordt) eens ter dege door, om te zien, wat boodschap er gemaakt kon worden. En straks ging het, slof! slof! de trappen af.
‘Buurvrouw! och, ik ben zoo verlegen! ik moet mij zeker verslapen hebben.’ Onder deze woorden, door den fraaisten snuifneus (de oude kokette wilde zeker niet weten, dat zij hare tanden kwijt was; daarom spaarde zij den mond) al tremblérende voortgebragt, rukte zij, langzaam en beschroomd, het voorhuis door, de kamer in. Doch het overige harer aanspraak bleef in den steek - niet, zoo als zij wel vreesde, door het onverwachte opbreken eener vijandelijke magt, om haar te begroeten met den donder van welverdiende scheldwoorden. Och neen, zij had die vrees kunnen sparen, en had ze zeker gespaard, indien haar de menschelijke natuur slechts half zoo bekend van de goede, als van de kwade zijde was geweest. Een vrolijk, beweldadigd, gelukkig hart kent weinig vijandschap. Het komt, veeleer,

{==273==} {>>pagina-aanduiding<<}
elk te gemoet, klopt hem, als ware het, blijde tegen, deelt zich aan hem mede, en wenscht alleen, dat men, op zijne beurt, deel neme in den ondervonden' zegen. Dit was hier volkomen het geval. ‘He, buurvrouw! kom eens hier! goeden morgen! hebt gij het al gehoord? .....’
Dan, deze mededeeling, die over het geheel groote overeenkomst had met de vorming der rivieren op het gebergte: een dikke stroom wentelt zich met kracht voorwaarts, telkens ontrust, maar daarna weêr verdikt en versterkt door invallende stroomen en stroompjes, gezamenlijk nederstortende op de harde, puntige rots, van waar het vocht in schuim en bellen (in uitroepingen en herhalingen) verstuift; - deze mededeeling, dan, is door geene kunst na te bootsen, veelmin, om hare zonderlinge vlugheid, in eenig geheugen te bewaren. De lezer zal zich dus tevreden moeten houden, dat wij de slotsom, het wezen des verhaals, op onze wijze mededeelen. Dit, nu, geschiedt in het volgende

IIde Hoofdstuk.

‘Moeder! Moeder!’ dus stoof hendrik, een knaap van veertien of vijftien jaren, huis en woonkamer binnen. Hij was buiten adem geloopen, en, hoe vele moeite hij ook deed, er wilde vooreerst niets meer dan: ‘Moeder! Moeder!’ uit. Zijne zuster, eene puntige meid van even negentien, die hem kende, en met reden vermoedde, dat de zaak niet zoo veel zou om het lijf hebben, gaf hem dit een weinig onvriendelijk, half spottende, half berispende, te kennen. En nu maakte de jongman zich boos, en hield eene kleine, maar regt warme en, zoo het scheen, welgemeende lofrede op de neuswijsheid enz. zijner lieve zuster. ‘Nu, wat is het dan?’ was intusschen het éénige antwoord der laatste, bij wie, als een regtschapen vrouwelijk hart, de nieuwsgierigheid ruim zoo opwekkelijk was als de toorn en gramschap. De jongen, van zijnen kant, had haar wel gaarne gestraft, met nu geen woord van de zaak te spreken. Hij dreigde dit inderdaad. Doch, moeder was er immers bij; die had geene schuld, en ook - de zaak was te belangrijk; hij kon ze niet verzwijgen; deed hij het al, zoo kwam er straks een ander, en beroofde hem van het genoegen, de eerste boodschapper te zijn. In het kort, zoodra hij, van de nieuwe en

{==274==} {>>pagina-aanduiding<<}
nuttelooze vermoeijenis, weêr op zijn verhaal gekomen was, kwam het er uit.
Hij was bij den Collecteur langs gekomen, waar vader onlangs een lot in de loterij genomen had; daar had hij een aantal menschen voor de deur zien staan: de honderd duizend gulden was er gevallen; nu was hij doorgedrongen, en - hij mogt sterven, het was vaders nommer. - Wat dit verhaal voor eene werking deed, kunnen wij den lezer gerust overlaten te beoordeelen. Men geloofde het natuurlijk nog zoo spoedig niet. Er ontstond op nieuws, bij wijze van Episode, een kleine twist tusschen die lieben Geschwister. (Het is jammer, dat wij hiervoor geen woord hebben. Konden wij het er nog maar mede maken als met Geflügel, waarvoor wij gevogelte zeggen. Maar gebroerte zelfs zweemt al te veel naar gebroed.) Dan, hein was zoo zeker van zijn stuk, - hij had de getallen zelfs in zijn hoofd, van het eene No. zoowel als van het andere, dat men - het was, bovendien, zulk een aangenaam nieuws - ten laatste wel gelooven moest.
Vader was niet te huis; men wist ook niet, waar hij was, en het duurde een' geruimen tijd, eer hij opdaagde. Ondertusschen gaven zich moeder en kinders aan de onbeperktste vreugde over. Al spoedig teeg men aan het plannenmaken. En het moederhart was met het meisjeshart van één gevoelen omtrent het eerste voorwerp, waarop deze gezegende uitkomst moest betrekkelijk gemaakt worden. Grietje wilde graag trouwen. Zij was het al sedert jaar en dag eens met een' jongman, op wien niemand iets te zeggen of te pretendéren - maar die ongelukkig, op zijne beurt, ook over niemand iets te zeggen of van hem te vorderen had. En als bediende, met eigene handen, was er weinig kans, om het lieve brood, en zoo vele andere lieve dingen, in burgerlijke ordentelijkheid te winnen. Althans, vader wilde van geen huwelijk hooren, zoo lang zij geene affaire hadden; en hij zelf beklaagde zich, dat zijne armen te kort waren, om hem daarin te zetten. Doch nu, begrepen moeder en dochter, was dat voorwendsel vervallen; hij had thans, ineens, zulk een' scheut gekregen, dat hij de wereld kon omvademen, en, al zat jozef in den diepsten put, (van schulden b.v.) zich ligtelijk op den hoogsten toren plaatsen. Dus, hetgene zij vorderden, was eene kleinigheid, en derhalve......

{==275==} {>>pagina-aanduiding<<}

Het is niet te zeggen, hoe blijde de goede menschen waren! Grietje zou wel uit haar vel gesprongen zijn, en moeder (die er, trouwens, meer reden toe had, want het begon mooi te rimpelen) niet minder. Tien affaires werden na elkander opgenoemd, en even zoo veel, of nog meer, huizen uitgezocht; de meubels, de bruidskleeren verkozen, en het een en ander al telkens kostelijker en kostelijker, tot zij, ten laatste, zelve niet meer wisten hoe of wat, en, uit onkunde van hetgene niet alleen bij honderd duizend gulden, maar ook bij elkander voegt, de wonderlijkste composities te zamen bragten. Hein luisterde met wijden mond naar al deze vreugdevolle wonderen, of mengde er zich onder, en sprak dus natuurlijk ook al eens van hetgene hij doen en koopen en worden zou of wilde. Nu en dan zelfs spraken de beide jonge lieden, of wel alle drie tegelijk; en dan verhieven zich de stemmen al gaandeweg hooger, totdat zij in een' luiden vreugdekreet eindigden.
Was het wonder, dat buurvrouw dit geluid de matig dikke zoldering had hooren doordringen; dat het hare aandachtige stilte verbrak, en hare voeten (de kruk er onder begrepen) tot het gerucht had gekeerd? Zij hoorde met verbazing, bedekte de vlagen van wangunst, die haar telkens bestormden, gelijk een podragist de aanvallen zijner pijn, onder exclamaties en bewegingen met hand en oog, en toonde hare deelneming in de vrolijke ontwerpen met eenen zoo liefelijken lach, als ooit schilder op het aangezigt van een' of anderen verscholen' duivel teekende. Nu kwam ook vader te huis, en met hem begint het


IIIde Hoofdstuk.

Het vertellen is toch een ongemakkelijk ding. Zijn de dingen heel natuurlijk, dan roept men u toe: Nu, dat spreekt van zelf; dat behoeft gij ons niet te zeggen; dat weten wij al. Zijn ze, daarentegen, wat vreemd, dan schudt men het hoofd; dan gelooft men u niet, of vindt het althans zeer onwaarschijnlijk. Maar, Mijneheeren, zoo ik nu het waarschijnlijke weglaat, omdat gij dit wel raden kunt, en het onwaarschijnlijke oversla, omdat gij het niet verkiest te gelooven, dan heb ik weinig of niets meer te vertellen; en wij zitten bij malkaar, of van malkaar, op zijn best, met

{==276==} {>>pagina-aanduiding<<}
een' mond vol tanden. Komaan dan, om te doen zien, dat ik nog iets meer, dat ik ook eene tong in den mond heb, en er tusschenbeide zelfs nog wel iets anders in wensch te hebben, zoo zal ik mij boven de vooroordeelen maar weêr moeten verheffen, en vertellen, wat van zelf spreekt, en wat geenszins van zelf spreekt, gerustelijk door elkander.
Er ging dan - dit behoeft geene melding - een nieuwe en versterkte vreugdekreet op, zoodra de man verscheen. Het bleek terstond, dat hij nog niets van de zaak wist. Hij schrikte van het alarm, van de tijding zelve; en, zoo bleek als een doek, beweerde hij, op een' verlegen' toon, dat het niet waar, niet mogelijk was. Meer was er niet noodig, om allen gelijkelijk te doen schreeuwen, dat zij het zeker wisten, dat zij het gezien hadden, dat hein zelf bij den Collecteur geweest was. Hij moest dan wel aan zijn geluk gelooven. De bedenkingen, die nog tegen hetzelve pleitten in zijn binnenste, waagden het niet naar buiten te komen. Hij zelf smoorde ze, inderdaad, veel liever, en gaf zich mede aan de vreugde over. - Hij was, om de waarheid te zeggen, een hals, niet in dien zin, dat hij alles door hals en keel lapte, ook niet in dien, in welken de vrouwen zich dezen titel wel eens toeëigenen, dat het hoofd er op draait; hij was immers zelf het hoofd.... maar in dien, dat hij eigenlijk geen hoofd had. Hij wist dit evenwel niet; want alle blinden hebben dit met elkander gemeen, dat zij zelve hun gebrek niet zien, en, wat anderen ook onbescheiden genoeg mogen zijn hun somtijds voor te zuchten, met hun deel zeer wel tevreden zijn. Hij wist het dan niet; maar begreep, in tegendeel, alle mogelijke vereischten tot eenen geschikten leidsman voor vele anderen te bezitten. Daarom gebood hij in zijn huis als oppermagtig heer. Wat hij wilde, moest geschieden; en het was dikwijls genoeg voor hem, te weten, dat een ander het vóór hem gewild had, om het nu niet te willen. Ja, deze huisselijke kring, met nog een' knecht en een' jongen, die hem in zijne zaak bijstonden, was hem eigenlijk veel te klein, om daarover den baas te spelen. Altijd liepen zijne gedachten er over, om zich uit te breiden, om hooger-op te komen, om eens een ander man te worden. En het was vooral ook met dit oogmerk, dat hij zich onlangs, voor het eerst van zijn leven, (zijne

{==277==} {>>pagina-aanduiding<<}
moeder had hem altijd gezegd, dat spelen zonde was) in de loterij had begeven.
Zoodra de ziel dan het geloof geslikt had, moest hij ook in de volle zaligheid deelen, die moeder en dochter vervulde. ‘Nu trouwen jozef en ik te Mei nog. Vader, gij moest zien, dat gij dien winkel voor ons kreegt. Of anders moest gij hem eene portie in zijn ooms affaire koopen, en dan konden wij hierover in den Molen wonen, of in een ander mooijer huis.’ Op deze ongepaste wijze, had zij de onvoorzigtigheid, hem harer moeders en hare ontwerpen als gesneden brood voor te leggen, dat hij slechts te nuttigen had. ‘Houd op maar!’ was het antwoord, ‘daar komt niemendal van. Ben jelui wel mal, dat ik mijne dochter aan zoo een' kalen jakhals zou geven? Zijn ooms affaire! Ja, eene schoone affaire, om er mijn kostelijke geld in te steken! Neen, neen, meisje; met honderd duizend gulden legt een verstandig man het wat hooger aan. Gij geeft den jongen vandaag nog den zak, of ik verklaar u basterd van al mijne schatten.’
De Philistijnen, die zich met simson vrolijk maakten, en eensklaps merkten, hoe deze blindeman hun het gansche dak stond op het hoofd te halen, kunnen naauwelijks meer geschrikt hebben, dan deze vrouwen (vooral grietje), toen de blinde plutus, die eerst zoo vrolijk lachte, eensklaps zulke vervaarlijke gezigten trok. Om zulk eene gril van vader hadden zij in het geheel niet gedacht. Moeder, daarentegen, die het zeeschip kende, waarmede zij het lieve leven nu sedert twintig jaar doorworstelde, zocht het terstond met zachtheid te doen wenden. Maar, het luisterde nergens naar. Het oude vel van de bovenwoning, dat nog een oogenblik post vatte, liet niet na, terstond olie in de opslaande vlam te werpen: ‘Buurman had, inderdaad, gelijk Jozef was geen portuur voor zulk een meisje, eenmaal erfgename van eene halve ton en meer.’ In één woord, het duurde geen tien minuten, of de hevigste ruzie deed het huis van geraas weêrgalmen - geen uur, of de helft van het huisgezin verwenschte de geheele honderd duizend. De man liep uit, met oogmerk om het verhitte hoofd eens ter dege in den drank te baden; de vrouw schreide regt hartelijke en smartelijke tranen over de gestoorde ontwerpen, den gestoorden vrede, het gestoorde huisselijk geluk, en al de

{==278==} {>>pagina-aanduiding<<}
verdere verstoringen, die het ellendige geld, ten aanzien van haars mans gedrag, en ten aanzien van haar eigen hartsgeluk, deels al aangerigt had, deels nog aanrigten zou. Hoe het met de dochter stond, valt ligt te gissen. Zij kende haren vader. Zij wist, hoe zeer hij op zijn stuk stond; en ook, hoe hooghartig hij was. Helaas! de zaak harer liefde had nooit hopeloozer gestaan. Zulk eene smart, na zulk eene vreugde! Neen waarlijk, de Philistijnen waren er, naar haar oordeel, veel beter aan: die raakten met den schrik zoo terstond in het graf. En grietje riep in wanhoop uit, ja meende het ook met haar geheele hart: ‘Ach, was ik maar dood!’ Het is evenwel goed, dat de dood wijzer is dan wij, en zoo maar op ons roepen niet komt. Want, de vader keert, onverwacht, weêrom; en wat omkeer hiermede in de geheele zaak gepaard ging, zullen wij zien in het


IVde Hoofdstuk.

‘Daar hebben wij het nu al! Heb ik het niet gezeid? Uw heele geschreeuw heeft geen' duit om het lijf. En dat moest men mij dan ook nog opstrijden! Wel, het was immers onmogelijk: want ik had er niet meer dan een zestiendeeltje in. Kijk, zoo dom ben je, dat je dat niet eens weet, dat er op een zestientje geen honderd duizend gulden vallen kan.’ Dus kwam de man, al grommende en prekende, weêrom. Hij was niet weinig uit zijn humeur, en, zoo het scheen, door schaamte of vrees alleen weêr zoo spoedig naar huis gejaagd.
‘Is het niet waar? Hebben wij de honderd duizend gulden niet?’ dus riep hem zijne dochter, terstond verheugd, tegen. ‘Is het niet waar? Zijn wij niet rijk geworden?’ riep, niet min verbaasd dan verstoord, de jonge knaap, en zou er nog meer bijgevoegd hebben, zoo niet des vaders brommend: ‘Neen, zeg ik u, neen!’ den vloed zijner redenen gestuit had. Moeder hing tusschenbeide; zij meende thans te moeten begrijpen, dat het alles gekheid was, en nu scheen het haar toch ruim zoo goed, met het geld verlegen te zijn, als er om. Grietje kon dan evenwel niet trouwen; men stak weêr in de oude zwarigheid die, in allen gevalle, nog ruim zoo moeijelijk viel op te ruimen, als de nieuwe. De mooije nuizen en meubelen en kleeren, eerst

{==279==} {>>pagina-aanduiding<<}
voor dochter, maar daarna toch ook voor het eigen gezin en de eigene onvergetelijke persoon, in stilte bestemd, zweefden haar nogmaals, al retirérende, voor den geest. En: ‘Kijk!’ zeide zij op eenen twijfelachtigen, mismoedigen toon. Er lag eene geheele stichtelijke beschouwing van het bedriegelijke der wereld in dit kijk opgesloten.
Het huisgezin vertoonde thans vrij eigenaardig eenen donderachtigen hemel: stil, maar somber, en men weet niet wat doende verwachten, met tegen elkander in werkende, deels geheel zwarte, deels hoog en ongelijk gekleurde wolken. Ook grietje begon echter weêr meer en meer te betrekken in het gelaat. Zij sympatizeerde met moeder, en dacht waarschijnlijk ook reeds in stilte: ‘Als ik hem nu toch niet krijgen kan, dan ware het evenwel maar beter geweest, ten minste al dat andere moois niet mede te missen.’ Het was met haar, als met iemand, die in de diepte gevallen is: zekere verandering van positie doet hem voor het oogenblik pleizier; maar al spoedig bemerkt hij, slechts van kwaad tot erger geraakt te zijn.
Eindelijk kwam er bezoek van een' vriend; en met dezen veranderde weêr het gansche tooneel en de gedaante der zaken. De gulle blijdschap lag hem op het gelaat; hij wenschte vader booiman en het huisgezin, met hartelijkheid en vuur, geluk. Het gezigt van den eersten look hierbij waarlijk op; hij dankte opregt, den vriend de hand schuddende. De anderen wisten niet, hoe zij het hadden; zij wilden wel gaarne, maar durfden of konden misschien zoo spoedig niet vragen. De vreemde was hun voor. ‘Wat satan,’ zeide hij, ‘rijdt jelui? Ik dacht, dat ik den heelen boel in opstand zou vinden, van vreugde niet wetende, wat te doen. Ik had bijna mijne verschimmelde dansschoenen weêr uit den hoek gehaald, om met de aanstaande bruid nog eens eene frissche flikker te slaan. En ze staat bij mijne ziel, zoo goed als de rest, of ge allen met eene schepenkennis op je bakkes geslagen waart. Zeg me reis: wilde je misschien nog meer dan het hoogste lot? Spijt het je ligt, dat vader maar een zestiende genomen heeft? Moest je inééns rijk wezen? Het is evenwel nog al een aardig sommetje, zou ik denken, vijf à zes duizend gulden contant; en althans genoeg, om u uit de verlegenheid te redden, daar ge mij laatst gezamenlijk met zoo veel beklag van spraakt. Oome dirk vraagt

{==280==} {>>pagina-aanduiding<<}
immers geen' duit meer dan f 2000, om den jongen in zijne zaak te nemen; en dan zijn ze geholpen, dat zeg ik je. Kom, meisje! ik zie het al, jij bent het met mij eens! Geef maar eens een' borrel, en laten wij drinken op het goed succes.’
Deze aanspraak deed, inderdaad, eene verwonderlijke werking. Trouwens, zij leerde zoowel als zij stichtte en troostte. Men heeft demosthenes en die heeren wel eens bij den donder vergeleken; maar onze man had meer overeenkomst met den weldadigen wind, die de donderbuijen uit elkander jaagt, en de geheele lucht doet opklaren. En dit is, dunkt mij, meer en beter.
Onze lezers zullen nu ook al begrijpen, hoe de zaak eigenlijk zat. Onkunde, misverstand en voorbarige vreugde hadden veroorzaakt, dat men op de winst van een geheel lot rekende, terwijl het slechts een klein gedeelte daarvan was. Indien wij ons evenwel niet bedriegen, dan was het gelukkig voor de goede lieden, dat slechts een misverstand hen, voor een oogenblik, zoo rijk maakte, en hen, ja boven, maar toch altijd uit, hunnen stand rukte. De tijdige aankomst van den vriend bewerkte, dat er van de oogenblikkelijke bedwelming, en den daaruit al terstond gerezen' twist, geen kwaad, en zelfs geen spoor overbleef. Vader was tevreden, dat het geld ten deele tot voornoemde einde zou besteed worden. Dochter snelde heen, om den geliefde deze goede tijding te brengen. Moeder was, op allerlei wijze, in haar' schik. En hein was maar blijde, dat hij ten minste niet misgezien had, en dat het evenwel inderdaad vaders lot was, waarop de hoogste prijs was gevallen.
Toen men, vervolgens, onder een pijpje, het geheele geval ophaalde, en er zich, door een borreltje opgewonden, over vrolijk maakte, deed de verstandige vriend hun almede opmerken, dat al te groote en onverwachte rijkdom niet eens goed was; en hierop bouwde hij vervolgens eene vermaning tegen de speelzucht, die anders, door zulk een spoedig geluk, maar al te ligt kon opgewekt, en in de gevolgen veel schadelijker worden, dan het behaalde prijsje winst aanbragt. ‘Doe jij,’ zeide hij, ‘als een verstandig man, en houd, wat je hebt! Laat je niet beleuteren, om ooit weêr in het ding te doen! Je hebt je fortuin weg. Zalig zijn de bezitters! En - een klein vischje een zoet vischje.’

{==281==} {>>pagina-aanduiding<<}

Ondertusschen had buurvrouw van hierboven pligtmatig gezorgd voor de verbreiding van het groote nieuws, en wel inzonderheid van deszelfs troostrijke zijde voor alle eigen. lievende en wangunstige harten. ‘Daar waren de booimannen zoo inééns schat-schatrijk geworden. Maar, daar zag men nu ook, dat het geld geen' zegen aanbragt; inzonderheid, wanneer men er op die wijze aan kwam. Het was daar een leven, eene ruzie, een gevloek en een verwenschen van elkander, en zelfs van het geld!!! De dochter wilde met geweld trouwen - zij moest zekerlijk in de kraam (tusschen ons gezegd, hier was geen woord waar aan) - maar de vader werd reeds zoodanig door den hoogmoedsduivel bezeten, dat hij er in het geheel niet van hooren wilde. Nu, men behoefde niet te vragen, of de Booze in zulke dingen ook de hand had. Het zou haar niet verwonderen, als er binnen kort moord en doodslag uit ontstond. Zij wilde maar, dat zij het huis goedschiks verlaten kon, om niet op de eene of andere wijze mede in den gruwel om te komen.’
Ingevolge deze geruchten, door getrouwe satelliten van het onheilsgestarnte al gaandeweg vermeerderd en verbeterd, stond de geheele buurt in verbazende en vreesselijke verwachting naar de ijsselijke dingen, die daar komen zouden uit dit huis der verwerping, toen het eensslags, van heinde en veer, vol stroomde van vrolijke gelukwenschers, de gulle, ongekunstelde vreugde uit al deszelfs deuren en vensters straalde, het huwelijk der dochter in ronde, burgerlijke eenvoudigheid werd gevierd, en, in één woord, allen zagen, dat men hen deerlijk bij den neus gehad, en de goede lieden schandelijk gelasterd had. Velen werden hierover geweldig boos. Zij wisten trouwens niet, dat er, in dit geval, nog zoo veel grond voor het uitgestrooide had bestaan; dat het kind, bij deszelfs eerste komst ter wereld, wel geen ezelshoofd, maar toch verbazend groote ooren gehad had. Moeder teuta raakte dus geweldig in den kijker, en was, binnen kort, naauwelijks meer veilig voor de jongens in de buurt. Nu, de gedurige vreugde beneden haar (schoon zij zich daarbij kon voorstellen, dat ze de aardsche ijdelheid onder den voet trapte, en trad op de basilisken - dit laatste volgens haar eigen zeggen) hinderde toch haar vrome hart; en zoo maakte zij, ter goeder ure, ruimte voor de jonge

{==282==} {>>pagina-aanduiding<<}
lieden, die voortaan bij en van vader en moeder, in eendragt en huisselijk geluk, vergenoegde dagen sleten.



Het gelukkig misverstand.

(Vervolg en slot van bl. 239.)

Gerbert brak zich den ganschen dag het hoofd met de overpeinzing, wat toch den Keizer bewegen mogt, om hem te willen spreken. Al deze moeite was vruchteloos, en al zijne gissingen zoo onwaarschijnlijk, dat hij die eindelijk alle, als loutere hersenspoken, verwierp, en besloot, de uitkomst geduldig af te wachten. Deze gelatenheid had intusschen voor hem dit voordeel, dat hij in eene bedaarde houding voor den Keizer verscheen.
‘Uw naam is jozef gerbert?’
‘Ja, Uwe Majesteit.’
‘Zijt gij op het kantoor van hallermund en Comp.?’
‘Sedert drie jaren.’
‘Uw patroon heeft u den besten lof gegeven.’
‘Ik vlei mij, Uwe Majesteit, dat ik hem geene aanleiding verschaft heb, om op mij ontevreden te zijn.’
‘Dat is alles zeer fraai; maar ... (dit zeide de Keizer, hem sterk in het oog ziende, op een' half ernstigen, half spottenden toon) maar ik ken iemand, die niet zoo wel met u tevreden is.’
Gerbert schrikte, en kreeg eene kleur. Hij wilde reeds den mond openen, en vragen: ‘wie?’ Dan, hij bedacht zich terstond, dat dit een onbetamelijk vooruitloopen zijn zou, en zweeg dus zediglijk.
‘En wat nog meer is,’ ging de Keizer voort, ‘deze persoon heeft er zeer billijke reden voor.’
‘Uwe Majesteit ...’ stamelde de beangste, zonder juist te weten, wat hij verder zeggen wilde.
‘Val mij niet in de rede, en beantwoord mijne vragen kort en opregt. Kent gij een jong, ouderloos meisje, dat maria börner heet?’
‘Ja, Uwe Majesteit.’
‘Hoe lang?’
‘Sedert omtrent acht maanden.’

{==283==} {>>pagina-aanduiding<<}

‘Waar leerdet gij haar kennen?’
‘In het huis van een' verren nabestaande van mij, alwaar zij het gezin in vrouwelijken handarbeid pleegt te helpen.’
‘Bemint gij dat meisje?’
Gerbert zweeg, en werd vuurrood.
‘Waarom antwoordt gij niet? Is het dan misdaad, een hupsch, jong en goed meisje te beminnen?’
‘Ja, Uwe Majesteit!’ stamelde eindelijk de jongeling, met een' diepen zucht.
‘Hebt gij haar beloofd te trouwen?’
‘Regtstreeks beloofd, neen! - Maar ik ontken niet, Uwe Majesteit, dat ik haar meermalen gezegd heb, hoe ik het voor het hoogste geluk mijns levens houden zoude, als zij, onder gunstiger omstandigheden, als waarin ik mij thans bevind, mijne vrouw wilde worden.’
‘En zij had daar niets tegen?’
‘Ik geloof, neen.’
‘Gij gelooft het slechts? - Ik weet het zeker.’
Gerbert's verlegenheid klom ieder oogenblik, en zijne vroegere bedaardheid ging geheel verloren, toen de Keizer voortging: ‘Het is daarom onverantwoordelijk van u, dat gij dit meisje zoo geheel kunt verwaarloozen. Sedert veertien dagen zijt gij niet eenmaal bij haar geweest. Met vurig verlangen heeft zij dagelijks op u gewacht, en zich beangstigd en gepijnigd, dat gij krank zijn mogt; en gij zijt echter, naar ik zie, frisch en gezond. Waarmede kunt gij u verontschuldigen?’
De arme jongen was verstijfd van schrik. Hoe wist de Keizer iets van eene liefde, welke hij zelf nog diep in zijn hart verborgen hield, zonder die aan één' zijner beste vrienden te vertrouwen? - De Keizer gevoelde medelijden met den pijnlijken toestand van den verrasten jongeling, en ging met eene zachte stem voort: ‘Stel u gerust! - Volgens alles, wat ik van u gehoord heb, houd ik u tot geen slecht bedrijf in staat; maar het zoude weldra slechtheid worden, wanneer gij zoo maar zonder genoegzamen grond een goed en deugdzaam meisje plotselijk wildet verlaten, hetwelk gij liefde gezworen hebt en dat u weder bemint. Gij verwondert u zekerlijk, dat ik van alles zoo naauwkeurig onderrigt ben? Welaan, ik zal u het raadsel oplossen.’

{==284==} {>>pagina-aanduiding<<}

Nu verhaalde de Keizer, hoe hij aan zijne geliefde kennis gekregen had, en voegde er met eene ongemeene goedheid bij: ‘Uwe bruid heeft mij haar vertrouwen geschonken, zonder dat zij wist, wie ik was. Zijt gij nu even openhartig jegens mij; ik meen het goed met u.’ - De jongeling zonk vol aandoening neder, en tranen van gevoel ontsprongen zijnen oogen.
‘Sta op!’ sprak de Vorst. ‘Voor God alleen moet men knielen. Ik verlang slechts opregtheid en geene vernedering.’
‘Sire!’ antwoordde gerbert, terwijl hij opstond, ‘ik zal u de ronde en opregte waarheid zeggen. Ik kan dit des te beter doen zonder de minste achterhouding, omdat ik mij niets te verwijten heb, waarover ik mij behoef te schamen. Ja, ik beminde maria börner van het eerste oogenblik, dat ik haar zag. Dit was geen ras voorbijgaande hartstogt. Het was mijne eerste liefde. De vonk, die in mijn hart glom, ontvlamde hoe langer hoe meer door de bekoorlijke hoedanigheden van geest en hart, welke ik bij nadere kennismaking in haar waarnam. Ik konde den drang van mijn gevoel niet langer wederstaan. Ik bekende haar mijne liefde, en smeekte om hare wedermin. Zij werd mij geschonken, en nu was het mijn vast besluit, dat zij mijne vrouw zoude worden. Dat uitzigt was ook niet verre af. Ik had de belofte van een' grijzen, rijken en ongehuwden oom, dat ik na zijnen dood zijn éénige erfgenaam zoude zijn. Met deze erfenis wilde ik mij vestigen, en maria voor het altaar voeren. Vlijt, spaarzaamheid en huisselijkheid zouden onze welvaart vermeerderd hebben, en wij beide waren zeker zoo gelukkig geworden, als men het op aarde zijn kan. Maar, helaas! hebzuchtige monniken hebben het ziekbed van mijnen dweepachtigen oom belegerd, en door hunne listen gelukte het hun, dat hij zijn aan mij gegeven woord terugnam, en zijn gansche vermogen aan het Schotsche klooster vermaakt heeft. Het is nog geene drie weken, dat hij overleed. Het berigt van zijn testament vernietigde plotselijk, op de gruwzaamste wijze, al mijne hoop en plannen voor eene gelukkiger toekomst. Arm, en zonder uitzigt om mijnen toestand te verbeteren, blijft mij nu niets anders over, dan mijn leven in mijne tegenwoordige betrekkingen nooddruftig voort te slepen. Aan een huwelijk met maria mag ik niet meer denken: dit zoude haar en mij ongelukkig maken. Langen tijd

{==285==} {>>pagina-aanduiding<<}
heb ik met mij zelven gekampt, wat ik doen moest. Eindelijk stond bij mij het besluit vast, om haar voor altijd te vermijden, en, ofschoon het mij het harte brak, ik ben dit aan haar en aan het behoud van haren goeden naam verschuldigd. Zij zal, hoop ik, na verloop van eenigen tijd, mij vergeten, en een braaf man, die meer vermogen bezit dan ik, en hare hooge waarde wèl weet te schatten, haar welligt eerlang ter vrouwe nemen, zonder dat zij immer met zorg en gebrek behoeft te kampen. Nog altijd had ik het voornemen, om dit mijn onherroepelijk besluit aan haar mondeling te verklaren en voor eeuwig afscheid van haar te nemen; maar, hoe dikwerf ik reeds op weg was, konde ik niet van mij verkrijgen, om bij haar te gaan. Mijn hart werd door allerlei folteringen van vertwijfeling en hopelooze liefde verscheurd; alzoo heb ik veertien dagen lang in eene martelende besluiteloosheid doorgebragt, en ik weet nog niet, wat te doen. Meermalen zeide ik tot mij zelven, dat het beter ware, haar nimmer weder te zien, zonder haar de beweegreden te openbaren. Zij zal mij alsdan voor eenen verbreker van mijn woord houden, en mij des te spoediger vergeten; maar de gedachte, om in hare oogen slechter te schijnen dan ik ben, had voor mij wederom iets zoo afschrikkends, dat het mij met afgrijzen vervult.’
De Keizer hoorde den jongeling met groote opmerkzaamheid en zigtbare aandoening, en, toen hij onder eenen te vergeefs verkropten tranenvloed eindelijk zweeg, vroeg hij hem: ‘Gij zoudt dus maria börner gewis getrouwd hebben, wanneer uw oom zijn vermogen aan u had gemaakt?’
‘Ja, Uwe Majesteit; dit was mijn stellig voornemen.’
‘Wanneer er nu, echter, een ander middel ware, om uwen stand te vestigen, wat zoudt gij dan doen?’
‘Dan? ... ja, dan ware het hoogste geluk van mijn leven bereikt! - Maar hieraan is thans niet te denken. Ik ben hier vreemd, zonder begunstigers, zonder bloedverwanten, en zonder voorspraak.’
‘Dat zijn maar praatjes!’ zeide de Keizer lagchende. ‘Hebt gij er iets tegen, dat ik de plaats van uwen gestorvenen oom vervulle?’
Gerbert stond op het punt, om den Keizer wederom te voet te vallen; doch deze belette zulks, en zeide: ‘Wacht een oogenblik!’ Nu ging hij aan eene schrijftafel,

{==286==} {>>pagina-aanduiding<<}
schreef een paar regels, en gaf die den jongeling met deze woorden: ‘Breng dit op 's lands kantoor, en laat u dat geld, ter vestiging van uwen stand, tegen kwitantie betalen.’ (Het was een wissel van 10,000 gulden.) ‘De helft geef ik u en uwer bruid tot een huwelijksgeschenk. De andere helft kunt gij, in tien jaren, zonder rente, aan de schatkist terugbetalen.’
De verrassing en vreugde, welke gerbert ondervond, waren ongetwijfeld nog veel grooter, dan zijne vorige droefheid en ontzetting. Hij konde geene woorden vinden, om zijnen dank uit te stamelen. De Keizer liet hem onder minzame toesprake vertrekken, maar tevens met het uitdrukkelijk bevel, om zijne bruid van dit gesprek en van zijnen veranderden toestand niet eerder, dan ten zeven ure, te verwittigen. Gerbert beloofde zulks. De Keizer hernam al lagchende: ‘Ik weet wel, dat het u moeijelijk vallen zal, om zoo lang te zwijgen; maar ik heb mijne redenen, om zulks van u te vorderen.’
Naauwelijks begon het te schemeren, of de Keizer ging, in hetzelfde gewaad, als vóór twee dagen, naar de woning van het verlatene meisje. Hij klom terstond naar de bovenste verdieping, klopte zacht aan de deur, en het meisje vroeg beschroomd: ‘Wie is daar?’
‘Het bezoek van eergisteren,’ was het antwoord.
Maria schoof den grendel terug, opende de deur, en vroeg met drift: ‘Brengt gij mij goede tijding?’
‘Ja, gewis!’
‘Zoo is gerbert dan niet ziek?’
‘Niets minder dan dat.’
‘Ach!’ (hier zuchtte zij;) ‘en hij kan zoo lang wegblijven?’
‘Daar is zeer duchtige reden voor.’
‘En dat is?’
‘Hij is de bruidegom.’
‘Jezus Maria!’ riep zij verpletterd, en zonk op een' stoel neder.
‘Om 's Hemels wil, zijt bedaard! Vraag eerst, wie de bruid is!’
‘Ik wil haren naam niet weten! ... Die trouwelooze!’
‘Lief kind! De bruid heet - maria börner!’
‘Dat is meer dan gruwzaam, verraad en spot!’

{==287==} {>>pagina-aanduiding<<}

‘Geen van beide,’ viel haar de Keizer in de rede, plaatste zich naast haar, nam hare hand, die hij hartelijk drukte, en verhaalde haar nu, hoe ongelukkig haar minnaar geworden was door de teleurgestelde hope der erfenis; welk een hard offer hij haar had willen brengen; maar hoe de Keizer, die toevallig iets daarvan vernomen had, hem de noodige som voor zijnen stand had doen betalen; en dat hij nu weldra zelf zoude komen, om haar den uitslag te melden, en zich voor eeuwig met haar te verbinden.
‘God zegene den goeden, grooten Keizer!’ riep maria vol van aandoening uit, en vouwde de handen zamen.
Op dit oogenblik stoof gerbert, dronken van vreugde, de kamer in, en, zonder den Keizer te bemerken, in de armen zijner geliefde.
‘Maria!’
‘Mijn jozef!’
‘Ach, wat heb ik sedert veertien dagen geleden! Mijn oom ...’
‘Ik weet alles,’ viel maria hem in de rede.
‘Gij? - en door wien?’
‘Door den Heer, die daar zit.’ Zij wees tegelijk op den Keizer, die zich, in een' hoek van de reeds duistere kamer, aan dit tooneel der zuiverste liefde van een paar goede menschen verlustigde.
‘Wie zijt gij, Mijnheer?’ vroeg gerbert in eene opwelling van jaloerschheid.
‘Kent gij mij niet?’ hernam de Keizer, en trad digt bij hem voor het venster, dat door de schemering van de laatste stralen der ondergaande zon nog verlicht werd.
Gerbert herkende, meer nog aan de spraak, dan aan de gelaatstrekken, zijnen weldadigen Monarch, en riep in blijden schrik uit: ‘o God! de Keizer zelf!’ -
‘Ik ben het,’ hernam de Keizer. ‘Ik ging met opzet naar uwe bruid, om mij te overtuigen, of gij uwe aan mij gedane belofte zoudt gestand doen. Gij hebt, als een braaf man, uw woord gehouden, en,’ zich nu tot maria wendende, ‘gij kunt u op zijn woord verlaten. Hij is in eene geenszins geringe beproeving, waarbij hij zijn hart ongetwijfeld geweld heeft moeten aandoen, met eere standvastig gebleven. Doch, minnende personen moeten geene getuigen hebben; ik wil u dus alleen laten.’

{==288==} {>>pagina-aanduiding<<}

Met deze woorden verliet de Keizer de kamer zoo snel, dat het verraste paar den tijd niet had, om hem dank te betuigen, of hem uit te laten.
Het behoeft geene melding, dat maria en gerbert elkander spoedig voor het altaar eeuwige liefde en trouw beloofden, en dat de edelmoedige Monarch in het vervolg nimmer reden vond, om over zijne menschlievendheid eenig berouw te hebben.
De magtigen en rijken der aarde worden zoo dikwerf benijd; maar slechts zelden om het edele voorregt, dat hun zoo vele middelen ten dienste staan, om de tranen te droogen en den kommer te lenigen. En dit voorregt toch is alleen benijdenswaardig!


De vooroordeelen en bijgeloovigheden onder den gemeenen man, en wel inzonderheid bij den boekenstand.

Een verblijf van eenige weken, gedurende dezen herfst, op het land, bij eene mijner tantes, heeft mij de gelegenheid verschaft, om, ten aanzien van de bijgeloovigheden bij den boerenstand, eenige waarnemingen op te zamelen, die ik u, mijn Vriend, wil mededeelen.
Toen ik kwam, vond ik mijne moei, met hare beide dochters, bezig met eenen hoefnagel te spijkeren in den post van hare deur. Het oogmerk van dat bedrijf was de afwending van de tooverkunst eener oude heks, die het huis had bedreigd, omdat eene mijner nichten twee stroohalmen kruiswijze had nedergelegd, om te beproeven, of de oude er overheen kon. Mijne nicht verzekerde mij, dat zij de bes tusschen de tanden had hooren mompelen, zonder twijfel het onze Vader opzeggende van achteren af; dat bovendien deze vrouw haar dikwijls eene speld gevraagd had, maar dat zij altijd de voorzigtigheid had in acht genomen, dezelve haar te weigeren, omdat alle puntige werktuigen geschikt zijn om te betooveren. Zij voegde er bij, dat hare zuster nimmer had kunnen beteren van zekere zenuwtoevallen, dan nadat hare moeder een mes zekere andere oude had toegeworpen, die naderhand door den Boozen was weggehaald geworden.
Toen ik zou gaan slapen, maakte mijne moei duizend ver-
{==289==} {>>pagina-aanduiding<<}
ontschuldigingen, omdat zij mij niet de mooiste kamer van het huis konde geven, daar dezelve onbewoonbaar was geworden, sedert eene waschvrouw aldaar gestorven was, die alle nachten terugkwam, om de wasch op te doen. ‘Waarschijnlijk,’ zeide zij, ‘zal dit mensch, hier of daar, geld hebben geborgen; en, dit zoo zijnde, kan zij geene rust hebben, voor en aleer zij aan iemand het geheim ontdekt heeft.’ Nicht verzekerde mij, dat het alleen aan haar gelegen had, er achter te komen, waar het geld verborgen was; maar dat zij het nimmer aan de schim der waschvrouw had durven vragen, als deze haar aan het bed kwam bezoeken. Te dezer gelegenheid vertelden zij mij mede een' knecht te hebben gehad, die in verliefde wanhoop zich had verhangen, en alle nachten was wedergekomen, totdat de pastoor hem, in de Roode Zee, had verdronken.
Eenige dagen na mijne komst in het huis had een toeval plaats, dat het geheele huisgezin geweldig verontrustte. De wachthond huilde des nachts op eene buitengewone wijze: en nu moest zeer zeker iemand van den huize sterven. Mijne jongste nicht beweerde, dat zij eene hen had hooren kraaijen even als een haan; hetwelk mede de voorbode was van een ongeluk. Ik vernam bij die gelegenheid mede, dat, eenige nachten vóór het overlijden van mijnen oom, de hond zoo geweldig had gehuild, dat het onmogelijk was geweest een oog te luiken in het huis; ook had mijne moei het horologie van den overledenen zoo duidelijk hooren tikken, alsof er werkelijk een horologie aan het hoofdeneinde gehangen had. Eindelijk had de dienstmaagd, die hem bewaakte, duidelijk het doodsuur hooren slaan, op het oogenblik dat de adem werd uitgeblazen.
Terwijl men mij dit alles vertelde, hoorde ik eene mijner nichten harer zuster influisteren, dat waarschijnlijk hare moeder niet lang zoude leven, omdat dezelve eenen reuk bij zich had, die zulks aankondigde. Zij hadden eene meid gehad, die eeniglijk daarom gestorven was, dat een begrafenistrein voor het huis had halt gehouden. De oudste mijner nichten had wijders in den tuin den geest van haren broeder gezien, terwijl deze in de Indiën was; en negen maanden daarna wist men, dat deze jonge man, juist op den dag dier verschijning, op het schip, dat hem overvoerde, overleden was.
De menigte voorbeduidselen, welke deze meisjes uit de

{==290==} {>>pagina-aanduiding<<}
kleinste voorvallen van het dagelijksche leven, en de, voor het uiterlijke, onverschilligste omstandigheden, wisten op te maken, was verbazend. Wanneer uit het vuur eene vonk schoot, wisten zij te zeggen, of zulks een' schat, dan wel eene doodkist beteekende. Lang vóór mijne aankomst, wisten zij, dat ik komen zoude, omdat zij een' vreemdeling gezien hadden in den kolenhaard. Mijne jongste nicht maakte zich altijd meester van den pook, omdat zij de kunst verstond, van het vuur, meer dan een ander, te doen opflikkeren; hetwelk beteekenen moest, dat zij eenen man zou bekomen, die haar meer dan gewone oplettendheid zou bewijzen; en, hoezeer ongelukkig in het spel, zij had de verzekering van in het huwelijk des te gelukkiger te zullen zijn.
Dikwijls waren zij in de gelegenheid om op te merken, dat droevige gebeurtenissen, op eene onfeilbare wijze, door het kaarslicht werden aangekondigd. Onlangs een bezoek hebbende van een' harer buren, gebeurde het, dat aan de zijde, waar hij zat, de kaars begon af te loopen; en inderdaad, den volgenden dag viel hij, op de jagt zijnde, van zijn paard, en brak den hals. Zekeren avond zag mijne moei duidelijk eenen brief in het kaarslicht; en ja, den volgenden dag kwam er een brief van haren zoon. Zoo dikwijls de vlam van de kaars blaauwachtig schijnt, weet men, dat er een geest in de kamer is. Onlangs was het arme janneke zeer neêrslagtig; want, de kaars uitgegaan zijnde, kon zij de vlam niet weder aanblazen: hare zuster schoot toe, en het gelukte deze inééns; hetwelk besliste, dat zij deugdzamer moest zijn dan hare zuster.
Men bedient zich in dit huis nimmer van een weêrglas, omdat de meisjes wel andere voorteekens kennen, om te weten, welk weder men te wachten hebbe. Wanneer de spinnen tegen den schoorsteen opklimmen, en in de keuken de meerle gehoord wordt, moet het den volgenden dag regenen. Dit laat zich hooren. Maar de grootste wederprofeet van het huis is de kat. Wanneer deze met haar achterste tegen het vuur zit, dan zal het vriezen. Als zij zich den staart likt, dan moet het regenen. Onlangs streek zij met den poot achter het oor, en mijne nichten wisten dadelijk, dat zij vreemd bezoek hadden te wachten. Mijne tante klaagde gisteren, dat zij beginsels van verkoudheid bespeurde; en mijne nichten merkten op, dat deze ongesteldheid bij al de huisgenooten

{==291==} {>>pagina-aanduiding<<}
rond zou gaan, omdat de kat driemaal geniesd had. Maar men begint deze kat grootelijks te verdenken eene heks te zijn, die deze gedaante heeft aangenomen; omdat, toen mijne nicht haar op zekeren avond in het donker streelde, zij vuur uit haren rug had zien springen.
Als broeders-kind en neef zijn mij vele geheimen toevertrouwd geworden, die men elk niet zou mededeelen; en ik heb daar al vrij wat voorschriften vernomen, die zeer dienstig zijn om het leven daarnaar te regelen. Bij voorbeeld: als het hoofd jeukt, weet men, dat het regenen zal. Als men de jeukte aan het voorhoofd bespeurt, moet er een vreemdeling komen; zoo aan het regteroog, zal men weenen; aan het linker-, lagchen; aan den neus, zoo is het eene geheel andere zaak; dan hebt ge een van de vier volgende dingen te wachten: gij zult struikelen, een glas wijn drinken, een onnoozel mensch de hand geven, of eene ligte vrouw ontmoeten. Zoo wijders de elleboog u jeukt, zult ge van slaapmakker veranderen; zoo de regterhand, geld uitgeven; de linker-, geld ontvangen; de holligheid van de maag, taart eten. Zoo de rug u jeukt, kunt ge verzekerd zijn, dat de prijs der boter zal afslaan; zoo de zijde, iemand zoekt u; de voet, gij zult denzelven op vreemden bodem zetten. Eindelijk, als u eene rilling bevangt, dan gaat iemand over de plaats, waar ge zult begraven worden.
Ik twijfel niet, mijn Vriend, of ook gij zult uw voordeel doen met deze belangrijke mededeelingen, en blijf steeds enz.








Ter gelegenheid der viering van het driehonderdjarig bestaan van het burger-weeshuis te Amsterdam, den 6den april 1820.


Haalt, met gejuich, de vlaggen op, 
En plaatst haar op den geveltop 
Van 't Burger-Weeshuis, dat, aan 't IJ, 
Drie eeuwen zich verhief. Hoe blij 
Doet zich der weezen danklied hooren! 
't Is 't lied der ouderlooze jeugd, 
Bezield, verrukt door reine vreugd, 
Nu 't plegtig feestuur is geboren: 
Drie eeuwen stond dat Godsgesticht, 
Voor rampspoed en gevaar beveiligd, 
Aan liefde en Christendeugd geheiligd, 
Ten steun der weezen opgerigt. 

{==292==} {>>pagina-aanduiding<<}

Vergaart, u, burgers! van alom; 
Snelt henen naar Gods heiligdom: 
Bij feestgejuich en orgelklank, 
Verheft zich dáár der weezen dank 
Tot God, die 't Weeshuis wou bewaren. 
Dat lied der ouderlooze jeugd 
Verheft en roemt uw liefde en deugd, 
Uw trouw en zorg, o Amstellaren! 
Neen, 't is geen ijdel praalvertoon; 
Neen, 't zijn geen huichelende klanken: 
Waar weezen God en menschen danken, 
Praalt waarheid in 't eenvoudig schoon. 
 
Drukt, weezen! drukt uw blijdschap uit; 
Door niets zij thans uw vreugd gestuit; 
Vlecht kransen van het schoon gebloemt', 
Waarop de lente zich beroemt, 
Om 't vrolijk eeuwgetij te sieren: 
De Koning zelf daalt van zijn' troon, 
En hoort en ziet uw vreugdbetoon; 
Ja, Hij wil met u hoogtijd vieren: 
Ziet! al wat edel is en groot, 
Met hoogen luister wordt omschenen, 
Wil aan dit feest dien luister leenen, 
Is van uw blijdschap deelgenoot. 
 
Hoe zalig slaat het kinderhart! 
Het kent en voelt en vreest geen smart; 
Alleen de tijd vervliegt te snel, 
Bij dans en zang en vrolijk spel 
En vreugd, waarbij geen vreugd kan halen. 
Hoor, hoor het, Amstels burgerij! 
Der weezen juichtoon klinkt zoo blij, 
En galmt door poort en gang en zalen; 
Ja, schoon de dag ten einde spoedt, 
De glans der zon heeft uitgeblonken, 
Het kunstlicht praalt met heldre vonken, 
En gloort met onbezweken' gloed. 
 
De Godheid vestig', van omhoog, 
Op dit gesticht een gunstig oog; 
Zoo blijv' nog lang dit Huis behoed, 
Waar menschenmin het weesje voedt, 
En zorgt voor ouderlooze kindren! - 
o Burgers! uw weldadigheid, 
Alom zoo mild ten toon gespreid, 
Is door geen' tijd of lot te mindren. 
Gaat voort op zulk een gloriebaan; 
Doet weezen wèl, doet wèl aan allen; 
De Algoedheid ziet met welgevallen 
Uw menschenliefde en godsvrucht aan. 


w.h. warnsinck, bsz.


8 April, 1820.







{==293==} {>>pagina-aanduiding<<}

Mengelwerk.

De vermeerderde magt en het gevestigd aanzien der Romeinen, beschouwd als in zich bevattende de kiem van het verval en den ondergang des Romeinschen staats; eene proeve van des menschen kortzigtigheid in het nasporen van de keten van oorzaken en gevolgen in de lotgevallen der wereld.


Door Is. An. Nijhoff, te Arnhem.

Hoe duidelijk zien wij de waarheid, dat des menschen oog kortzigtig, deszelfs verstand bekrompen is, bevestigd, wanneer wij op de regte wijze de geschiedenis beoefenen, en de keten van oorzaken en gevolgen, door welke al de gebeurtenissen der vorige eeuwen, tot op onze dagen toe, met elkander verbonden zijn, zoeken na te sporen! De kiem van het tegenwoordige is in den lang verloopen' tijd te zoeken, en hetgene na vele eeuwen geschieden moet, is door tallooze schakels met den dag van heden verbonden. Maar, zoo het al mogelijk zij, die keten van achteren eenigzins na te gaan, wie zal bestaan, van voren te bepalen, waar dezelve henenleidt? Hoe gansch anders beschouwden onze voorouders de gebeurtenissen hunner dagen, dan wij, hunne nakomelingen! Wat zij eene beuzeling achtten, en onnadenkend voor de vrucht van louter toeval hielden, dat zelfde komt ons als ten hoogste gewigtig voor, en onwillekeurig voelen wij ons gedrongen, er het bestuur van meer dan menschelijke wijsheid in te erkennen. Waar zij zich in een helder verschiet verblijdden, daar ontdekken wij, terugziende, niets dan duisternis. Op de gebeurtenissen, uit welke zij niets dan onheil, nevels

{==294==} {>>pagina-aanduiding<<}
en donkerheid voorspelden, zien wij vrolijk terug, als op de bron van een helder licht. - Zoo zal ook voor onze nakomelingen de geschiedenis van onzen tijd een gansch ander aanzien hebben, dan voor ons.
Deze en dergelijke gedachten waren het, welke mij bewogen, om in eene proeve aan te toonen, hoe zeer deze keten van oorzaken en gevolgen in de lotgevallen der wereld voor den mensch van voren geheel onnagaanbaar is; en daartoe wilde ik de vermeerderde magt en het gevestigd aanzien der Romeinen, door den voorspoed van derzelver wapenen in de Punische of Karthaagsche oorlogen, beschouwen, als in zich bevattende de kiem van het verval en den eindelijken ondergang van den Romeinschen staat.
A. 1. Op de noordkust van Afrika, niet ver van het tegenwoordige Tunis, verhief zich weleer Karthago, eenmaal de hoofdplaats van eenen aanzienlijken staat. Ook Karthago was eene der veelvuldige volkplantingen van het volkrijke, het magtige, het handeldrijvende Tyrus; derzelver stichting, een werk der grijze oudheid, wordt geacht te hebben plaats gehad 135 jaren vóór Rome's bouw, 888 vóór de Christelijke tijdrekening. Deze volkplanting, hoe weinigbeteekenend ook in den aanvang, overtrof weldra het moederland zelf in magt en aanzien. Wij lezen, dat de Karthagers zich niet alleen spoedig, door geweld van wapenen, ontsloegen van het betalen der jaarlijksche schatting, welke de inboorlingen des lands, voor de vrijheid, om in derzelver midden eene stad te bouwen, van hen bedongen hadden; maar met verbazing zien wij, 500 jaren na de stichting dier stad, bijna geheel de noordkust van Afrika, benevens het grootste gedeelte van Spanje, de Balearische eilanden, Sardinië en een gedeelte van Sicilië, aan hunne magt onderworpen: in de Middellandsche zee bleef hun alleen het geheel onbetwist bezit van het laatste te wenschen overig. Inderdaad was dit voor Karthago van het grootste belang. Hetzij men Sicilië beschouwe, als overvloeiende van koren en al-
{==295==} {>>pagina-aanduiding<<}
lerlei andere vruchten, van welke het in dien tijd ook andere volken voorzag; hetzij men het noeme eenen magtigen voormuur tegen de steeds aangroeijende magt van overzeesche volken; met het bezit van Sicilië zag Karthago zich in het volkomen bezit van den ganschen handel der Middellandsche zee - en hoe veel was dit alleen waardig voor eenen staat, die, gelijk het moederland,
Tyrus, door koophandel ten toppunt van magt was geklommen, met rassche schreden dit voetspoor scheen te volgen! Gretig hadden dan ook de Karthagers gebruik gemaakt van het hun door den Perzischen Koning xerxes verschafte voorwendsel, om de in Sicilië gevestigde Grieken aan te vallen, ten einde alzoo aanleiding te krijgen, om hetzelve geheel aan hunne magt te onderwerpen; terwijl zij, van dien tijd aan, gedurende meer dan twee eeuwen, onophoudelijk met Siciliaansche Vorsten in oorlog waren, bestendig het groote doel hunner wenschen, het onbetwist bezit des eilands, voor oogen houdende.
Ondertusschen was aan de boorden van den Tiber een andere staat verrezen. Rome, even als Karthago, uit een naauwelijks merkbaar begin geboren, had, door dapperheid en vaderlandsliefde, door stipte krijgstucht en onkreukbare trouw, al de omliggende kleine volken, het eene na het andere, bestreden en overwonnen, en daardoor tegelijk zich in de oorlogskunst geoefend en zijne oorspronkelijke grenzen aanmerkelijk uitgebreid. Verschil van belangen deed er wel eens eenige oneenigheid rijzen; maar het belang van den staat, het gemeen belang van beide partijen, hereenigde weldra allen, en edelmoedige opoffering van eigen voordeel was vaak het spoedig uiteinde der inwendige verdeeldheid. Maar buiten Italië hadden de Romeinen hunne wapenen nog niet gewaagd. Zouden zij dit beproeven, dan moest in de eerste plaats Sicilië aan hen onderworpen zijn: want van daar was de overtogt naar Spanje, naar Afrika en naar Griekenland tevens gemakkelijk; en, wanneer zij, door de overwinning in een dezer landen geleid, aldaar

{==296==} {>>pagina-aanduiding<<}
tegenspoed mogten ondervinden, zoude Sicilië, als toevlugt en verzamelplaats, voor hen onontbeerlijk zijn. Daarenboven had Rome, door zijne steeds toenemende volksmenigte, reeds meermalen eene proeve van de verschrikkelijke ramp des hongersnoods, en daaruit voortgevloeide onlusten, ondervonden: eene reden te meer voor het nieuwe Gemeenebest, om naar het bezit van het vruchtbare eiland te haken.
Waar twee staten naijverig zijn op elkanders toenemende magt, terwijl ieder in het bezit van een en hetzelfde voorregt het toppunt van eigene grootheid en den val zijns mededingers meent te zien, is er niet veel noodig, om een voorwendsel tot oorlog te hebben. Met geheel verschillende krachten werd dezelve hier ondernomen. De Karthagers waren sinds lang in de zeevaartkunde geoefend, en bezaten eene aanzienlijke vloot; terwijl groote rijkdommen hen in staat stelden, om in al de kosten van land- en zeemagt zonder dralen te voorzien. De Romeinen, van den arbeid hunner handen en het bebouwen der akkers bestaande, en in oorlogstijd de spade met het zwaard moetende verwisselen, hadden hier alleen onwrikbaren moed in het volvoeren der grootste ontwerpen, door eerzucht verhoogd, door vaderlandsliefde gewijzigd, tegen over te stellen. Ik zoude afdwalen van mijn doel, en de grenzen eener voorlezing overschrijden, wanneer ik al de bijzonderheden van dezen eersten, gelijk ook van de beide volgende Punische oorlogen wilde vermelden. Het zij genoeg, u herinnerd te hebben, dat eene op de kusten van Italië gestrande galei (het gewone oorlogsvaartuig in dien tijd) den Romeinen ten model verstrekte tot het bouwen van hunne eerste vloot; dat standvastige moed en onvermoeide ijver hun in den aanvang de aanzienlijkste voordeelen, zoo ter zee als te land, in Sicilië en in Afrika zelfs, op de Karthagers verschaften; doch dat zij naderhand, door eenen op redelijke voorwaarden gegronden vrede te versmaden, zelve den moed hunner vijanden deden herleven, en, zoowel door de dapperheid

{==297==} {>>pagina-aanduiding<<}
en het beleid van deze, als door wind en golven, vele en groote tegenspoeden ondervonden, zoodat zij ten laatste hunne met zoo veel moeite te zamengebragte zeemagt geheel vernietigd zagen; dat zij, wel verre van zich hierdoor te laten ontmoedigen, door onbegrijpelijke opoffering van bijzondere personen, weldra eene nieuwe vloot van twee honderd galeijen in zee deden steken, en ten laatste, na eenen onafgebroken' strijd van vier en twintig jaren, de onbegrijpelijke voldoening smaakten, van eenen vrede tot stand gebragt te zien, bij welken hun Sicilië en al de tusschen hetzelve en de Italiaansche kust gelegene eilanden werden afgestaan, de gevangenen zonder losprijs teruggegeven, en eene zeer aanzienlijke somme gelds verzekerd.
Na eenen vrede van andere vier en twintig jaren, gedurende welken, door beide partijen, vorige verdragen waren geschonden, gedurende welken in het bijzonder de Romeinen aan de Karthagers het eiland Sardinië trouweloos hadden ontnomen, werd, door wederkeerigen nijd en ijverzucht, het oorlogsvuur tusschen de beide magtige volken op nieuws ontstoken. De Karthagers hadden zich ondertusschen, door nieuwe veroveringen in Spanje, voor het verlies van Sicilië eenigzins zoeken schadeloos te stellen, en bezaten in hannibal eenen veldheer, die alleen een talrijk leger kon opwegen. De Romeinen, na onderscheidene buitenlandsche volken vergeefs om hulp aangezocht te hebben, zagen zich aan hunne eigene krachten overgelaten, en genoodzaakt, om met dezelve weêrstand te bieden aan hannibal's onvergelijkelijke zucht tot groote ondernemingen, welke hij met het uitnemendste beleid en den standvastigsten moed, ruwheid van luchtstreek en jaargetijde, hemelhooge met eeuwig ijs bedekte bergen en uitgestrekte moerassen trotserende, ten uitvoer bragt; zij zagen hem tot voorbij hunne stad voortrukken en een groot gedeelte van Italië bezetten. Nu werd, in den algemeenen angst, door opoffering van aller goed en bloed, eene laatste poging tot verwijdering van den

{==298==} {>>pagina-aanduiding<<}
geduchten vijand in het werk gesteld; en voorzeker zou ook dit tegen den losgebroken' vloed niets hebben kunnen baten, zoo niet een enkele misslag van den Karthaagschen veldheer, van welken de Romeinen zich wèl wisten te bedienen, hunnen staat had gered; eene aanzienlijke overwinning, op de vijanden bevochten, werd door meerdere gevolgd; de scipioos ondernamen en voltooiden de verovering van Spanje; een hunner (gedenkwaardig voorbeeld van dapperheid en ingetogenheid tevens!) stak zelfs met een leger naar Afrika over, sloot een verbond met eenen magtigen Koning van Numidië, en bevocht, met behulp van dezen, eene alles beslissende overwinning op de Karthagers, onder aanvoering van den nu uit Italië teruggeroepen' hannibal, ten gevolge van welke een vrede werd gesloten, waarbij de Karthagers in het bezit werden gelaten van hetgene zij, vóór den oorlog, in Afrika bezaten, maar aan de Romeinen Spanje en al de eilanden der Middellandsche zee moesten afstaan. Daarenboven zouden de Karthagers al hunne krijgsgevangenen, hunne elefanten en nagenoeg hunne gansche zeemagt aan de Romeinen overgeven, en eene bijna tienmaal grootere som gelds, dan na den eersten oorlog, betalen. Ook moesten zij beloven, nimmer, buiten toestemming der Romeinen, eenigen oorlog te zullen voeren, geene elefanten meer tot den krijg af te rigten, en zich aan meer andere vernederende, voor hunne vijanden voordeelige, voorwaarden onderwerpen.
De Romeinen, die nu geleerd hadden ook buiten Italië oorlog te voeren, en zich, door den gelukkigen uitslag van den tweeden Punischen oorlog en de voordeelige vredesvoorwaarden, in staat bevonden, om hunne veroveringen voort te zetten, zagen met genoegen de gelegenheid geboren, om ook aan eenen anderen kant hunne wapenen te beproeven. Reeds na den eersten Punischen oorlog hadden zij zich van het aan de overzijde der rivier de Po gelegene gedeelte van Italië meester gemaakt; nu, door eenige Grieksche staten te hulp

{==299==} {>>pagina-aanduiding<<}
geroepen tegen den heerschzuchtigen philippus II van Macedonië, lieten zij zich niet ongaarne vinden, om denzelven gewapenderhand te keer te gaan; zij noodzaakten hem tot eenen vernederenden vrede; en, terwijl zij schijnbaar edelmoedig aan de te voren door hem onderdrukte staten de vrijheid terugschonken, deden zij dezelve veeleer slechts van meester veranderen. Niet lang daarna lieten zij een' zijner opvolgers te Rome in zegepraal rondvoeren en namen deszelfs land in bezit, gelijk kort daarop ook dat van den Koning van Syrië en bijna al de overige Grieksche staten, zoo in Azië als in Europa.
Ondertusschen was, door de onverzadelijke heerschzucht van den bondgenoot der Romeinen, masinissa, Koning van Numidië, tusschen dezen en de Karthagers een aanmerkelijk verschil gerezen, tot vereffening van hetwelk de laatste reeds meermalen de uitspraak der Romeinen hadden ingeroepen. Deze, vernomen hebbende, dat Karthago gedurende den korten vrede niet weinig het hoofd weder had opgebeurd en tot eene aanzienlijke hoogte van magt en grootheid was teruggekeerd, bleven gedurig in de vrees verkeeren, dat hetzelve, eenmaal al zijne krachten verzamelende, door eenen tweeden hannibal, van den geleden' hoon in Rome zoude komen wraak nemen; zij lieten alzoo opzettelijk het verschil onbeslist, daar zij hoopten, dat de Karthagers, te vergeefs wachtende op de uitspraak van den Romeinschen raad, en door masinissa's gewelddadige handelwijze getergd, zouden gedrongen worden, om tegen denzelven de wapenen op te vatten, en alzoo onwillekeurig het met de Romeinen gesloten verdrag te schenden. Dit gebeurde: na in eenen kortstondigen krijg met masinissa bijna 58000 man verloren te hebben, werd de droefheid over dit geleden verlies bij de Karthagers nog overtroffen door vrees voor de straf, welke hen van de zijde der Romeinen bedreigde. Zich derhalve niet vergenoegende, met de hoofden der partij, welke voornamelijk aan den oorlog

{==300==} {>>pagina-aanduiding<<}
tegen masinissa had deel gehad, te bannen, deden zij, door het eene gezantschap voor en het andere na, aan den Romeinschen raad, in de allervernederendste uitdrukkingen, alle mogelijke voldoening en boete voor de begane overtreding aanbieden. Doch de raad, gehoor gevende aan den onberaden' ijver van cato den ouden, had, reeds sinds eenen geruimen tijd, niets minder voor, dan de geheele verwoesting van Karthago, en behandelde alzoo de gezanten met de uiterste verachting. Kort daarop werd den Karthagers, 55 jaren na het sluiten van het vorige vredesverdrag, onder de beuzelachtigste voorwendsels, de oorlog verklaard, en de Consuls werden met eene vloot en een leger naar Afrika gezonden, met den geheimen last, om, in welk geval ook, Karthago te vernielen. Ondertusschen zochten de Karthagers, over de oorlogsverklaring met schrik vervuld, door zich zelve en al het hunne aan de magt der Romeinen te onderwerpen, het losbarstende onweder te matigen. Nu werd, als eene eerste proeve van onderdanigheid, van hen gevorderd, dat zij drie honderd der aanzienlijkste jonge lieden, als gijzelaars, naar Italië zouden zenden. Zij voldeden aan dezen eisch; maar vele der moeders, die hare dierbaarste panden dus van haar hart zagen gerukt, riepen in wanhoop uit, dat men vergeefs deze opoffering deed, daar dezelve het vaderland niets baten zoude. De uitkomst regtvaardigde dit vermoeden: naauwelijks was de bloem der Karthaagsche jongelingschap in Italië, en naauwelijks waren de Romeinsche Consuls in Afrika geland, of de laatste durfden onbeschaamd de overgaaf van alle wapenen en alle vaartuigen eischen. Nadat nu ook hieraan voldaan was, meenden de Consuls, dat het doel hunner zending niet langer bedekt behoefde te
blijven. Zij verklaarden den Karthagers, gekomen te zijn, om de stad tot den grond toe te slechten, en schenen het aan dezelve als eene groote weldaad toe te rekenen, dat zij hun vergunden, eene andere, welke ten minste tien duizend schreden (vier uren gaans) van de zee verwij-
{==301==} {>>pagina-aanduiding<<}
derd moest zijn, te bouwen. Onder de hevigste uitdrukking der aandoeningen, welke de onherroepelijke val van zijn eenmaal magtig en wijdberoemd vaderland den regtschapen' burger kan veroorzaken, zochten eenige van de aanzienlijkste Karthagers de Consuls door alle mogelijke redenen, welke het belang der zaak hun in ruime mate aan de hand gaf, van derzelver voornemen terug te brengen: hunne taal werd met smaad- en drogredenen beantwoord: ‘Het gezigt der zee zou hen op nieuws aansporen, om door handel en scheepvaart rijkdommen te verzamelen, en alzoo zouden zij op nieuws de straf der Romeinen verdienen; de aanblik hunner voormaals met schepen vervulde havens, hunner weleer rijke magazijnen en arsenalen, hunner ledigstaande stallingen voor paarden en elefanten zoude hun te aandoenlijk zijn. Het beste geneesmiddel voor hunne kwaal was, te vergeten, wat zij hadden verloren. De welvaart van eene zeeplaats was even onbestendig, als de wind en golven, van welke zij moest bestaan.’ - Onbeschrijfelijk was de indruk, welken het berigt hiervan in Karthago veroorzaakte. Zij, die hetzelve het eerst verspreidden, werden door de woedende volksmenigte in toomelooze drift vermoord; geen beter lot viel dengenen te beurt, die voor het overgeven van het wapentuig hadden gestemd. Zoodra men eenigzins tot nadenken in staat was, werd er besloten, om, met hoe weinig hulpmiddelen ook, de stad niet onverdedigd te laten. Den slaven werd, onder verpligting van krijgsdienst, de vrijheid teruggeschonken, de bannelingen werden teruggeroepen, en alle gewijde en ongewijde openbare gebouwen veranderd in werkplaatsen, welke nacht
en dag vervuld waren met mannen, vrouwen en kinderen, die zich onafgebroken bezig hielden met nieuwe wapenen te vervaardigen. Toen het oude ijzer en koper, hier en daar nog aanwezig, geheel verbruikt was, werden gouden en zilveren standbeelden tot wapenen vervormd; toen touw ontbrak, offerden de vrouwen, aanzienlijke zoowel als geringe, gaarne haar

{==302==} {>>pagina-aanduiding<<}
kostbaarste sieraad, haar lang hoofdhaar, op het altaar des vaderlands. Zoo immer, hier is het gebleken, wat, bij opregte vrienden van hun vaderland, de wanhoop aan deszelfs behoud, ook in den allerhagchelijksten toestand, vermag. Na het uithouden van eenen krijg van bijna vijf jaren, te rijk in bijzonderheden om hier breeder te verhalen, na gedurende denzelven den oppermagtigen Romeinen, te land en ter zee, aanmerkelijke verliezen te hebben toegebragt, moesten de Karthagers voor den moed en het beleid van den jongen scipio zwichten. Omstreeks 50000 overwonnenen werden in het leven gespaard; de overige vonden op de puinhoopen der uitgeplunderde stad hunnen dood. Dit gebeurde 146 jaren vóór onze tijdrekening, 742 na de stichting der ongelukkige stad, 125 na het begin van den eersten Punischen oorlog.
2. Hoe zien wij, na deze 125 jaren, het gelaat van Rome veranderd! hoe is het Romeinsche Gemeenebest gedurende dien tijd in magt en aanzien toegenomen! - Immers vóór de Punische oorlogen stond wel nagenoeg geheel Italië onder het gebied der Romeinen, of was aan dezelve schatpligtig; maar de aan de overzijde der rivier de Po wonende volken waren hun naauwelijks bij name bekend, en, daar zij de kunst van oorlogsvaartuigen te bouwen niet verstonden, was, ook naar overzeesche gewesten, de toegang voor hunne wapenen gesloten. Gebrek aan geldmiddelen noodzaakte hen zelfs, om van alle meer kostbare ondernemingen af te zien. Daarenboven zagen zij met steeds toenemenden angst de aangroeijende magt van eenen geweldigen overzeeschen nabuur, die, door talrijke vloten het gebied der zee in handen hebbende, hun ligtelijk allen toevoer van levensmiddelen van buiten, waaraan zij onvermijdelijke behoefte hadden, zoude hebben kunnen afsnijden. - Nu vinden wij deze zelfde Romeinen weder, magtig te land en ter zee, in het volle bezit van het hun zoo hevig betwiste eiland, zonder mededinger, met gevulde schat-
{==303==} {>>pagina-aanduiding<<}
kisten, de onbepaalde gebieders van Italië, van Spanje, van Griekenland, van Azië en van Afrika.
Vóór de Punische oorlogen vertoonen zij zich zwak, en naauwelijks magtig genoeg, om nabijgelegene volken te overwinnen: zij zelve kenden de kracht niet, die in hen lag. - Maar nu, na tallooze overwinningen, op een voor zijne vrijheid en zijn bestaan strijdend volk behaald, na zelfs menigwerf over de slagen van het noodlot gezegepraald te hebben, achten zij, in het trotsch gevoel hunner magt, voor den Romeinschen adelaar geene vlugt te hoog, geene prooi te moeijelijk om te bemagtigen.
Vóór de Punische oorlogen door al de volken als de afstammelingen eener rooversbende, getrouw aan derzelver oorspronkelijke bedoelingen, beschouwd, en gereedelijk met den naam van barbaren bestempeld, zien wij nu bij magtige Vorsten den wil van den Romeinschen raad als eene onschendbare wet eerbiedigen; wij zien hen, door hunne afgezanten, koningrijken ontnemen en koningrijken verdeelen; wij zien, uit alle oorden der wereld, rijke schattingen, en alles, wat dezelve aan voortbrengsels van natuur en kunst voortreffelijks opleveren, naar Rome, als het middelpunt van rijkdom, magt en roem, overvloediglijk toevloeijen.
(Het vervolg en slot hierna.)


De drie leefregels.

II.


Sibi res, non se rebus submittere. 
 
horat. 


Men vergunne mij, op de wijze der fabrikanten van dikke boeken, eene bedenking tegen mijne vorige Verhandeling te berde te brengen, opdat ik stof hebbe om deze te schrijven. Ik heb, namelijk, dáár de groote nuttigheid, welke het heeft, om ons ligchaam en onze

{==304==} {>>pagina-aanduiding<<}
gezondheid in allerlei plooijen te kunnen brengen en ons aan alle uitersten bloot te stellen, grootstendeels gegrond op de wisselvalligheid van eens menschen leven. Zeker moet ik dat toen maar zoo gedachteloos hebben neêrgeschreven: want als ik nu bedenk, voor welke tallooze zamenstellingen de omstandigheden, die den mensch regeren, vatbaar zijn; als ik bedenk, dat het even onmogelijk is, die te bepalen, als het onmogelijk is, de woorden, welke in de lucht gesmetene letters zullen vormen, te gissen, heb ik waarlijk niet het tiende deel van een gewoon boerenverstand noodig, om in te zien, dat het de grootste dwaasheid is, zijn gestel tegen duizenderlei dingen te harden, als er nog oneindig veel meer zijn, waarvoor men het juist daardoor vatbaarder maakt.
Ik hoop van harte, dat mijne Lezers deze lange zinsnede met even zoo veel gedulds zullen lezen als ik ze geschreven heb, en ik verwacht, dat zij er, met mij, dat besluit uit zullen trekken, dat ik beter gedaan had, met mijne wijsheid t' huis te blijven. Het is toch al te duidelijk, dat men een' magtiger vijand niet moet tergen, maar zijne krachten sparen, om deszelfs aanvallen ten minste eenigermate te verduren. Zoo is het ook, zal men zeggen, met onze gezondheid gelegen. Hemel en aarde spannen zamen, om haar te bederven; de lucht, welke wij inademen, de spijzen, waarmede wij genoodzaakt zijn ons broos ligchaam te sterken, ondermijnen ons gestel, van het eerste oogenblik aan, dat wij den koesterenden en veiligen schoot onzer moeder verlaten; de losgelatene elementen kunnen den sterksten onzer, in een oogenblik, wegrukken; en, alsof de Natuur ons nog niet vijandig genoeg ware, ons eigen geslacht spant zamen tot ons verderf: de mensch maakt het den mensch bijna onmogelijk gezond te leven.
Maar zullen wij het gevaar, waarmede dat heerleger van vijanden ons dreigt, afweren, door ons te verschansen achter de geleerde voorschriften der Artsen? Zal niet een goed Generaal, door wijsselijk beraamde

{==305==} {>>pagina-aanduiding<<}
bewegingen, den sterkeren vijand de gelegenheid benemen hem aan te tasten? Dit moeten wij ook doen. Wij moeten de vijanden onzer gezondheid geen' vat op haar gunnen. Daarop is de geheele gezondheidstaktiek gegrond, waarvan ik den eersten en hoofdregel vóór eenigen tijd heb opgegeven, en waarvan de twee overige regels dus luiden: wij moeten tevreden zijn met ons lot, en: tevreden zijn met ons zelve.
Ik beken, dat deze regels zoo verheven niet zijn, en zulk een diep inzien niet verraden in de kennis des menschen, als die, welke ons de groote Meesters in de Kunst gedurig inscherpen, van geen gebak te eten, geene koffij of thee of sterken drank te proeven, vóór tien ure de dekens over ons heen te halen, en met het eerste hanegekraai den slaap uit de oogen te wrijven. Maar het is niet ieder' mensch gegeven, al de jammeren te beseffen, die de ruitjes van eene wafel vullen, of uit den geurigen wasem van een' kop koffij in onzen neus stijgen! Ieder brengt de wijsheid, zoo als hij ze vond, ter markt, en zoekt haar aan den man te helpen. En ook ik vind mijne regelen zoo gegrond en zoo gewigtig, dat ik mij in goeden ernst neêr ga zetten, om er elk de gegrondheid en het gewigt van voor oogen te stellen.
Het staat bij mij vast, dat, als wij geene ziel hadden, wij zoo weinig ziek zouden zijn als een eikenboom of eene peterselieplant, en dat, zoo wij eene koeijen- of eene hondenziel hadden, wij zeer weinig van opstijgingen of migraine zouden weten. Ons ongeluk is, dat wij, van wege onze ziel, hier op aarde, naar een' karper gelijken, dien men in de lucht hangt, om gemest te worden: wij zijn buiten ons element, gevoelen ons in een' gedwongen' toestand, en verlangen dus onophoudelijk naar verandering; want, in welken staat wij ons hier bevinden, wij gevoelen altijd, dat er iets ontbreekt. Ons hart kan even zoo min verzadigd worden door de vervulling zijner wenschen, als de dorst van een' koortszieke gelescht kan worden met onophoudelijk te drin-
{==306==} {>>pagina-aanduiding<<}
ken. Het éénige middel, om dien dorst te verslaan, is, den zieke zijne koorts te ontnemen. Het éénige middel, om onze wenschen te verzadigen, is, onze begeerten te beteugelen; en dat middel is ... tevredenheid.
Dat is de kina, welke ons de koorts der begeerlijkheid ontnemen moet. Maar, eer wij een geneesmiddel gebruiken, moeten wij het regt kennen. Dit vorderen althans wij Artsen van elkander; en wij zouden b.v. op dengenen onder ons in ernst boos worden, die niet juist de overeenkomst en het verschil wist op te merken tusschen opregten saffraan en rookvleeschvezeltjes. Zoo is er ook een groot onderscheid tusschen tevredenheid en onverschilligheid; schoon zij beide daarin overeenkomen, dat zij een effen gelaat toonen, wanneer het karretje onzes geluks in de klei zit. Maar, gelijk de rookvleeschvezeltjes, waarmede saffraan gemengd is, zich aanstonds openbaren, als men zulk verdacht goed in den mond neemt, zal men, met een weinig oplettendheid, een tevreden aangezigt spoedig van een onverschillig kunnen onderscheiden. Het laatste vertoont zich als de lucht in sommige zomerdagen, wanneer dezelve zoo effen blaauw is, alsof een kladschilder er met zijn' kwast overheen had gestreken. Het eerste gelijkt, in de zachte mengeling zijner trekken, een' voorjaarshemel, wanneer de zon, getemperd door het dundoek der wolken, een vrolijk licht over het aardrijk verspreidt. Of, om het verschil met één woord, hetwelk anders mijne gewoonte juist niet is, uit te drukken: het gelaat van de eerste is strak, dat van den laatsten helder. Zoo is het ook met hunne gemoederen. De gewone en buitengewone voorvallen des levens beroeren dat van den onverschilligen niet, omdat het er niet door wordt aangedaan, hetzij dat hij onvatbaar is voor alle aandoeningen hoegenaamd, of dat een heerschend denkbeeld, het geloof aan een Noodlot b.v., zich meester heeft gemaakt van zijn gemoed. De vergenoegde, daarentegen, gevoelt al de uitgestrektheid der smar-
{==307==} {>>pagina-aanduiding<<}
ten, welke zijnen gelukshemel bewolken; maar zijne nederigheid heeft hem lang genezen van den waan, dat ons geheele zonnestelsel zich in al deszelfs bewegingen schikt naar onze luimen, en zijn
kinderlijk vertrouwen op zijnen hemelschen Vader doet hem in de duisterste voorvallen zijns levens eene heerlijke uitkomst verwachten.
Ik vrees, dat deze ouderwetsche soort van tevredenheid slechts weinigen behagen zal. Onder de groote ontdekkingen dezer eeuw behoort ook deze, dat de mensch zich zelven geschapen heeft. Ik weet niet, of er onder mijne Lezers zijn zullen, die de bewustheid eener zoodanige zelfschepping met zich omdragen. Dezulke, ondertusschen, mogen, zonder groote schande, niet ontevreden wezen. Morren zij over hun lot, het is hunne eigene schuld. Waarom maakten zij hunne ziel en hun ligchaam niet wat beter van pas?
Maar is dan ware tevredenheid zulk een noodzakelijk vereischte om gezond te leven? Noodzakelijker, dan een paar uren slaaps vóór middernacht, of dan eene dagelijksche wandeling? Ik zoude hier met een eenvoudig ja kunnen antwoorden, en mij beroepen op de ondervinding van een' ieder, die, met gezonde hersenen begaafd, niet zoo geheel wordt bezig gehouden met alles, wat om hem gebeurt, of hij kan zich nog herinneren, hoe hij gisteren of eergisteren geweest is. Die zal voorzeker volmondig moeten erkennen, dat men zich beter, sterker, vlugger gevoelt, wanneer men welgemoed en vergenoegd is. Niets is ook natuurlijker. Men geniet dán de grootste mate van gezondheid, wanneer tusschen al de onderscheidene deelen van ons bestaan een heilzaam evenwigt heerscht, zoodat geen derzelve ten koste der overige werkzaam is, en er dus ook geen door de overmatige inspanning van een ander lijdt of onderdrukt wordt. Het tegendeel heeft plaats, zoodra het gemoed, door de gewone voorvallen des levens, te hevig wordt geschokt. Dan is dat gedeelte van ons stoffelijk bestaan, hetwelk met onze ziel het naauwst in

{==308==} {>>pagina-aanduiding<<}
verband staat, in eene bestendige overspanning. Daar worden dan al onze krachten, als op één punt, bepaald, en het overige wordt werkeloos en verkwijnt.
Reeds hieruit kan men het voordeel dier gelijkmatige gemoedsstemming, welke een gevolg van ware vergenoegdheid is, opmaken; en wij zullen ons niet langer verwonderen, dat men de voorbeelden van een' hoogen en gelukkigen ouderdom vooral bij zulken vindt, welke dien onwaardeerbaren schat bezaten.
Maar, dewijl men al de waarde der gezondheid eerst regt leert kennen uit de beschouwing der verwoestingen, welke de ziekten te weeg brengen, zal ik waarschijnlijk velen mijner Lezeren mijne stelling aannemelijker maken, wanneer ik hen op de gevolgen dier zielekwalen wijze, welke uit gebrek aan tevredenheid voortspruiten. Ik ben echter niet voornemens, hier een kort begrip der geestelijke ziektekunde te leveren. Ik heb daartoe te veel eigenliefde. Eerst met zeer veel moeite eene menigte woorden en zinnen bij elkander te brengen, en dan nog te moeten ervaren, dat de eene helft der lezers met lezen uitscheidt, en de andere helft, die Frans Baltes zouden uitlezen, als zij er eens aan begonnen zijn, al geeuwende naar het laatste blaadje zoekt, en, eer zij er aan zijn, het boek wel tienmaal uit de handen laten vallen, - dit alles te moeten ervaren, zoude mij al te hard vallen. Ik bepaal mij derhalve, tot mijn geluk, en tot dat mijner getrouwe Lezers, tot een en ander, wat mij het eerst voor den geest komt.
En hier komt mij dan, met elken waren tafelvriend, dat kostelijk hoofdbestanddeel onzer Ikheid, de maag, natuurlijk het eerst voor den geest; en ik kan er weemoedig onder worden, wanneer ik bedenk, hoe zeer ontevredenheid onze spijsvertering bederft. Ik meen nu niet die soorten van ontevredenheid, waarover ik straks wil spreken; maar die tafelgemelijkheid, welke ontstaat, wanneer men, de orde der Natuur omkeerende, de maag tot een' satelliet van den mond maakt. Oorspronkelijk is onze mond eene opening, welke dienen

{==309==} {>>pagina-aanduiding<<}
moet, om het noodige voedsel naar binnen te brengen, en waarin de Natuur het zintuig van den smaak geplaatst heeft, om te onderscheiden, wat wij naar binnen slaan. Onze kleinen maken van dat zintuig een redelijk gebruik, wanneer zij met hunne vingertjes, wat hun te hard, te wrang of te scherp is, uit den mond halen. Wij zorgen er echter voor, dat zij, vóór de ontwikkeling van hun verstand, in dit opzigt ons niet toegeven in dwaasheid, en weldra, even als wij, proeven om te proeven, en, daar men gaarne elk genot zoo lang laat duren als mogelijk is, ook zoo lang als mogelijk is proeven. Op die wijze wordt de maag de slavin van den mond. Niet dat ik hen, die zoo gelukkig zijn eene fijne tong te hebben, van dat geluk afkeerig wensch te maken; ik wensch alleen, dat zij regt overtuigd zijn van twee eenvoudige waarheden: vooreerst, dat er een einde is aan alles, en dat het proeven van dat algemeene lot niet is uitgezonderd; ten tweede, dat de tong een deel is van den mensch, en niet de mensch een deel van de tong. Waren zij hiervan overtuigd, dan zouden zij niet bijna elken middag te veel eten, en daardoor hunne maag en zelfs hunnen smaak bederven, zoodat zij weldra niets goed meer vinden, in een' eeuwigen oorlog leven met koks en keukenmeiden, en nooit anders dan in eene slechte luim van tafel gaan; dan zouden zij niet hun geheele bestaan dienstbaar maken aan hunnen maaltijd, en zich onherstelbaar verloren rekenen, wanneer de haring dit jaar niet beter is dan het vorige, of wanneer zij, in plaats van zeven, voortaan slechts vijf schotels op hunnen disch kunnen zien.
Het is met andere zinnelijke genoegens dezer wereld, als met het tafelgenot. Zoodra wij er geen meester van blijven, maken zij zich meester van ons. En daar wij, om aan dezelve te voldoen, nu dit, dan dat behoeven, maken wij ons, met den rang van Heeren der aardsche Schepping, inderdaad dienaren van een cochenille-insekt of een' zijdeworm, zonder wier arbeid wij met onze kleederpracht onze oogen niet kunnen bevredigen.

{==310==} {>>pagina-aanduiding<<}

Maar het zinnelijk genot is niet de eenigste klip, waarop onze tevredenheid schipbreuk lijdt. De zucht om te hebben, die vijandin van alle levensgenot, verzeilt ontelbaar velen. Hoe is het mogelijk gezond te leven, wanneer wij zelfs de lieve zon gemelijk aanzien, omdat zij onze kleederen doet verschieten, of onze glasgordijnen verslijten? Welk een leven heeft harpax, die, elken middag, aan den disch, zijnen kinderen de brokken toemeet, haastig narekenende, op hoeveel elke drooge aardappel, dien zij met moeite doorzwelgen, hem te staan komt, en van schrik zijn half uitgegeten ei uit de hand laat vallen, daar hij hoort, dat de twee een' duit meer kosten dan gewoonlijk! Ja, welk een leven heeft hij, die 's avonds zijn hoofd naauwelijks durft nederleggen, uit vreeze, dat zijne kussensloopen te veel zullen slijten! Kunnen wij ons verwonderen, wanneer in een ligchaam, waarin zulk eene ziel woont, naauwelijks eenige beweging met kracht geschiedt? Het schijnt, alsof bij hem hart en maag en hersenen den invloed ondervinden van zijne kruimelige geaardheid, en, uit angst van te schielijk af te slijten, stilstaan in hunne verrigtingen.
Schoon in een tegenovergesteld uiterste vallende en met meer vuur bezield, betaalt ook de roemzuchtige zijne glorierijke eertitelen en grooten naam meestal met zijne gezondheid. De Roem gedoogt in zijn Schaduwrijk geene menschen, maar slechts schaduwen van menschen. Ons ligchaam schijnt iets etherisch te moeten hebben, zullen wij op de vleugelen der Faam door de wereld worden rondgedragen; en daarom moet, wie in de monden der menschen verlangt te leven, alle aanspraken op een' geregelden polsslag, een' smakelijken maaltijd of een' gerusten slaap opgeven. Gelijk geen koortsdorst door drinken gelescht wordt, evenmin de dorst naar roem. De roem is een brandend vuur, hetwelk ons vleesch en ons gebeente verteert, en ons eindelijk niets overlaat, dan eene uitgedroogde huid, opgevuld met wind.

{==311==} {>>pagina-aanduiding<<}

‘Wat kan er ook dwazer gevonden worden,’ roept mij die geelkleurige man toe, met dat zwarte kalotje, die uit zijne verschansing van folianten eene wolk van stof doet oprijzen, met elke bladzijde, die hij omslaat, en met elke zinrijke gedachte, die hij uit zijne pijp haalt; ‘wat kan er ook dwazer gevonden worden, dan die overmatige zucht naar ijdele eer, die de grooten dezer wereld bezielt? Gelukkig, die, gedreven door dorst naar waarheid en kennis, zijn leven slijt in het opsporen der rijke bronnen, welke ons de Aloudheid naliet!’ Gelukkig voorzeker, vooral zoo hij er in slaagt, om te bepalen, hoe men het Grieksch moet uitspreken, of eenige fouten van cicero als elegantiae van de eerste soort te doen gelden! Hij zij evenwel niet al te gerust. Schoon letterdorst voor onze ligchamelijke welvaart zoo gevaarlijk niet schijnt te wezen als goud- en gloriedorst, heeft echter menig een de onverzadelijke begeerte naar wetenschap, zoo niet met den dood, althans met een kwijnend leven moeten koopen. Ook hier heeft tevredenheid den sleutel tot het ware geluk in handen. Het is inderdaad eene kwelling des geestes, veel te weten: want men ziet dan eerst regt, hoe weinig men weet. Wie zich hier niet kan matigen, gaat het als den jongen in den kersenboom, die zoo veel at, dat hij er niet meer uit kon. Eindelijk bezwijkt hun ligchaam onder de vracht hunner geleerdheid, eer de maatschappij, of zij zelve, er eenige vrucht van plukten. De eerzucht zelve, mijn lieve vriend met uw zwarte kalotje! is zulk een hinderpaal niet voor het geluk van ons ligchaam, ten minste niet meer, dan uwe zucht, om een verminkt stuk van plato of cicero te lappen; maar het is de dwaasheid, om zich door de zucht naar een' grooten naam te laten beheerschen, en uwe zotte liefde voor uwe commaas en punten is het niet minder, en de razernij van dien anderen, die met zijne retortjes, kroesjes
en kolfjes wil uitvinden, hoe de wereld gebouwd is, almede niet. Gij allen moet het der Natuur niet kwalijk nemen, als zij, midden in het schikken van

{==312==} {>>pagina-aanduiding<<}
eene zinsnede, of in het berekenen der uitkomsten van uwe proeven, eene koude hand over u heenstrekt, of u met de geesels der hypochondrie pijnigt. Het is de bestemming des menschen even zoo min, om physische proeven te doen, als om te eten en te drinken. Bij het eene is zoowel matigheid noodig als bij het andere, en vergenoegdheid het éénige middel om het evenwigt te bewaren, waaraan onze gezondheid en grootstendeels ons levensgeluk hangen.
Dit is zoo waar, dat zelfs een overmatig verlangen naar zedelijke volkomenheid ten hoogste nadeelig is voor onze ligchamelijke belangen. Wanneer wij altijd met ons zelve overhoop liggen, de minste stap ons berouwt, en wij onvergenoegd zijn over alles, wat wij verrigten, brengen wij weldra de onrust onzer ziele in ons ligchaam over. Doch daarover bij eene nadere gelegenheid: want, indien ik niet eindelijk besluite, heb ik groote kans, dat ik met mijne kostelijke Verhandeling, in plaats van binnen, buiten den omslag der Letteroefeningen gerake, met eene vriendelijke vermaning er bij, om met mijnen derden leefregel t' huis te blijven.

J.V.





Iets, over den zoogenaamden Wandelenden Berg, bij Namen.

(Naar het Fransch vertaald Uittreksel eens Briefs aan eenen Vriend in de Noordelijke Provinciën.)
Gij verlangt, waarde vriend! dat ik u een en ander omtrent den wandelenden berg, nabij deze stad, zal mededeelen. Gij vraagt eene beschrijving van dien berg, deszelfs zamenstelling, de eigenlijke ware daadzaak der beweging, nevens de naaste of vermoedelijke oorzaken derzelve. Gaarne tracht ik bij dezen eenigermate aan uw verzoek te voldoen, en zal hierbij nog iets, rakende de gevolgen dier beweging, voegen.

{==313==} {>>pagina-aanduiding<<}

Gij gevoelt intusschen, dat ik van de zamenstelling niet veel zeggen kan, daar die weinig bekend is. Even zoo moeijelijk, zoo niet ondoenlijk, is het, de ware oorzaken der beweging op te sporen; trouwens, gij vergenoegt u met de vermoedelijke. De daadzaak der beweging en de gevolgen zijn punten, waaromtrent ik u stellige berigten kan geven.
Ruim twee honderd schreden, dan, buiten de poort la Plante bevindt zich, ter regterzijde des steenwegs naar Dinant, de berg la Baronnerie; een gedeelte uitmakende van de schakel van bergen, die zich verder langs den linker Maas-oever, of langs gezegden steenweg, uitstrekt. Aan deszelfs voet staan eenige huizen en schuren, die gedeeltelijk de voorstad of het dorp la Plante vormen; en op deszelfs kruin zijn voor- en achterwaarts, naar de stadszijde, de nieuwe vestingwerken van het kasteel aangelegd.
De uitgestrektheid dezes bergs langs den steenweg is ruim 80 ellen (nieuwe), en deszelfs kruin bijna 100 ellen boven dien weg verheven; terwijl hij naar de steenwegszijde eene onregelmatige en vrij steile helling heeft, in welke hier en daar eenige platte gedeelten (plateaux) aanwezig zijn.
De oppervlakte dezer helling bestaat grootstendeels uit agaise, (eene schilferachtige steensoort, die, aan de lucht blootgesteld, geheel verteert en tot gruis overgaat) met gewone aarde gemengd, en welke zeer onvruchtbaar is, zoodat ook deze berg niet meer bebouwd wordt. Vermoedelijk bevindt zich onder die agaise levende rots, of harde agaise, zoo als bij genoegzaam alle bergen in dezen omtrek.
Reeds vóór vele jaren was deze berg, onder den naam van la montagne rotante, of marchante, dat is, wandelenden of loopenden berg, hier bekend; waaruit men al dadelijk moet opmaken, dat reeds vroegere beweging daarin geweest zij. Men zegt dan ook, dat, eene eeuw geleden, eene aanmerkelijke afschuiving van grond hebbe plaats gehad; zijnde het echter niet bekend, of de berg

{==314==} {>>pagina-aanduiding<<}
van toen aan reeds de wandelende is genoemd geworden.
Te dier tijd moet ook de steenweg naar Dinant aangelegd, en daarom een muurtje langs den wandelenden berg zijn opgetrokken. Of men toen tevens den afgeschoven' grond hebbe weggevoerd, dan wel, of de steenweg over dezen zij gelegd, heb ik niet kunnen ontdekken, en niets aangaande deze beweging in de geschiedenis der stad en provincie van Namen gevonden.
Het zoo even gemelde muurtje stond, naar men zegt, zestig à zeventig jaren, alswanneer het, hetzij door ouderdom, hetzij door eene nieuwe beweging in den berg, en welligt door beide, omstortte. Zoo veel schijnt zeker, dat daarna van tijd tot tijd grond is afgeschoven; doch welke misschien alleen de losse, achter den muur gelegen hebbende, aarde geweest is; althans moet dit niet van veel belang geweest zijn.
Tien à twaalf jaren geleden, deed de eigenaar van dezen berg (want dezelve is verkocht, en ook eenmaal met boomen beplant geweest) een nieuw muurtje langs den steenweg optrekken, hetwelk niet zeer lang moet gestaan hebben. De redenen daarvan schijnen geweest te zijn, deels dat die muur met opgevoerden grond is bezwaard geworden, deels eene nieuwe beweging. Dit laatste, echter, zult gij met mij wel als de voornaamste oorzaak beschouwen, wanneer ik u zeg, dat, volgens getuigenis van daar wonende personen, de muur toen in het midden is doorgescheurd en voorovergezet.
Daarna is weder een muurtje opgebouwd, hetwelk nog bestaat, doch slechts klein is, en thans bijna over deszelfs geheele lengte onder den afgerolden grond bedolven ligt; terwijl het kleine, nog zigtbare, gedeelte geheel is overgezet.
Het schijnt intusschen, dat, sedert de aanmerkelijke afschuiving, welke vóór eene eeuw zou hebben plaats gehad, en waarvan ik boven sprak, de bewegingen althans nimmer zoo aanmerkelijk zijn geweest, dat die eenig-
{==315==} {>>pagina-aanduiding<<}
zins gevaarlijk waren voor de aan den voet staande huizen.
Sedert het begin van 1818 begon de afschuiving op nieuws, en was in het eerst van weinig belang. Men heeft toen den afgerolden grond, of agaise, van den steenweg vervoerd; en bedroeg de geheele vervoerde massa een duizendtal gewone stortkarren.
Dan, van dien tijd aan, is de afschuiving dermate verergerd, en steeds zoo toegenomen, dat thans de steenweg, daar ter plaatse, over deszelfs geheele breedte belemmerd is; zoo zelfs, dat er geen voetpad meer bestaat, en men dus reeds over den voortgerolden grond gaat.
Doch laat mij, alvorens verder de gevolgen te verhalen, u met de oorzaken der beweging of afschuiving eenigzins bekend maken, die echter, ik herhaal het, alleen de vermoedelijke zijn.
Wat dan de oorzaak geweest zij van die aanzienlijke afschuiving, welke vóór eene eeuw zou hebben plaats gehad, dit schuilt in het duister. De geschiedenis zwijgt, en er zijn hier geene menschen meer, die hieromtrent iets kunnen mededeelen.
De afschuivingen, welke na dien tijd, en vóór de tegenwoordige, hebben plaats gehad, zoo gering geweest zijnde, wordt men geneigd te gelooven, dat die voornamelijk de gevolgen geweest zijn van het bezwijken der muren. Die, welke thans plaats heeft, is zeer langzaam begonnen. Vermoedelijk is de grond door zware regens allengs losser gemaakt, en door het snel afstroomende water van boven in beweging gekomen, waartoe het meerdere gewigt van den grond, door het water veroorzaakt, veel kan hebben bijgedragen. En zouden ook de, zoo zware en aanhoudende, regens van 1816 en 1817 die beweging niet veel hebben voorbereid?
De grond nu eenmaal in beweging gekomen zijnde, laat het zich gemakkelijk begrijpen, dat zulks, op eene vrij steile helling, en langs eene, vermoedelijk vrij gladde, oppervlakte, al spoedig zeer moest toenemen.

{==316==} {>>pagina-aanduiding<<}

Het water schijnt dus als hoofdoorzaak te moeten beschouwd worden, ten zij er eene onderaardsche werking mogt plaats hebben, hetwelk zich niet beslissen laat.
Ik moet u echter wel doen opmerken, dat er omstandigheden zijn, welke hiertoe zeker veel hebben bijgedragen.
In de helling ontspringt, uit een gedeelte levende rots of harde agaise, eene bron, welke, bij zware regens, zeer snel vliet. Dit water werd te voren afgeleid, en ontlastte zich door eene looden buis, welke daartoe, even boven den straatweg, buiten den berg uitstak. Zoodra nu de afschuiving begonnen was, werd deze afleiding verstopt; het water hield zich dus meer op den berg, maakte den grond meer los, en bevorderde de verdere afschuiving aanmerkelijk. - Ziedaar de eerste bijkomende omstandigheid, die welligt in vorige tijden nimmer bestaan heeft, daar men toen waarschijnlijk steeds voor het in goeden staat blijven dezer afleiding gezorgd hebbe.
De tweede is vrij zeker de aanleg der nieuwe werken op het kasteel. Tot deze toch heeft men grond moeten voeren op de kruin des wandelenden bergs, hetwelk dus eene drukking van boven kan hebben veroorzaakt. Bovendien hebben op andere plaatsen afgravingen plaats gehad, welke die kruin eene meerdere helling naar de zijde der afschuiving moeten hebben gegeven, dan zij te voren had; hetwelk de hoeveelheid van het, naar die plaats afloopende, water zeker zeer heeft vermeerderd. Doch het is met dat al, mijns inziens, buiten twijfel, dat de aanleg dier werken niet (gelijk de aldaar wonende lieden het willen doen voorkomen, vermoedelijk in de hoop, dat van rijkswege hierin zou worden voorzien) als eerste oorzaak moet worden aangemerkt, maar alleen als bijkomende omstandigheid; zoo als trouwens genoegzaam daardoor wordt bewezen, dat men reeds sedert vele jaren dien berg den wandelenden noemde, hetwelk ouden onder die lieden zelfs niet ontkennen, welke dan ook de ware, misschien altijd voor ons

{==317==} {>>pagina-aanduiding<<}
verborgene, oorzaak zijn moge. Bovendien: waren deze werken de eerste oorzaak, dan zou men moeten verwachten, dat de beweging steeds bleve voortduren; terwijl dit juist niet plaats heeft, en men alleen de verergering duidelijk kan bespeuren, wanneer zware en langdurige regens vallen; kunnende men bij aanhoudend droog weder genoegzaam geenen voortgang daarin bemerken. De jongste winter vooral heeft tot de afschuiving niet weinig bijgedragen, door de groote hoeveelheid van het afloopende sneeuwwater, na den schielijken dooi; doch het is met dat al niet overeenkomstig de waarheid, dat de berg, of liever de afrollende grond, in de maand Januarij ll., in éénen nacht, zes voet zou zijn vooruitgeschoven, zoo als in een onzer dagbladen moet zijn gemeld geworden.
Ziedaar, waarde vriend! alles, wat ik - en ik geloof ieder ander - u van de oorzaken zeggen kan. Ik ga over, om u de gevolgen mede te deelen, die ik, zoo als gij begrijpt, zelf gezien heb.
Vooreerst is de straatweg naar Dinant, over eene lengte van 40 à 50 ellen, geheel met grond overdekt, die echter op het eene punt hooger dan op het andere ligt, en op de hoogste punten (aan de bergzijde) ten minste ruim 3 ellen hoogte bereikt. Door de drukking heeft die weg eene, aan de linkerzijde zigtbare, cirkelvormige gedaante gekregen, en is ook de aan dien kant staande haag even zoo uitgezet. Ik gis, dat de weg ten minste een à een en een halve el is voortgestuwd, wel te verstaan op het punt der grootste uitzetting.
Het gebruik van denzelven is dus aldaar, gelijk ik zeide, geheel voor rijtuigen en paarden gestremd. Hierin is, wel is waar, in zoo verre voorzien, dat men thans van dien weg heeft afgezien, en dien gedeeltelijk verlegd heeft beneden langs den Maas-oever, dat is, aan de andere zijde der huizen, vanwaar hij, bij het begin der wandeling van la Plante, tien minuten buiten de poort, zich weder met den steenweg vereenigt; doch hierbij doet zich de zwarigheid op, dat, wanneer

{==318==} {>>pagina-aanduiding<<}
de Maas verre buiten hare oevers treedt, ook deze nieuwe weg daardoor onbruikbaar wordt; hetwelk nog dezen winter het geval geweest is.
Nu iets omtrent de in gevaar zijnde huizen. Tusschen de poort en het afschuivende gedeelte des bergs grenst aan dit laatste eene groote herberg, in welker regter schildmuur door de zijdelingsche schuinsche drukking reeds aanmerkelijke scheuren ontstaan zijn, zoodat de eigenaar genoodzaakt geweest is, in dezen muur, over deszelfs geheele lengte, een anker te doen metselen, ten einde denzelven nog zoo lang mogelijk voor afscheuring te behoeden, hetwelk intusschen, wanneer de drukking nog vermeerdert, evenwel, en welligt al spoedig, zal plaats hebben.
Meer dringend is nogtans het gevaar, waarin zich een paar huizen aan de linkerzijde des steenwegs, tegen over den wandelenden berg, bevinden.
De grond tusschen die huizen en den straatweg is, met eenige daarop staande boomen, door de drukking van de afgeschovene massa, tegen die huizen voortgestuwd. In de muren van het eene huis, zijnde eene loodwitmakerij, zijn reeds, op vele plaatsen, vrij groote scheuren, en is de steenen vloer op den beganen grond van dat gebouw, langs den muur, aan de zijde der drukking, hier en daar geheel opgewerkt, terwijl uit eenige welven steenen gevallen zijn; welk een en ander aan niets anders, dan aan de werking van den berg, moet worden toegeschreven, daar dit huis, vóór slechts weinige jaren, geheel nieuw gezet is.
Veel erger ziet het er uit met het andere gebouw, waarin eene cichoreifabrijk. Niet alleen zijn in den muur van hetzelve, aan de straatwegszijde, zeer groote barsten, en uit het gewelf van eenen kelder achter dien muur groote brokken steen gevallen, maar zelfs is de tegenoverstaande muur van dat gebouw dermate voorovergezet en vol groote scheuren, dat men dien met eene menigte balken heeft moeten slutten, en denzelven eene spoedige instorting bedreigt, immers zoodra slechts

{==319==} {>>pagina-aanduiding<<}
de beweging weder voortgaat, hetwelk bij vochtig weder te wachten is. Het is dan ook niet dan met moeite, en alleen omdat zij steeds in die fabrijk vast werk hebben, dat men de arbeiders daar aan het werk kan houden; en inderdaad is dit met gevaar vergezeld.
Vóór eenigen tijd reeds heeft men den, tegen de gezegde huizen, voortgestuwden grond eenigzins doen weggraven; doch niettemin blijft de werking voortduren, en men vermoedt daarom, welligt met grond, dat die werking zoowel onder als boven den steenweg plaats heeft; waartoe men vooral ook aanleiding vindt door hetgene ik u hierboven van den vloer, in het eene huis, heb medegedeeld.
Misschien gaat de levende rotsbedding (altijd in eene schuinsche rigting) onder den grond door, en werkt zoo dien grond, vooral van onder, tegen de grondvesten der gemelde huizen.
Achter deze laatste bevinden zich ook eenige bewoonde gebouwen. Deze zijn, wel is waar, voor het oogenblik niet in gevaar; doch zullen althans eenige derzelve daarin vermoedelijk komen, wanneer geene middelen van voorziening worden in het werk gesteld.
Ik eindig met een woord over de middelen, die waarschijnlijk verdere afschuiving zouden kunnen voorkomen.
In de eerste plaats zou men behoorlijke afleidingen voor het water moeten daarstellen, en die zóó dienen in te rigten, dat hetzelve nergens gelegenheid vond, om zich in de helling op te houden. Dan, de grond nu eenmaal in beweging zijnde, zou men ook langs den steenweg eenen zeer zwaren, hoogen en diep gegrondvesten muur moeten optrekken, en de reeds voortgeschovene massa vervoeren; terwijl het ook niet ondienstig zijn zoude, dan tevens, zoo veel doenlijk, den lossen grond, of agaise, van de geheele helling weg te nemen.
Dit een en ander, gevoelt gij, zou voorzeker zeer veel kosten, vooral om den grooten afstand, waarop de grond zou moeten worden gebragt; kunnen-
{==320==} {>>pagina-aanduiding<<}
de dit niet wel anders geschieden, dan ter plaatse van de wandeling van la Plante, en om deze te verhoogen.
Ik hoop hiermede aan uw verlangen voldaan te hebben, en noem mij, enz.

s. de b *****.


April, 1820.





Het eerste beklimmen der blaauwe bergen op Jamaika.

(Nouvelles Annales des Voyages, 1819, Tom. 5.)
De toppen der blaauwe bergen op Jamaika zijn langen tijd voor geheel ontoegankelijk gehouden, totdat drie inwoners der stad Kingston de mogelijkheid, om dezelve te beklimmen, in 1818 met der daad hebben buiten twijfel gesteld. Deze lieden trokken den 24 Februarij uit die stad op, en bereikten tegen den avond de hoogte van het dal St. Thomas. Hier stond de thermometer op 70o R. (16o 87 C.) en de barometer op 27″20, hetwelk eene hoogte van 2517 voet boven de oppervlakte der zee aanwijst. Des anderen daags namen zij hunnen weg noordoostelijk, terwijl zij eene steile, smalle, digt met bosch bedekte bergketen beklommen. Hier merkten zij vooral den Bermudischen ceder van eene reusachtige grootte ouder de boomen op. Eenige derzelve stonden, hoezeer dan ook reeds sedert lang verdord, nog altoos met opgeregte kruin, en trotseerden het woeden van storm en onweder. Tegen den middag bereikten de reizigers eene hoogte, waar de barometer, op 24″60 staande, 5682 voet aanwees, terwijl de thermometer 60o (12o43) teekende. Een digte nevel viel van tijd tot tijd in regen neder; en toen omstreeks 2 ure de zon de wolken verdreef, zagen zij, als door den slag eener tooverroede, op eenmaal de uiterste grenzen der bergketen, en tevens slechts nog eenen enkelen kegelvormigen top in reusachtige gedaante voor zich liggen, die echter allen verderen voortgang onmogelijk scheen te maken. Zij gebruikten dezen voegzamen tijd om nog hooger te klauteren, en zagen weldra, door een verheven, zich voor hunne oogen ontvouwend vergezigt, hunne moeite beloond, hoe zeer de vochtige nevel, die hen van tijd tot tijd doornat maakte, hen ook kwelde. Thans zagen zij het zuidelijk en oostelijk gedeelte des eilands onder hunne voeten,

{==321==} {>>pagina-aanduiding<<}
en zij konden den loop der stroomen, die zich door bosschen en bebouwde velden tot in de zee kronkelden, duidelijk onderscheiden. Niet min duidelijk kon men van deze plaats de in de kusten, als ware het, uitgesnedene havens, baaijen en bogten, alsmede de daarin voor anker liggende schepen, onderscheiden. Nu viel echter, ten westen, en over eene ontoegankelijke klove, den reizigers eene andere bergketen, nog hooger dan de bergrug, waarop zij zich bevonden, in het oog, die in eenen diepen afgrond eindigde. Er werden thans zaden van vele, voor deze luchtgesteldheid geschikte, planten in de aarde geworpen, en het berigt der reize tot op dat punt in eene flesch, in welke reeds vier andere, door den tijd onleesbaar gewordene, reisverhalen zich bevonden, gestoken. Deze flesch werd, welgesloten, onder eenen Afrikaanschen taxisboom (taxus elongata) nedergelegd. Deze schoone boom, ook wel yakka genaamd, wordt door de schrijnwerkers sterk gezocht, en komt, met vele soorten van Andromeda's en andere sierlijke gewassen, op deze hoogte veelvuldig voor. Een derzelve, de arundo scandeus, is den wandelaar op zijnen togt dikwijls zeer hinderlijk; en nogtans ziet hij deze plant niet ongaarne, omdat zij, weinig vochtigheid aannemende, en zekere soort van veerkracht bezittende, zeer geschikt is tot eene legerstede. De grootste hoogte van dezen bergtop bestaat uit eene lichtgele leemaarde, die met eene dunne laag tuinaarde bedekt is. Alleenlijk de rotsen, die men langs den afgrond waarnam, bestonden uit harden zandsteen en lei. Onder weg doodden zij eene slang (coeluber major.) Behalve deze, kwam hun geen enkel dier, zoo min kruipende als vliegende insekten, geene rotten, zelfs geene vogels, onder het oog. De thermometer stond op 48o (7o10), en de barometer, op 23″70, wees eene hoogte van 6620 voet aan. Daar nu de nacht
begon te naderen, zoo maakten de reizigers toebereidsels tot het vervaardigen eener hut aan den voet dier rots. Het regende voorts den geheelen nacht door, tot op den volgenden dag des middags. Toen het weêr opgeklaard was, gingen de drie wandelaars weder terug tot op de plaats, waar de westelijke bergketen, die zij te voren waargenomen hadden, een begin nam, en besteedden het overige van den dag, om dezelve in eene noordwestelijke rigting te volgen. Gedurende den nacht was de koude doordringend. Des volgenden morgens stond de thermo-
{==322==} {>>pagina-aanduiding<<}
meter op 46o. Met vernieuwden moed zette men de reis voort, doch vond nergens water. Men dacht nog bij de vitis frutex wat te vinden, maar deze was almede, tot groote smart der reizenden, nergens aan te treffen; men was dus genoodzaakt, om den dorst te lesschen, tot een paar flesschen bier toevlugt te nemen. Daar onze reizigers langs eenen steilen en hobbeligen bergrug, over hooge bergen en enkele rotsen klimmende, hunnen weg vervolgden, en zelfs door moerassige spleten dringen moesten, waar de moerasaardige hanevoet (ranunculus flammula) in bloei stond, zoo werden zij meer en meer overtuigd, dat nog nooit eenig menschelijk wezen dit pad betreden had; het spoor van wilde zwijnen alleen was in deze streken hun ten wegwijzer. Eindelijk bereikten zij den top der rotspunt, welke zij van het oostelijk gedeelte van dit gebergte hadden waargenomen. Hier bleef de thermometer op 50o (7o99) en de barometer op 23″20 staan; de hoogte beliep dus 7320 voet. Men vond hier wel dezelfde planten als op de eerste uitstekende rots weder; maar de verscheidenheid der soorten van mirten en Andromeda's was hier grooter. Van hier rigtten de reizigers hunne schreden een weinig noordwestelijk naar eene andere uitstekende rots, waar zij nog eene laatste klip van reusachtige gedaante te zien kregen, die dan ook de grootste
hoogte der blaauwe bergen uitmaakt, en waar dit gebergte steil nederwaarts loopt. Ook dit uitstek werd beklommen. Van deze hoogte konde men de geheele oostelijke kust van Jamaika, en bij tusschenpoozen, wanneer de nevel zulks niet belette, ook de westelijke overzien, benevens een aantal schepen, in eene van derzelver havens, die de reizigers voor Falmouth hielden, ten anker liggende. De thermometer stond aldaar op 50o (7o99), de barometer op 23″18, en de hoogte beliep 7225 voet.


De Amazone.

(Een Verhaal, op eene mondelinge Overlevering gegrond.)
Amalia van w*** had zich, volgens eigene keuze, aan de destijds ook bij de schoone sekse niet ongewone oefening der jagt overgegeven, en hierdoor meer dan ééne mannelijke plooi in haar karakter bekomen. Bij het ontluiken des teederen gevoels was zij evenwel door het alvermogen der

{==323==} {>>pagina-aanduiding<<}
liefde van die zucht genezen, en had het aanzoek harer ouderen, wier éénige dochter zij was, daardoor des te eerder gehoor geven, om het jagtkleed en de werpspies met het vrouwegewaad en den mirtekrans te verruilen. Jong, schoon, vol begaafdheden, en van eenen mannelijken moed, was zij reeds lang het voorwerp der vurigste wenschen van den Graaf D*** geweest. Deze wenschen werden dan ook eindelijk door haar bezit gekroond, en de Graaf vierde deze gelukkige gebeurtenis door een groot feest op zijn landgoed te Z***, tot hetwelk de geheele naburige adel genoodigd was. Zich ten hoogste gelukkig gevoelende door de vrouw, welke hem ten deele viel, was hij de ziel van het gezelschap, in hetwelk ook zij, als eene liefelijke beheerscheresse, die de mannelijke zoowel als vrouwelijke eigenschappen in hare fijnste schakeringen verbond, de harten van allen betooverend innam. Een bevallig uiterlijke, aanminnige zeden, en verstand, stonden bij haar in de schoonste overeenstemming met een edel hart. Door het verlaten van haren vorigen, door jeugdige neiging gekozen' stand, was zij nu geheel en al die schoone, beminnenswaardige jonkvrouwe geworden, welke liefde te geven en liefde te wekken tot hare bestemming, en echte vrouwelijkheid onder de eerste deugden van haar geslacht rekende.
De feesten, ter gelegenheid der verbindtenis van dit zeldzame paar gegeven, waren geëindigd, en allen spoedden zich, over het onthaal ten hoogste voldaan, naar hunne woonsteden terug. Ook de Gravin zou binnen weinige dagen haren geliefden gemaal van haar zien wegreizen, daar een belangrijk proces, betrekkelijk zijne uitgestrekte goederen, hem niet eens vergunde, de schoone dagen der eerste liefde, in de taal des dagelijkschen levens de wittebroodsweken genoemd, bij zijne jeugdige gade door te brengen. Toevend en haastig, en toch weêr vertoevend, scheurde hij zich uit hare minnende armen los, en steeg in den wagen, die hem aan dit eenzaam gelegen slot, thans zijn geliefdst verblijf, ontvoerde; terwijl hij nog met vurig verlangende blikken het oog zijner gade zocht, die hem uit het venster het laatst vaarwel toewenkte. Zelfs toen hij geheel uit haren gezigtkring verwijderd was, staarde hij nog naar de plaats, waar zij hem den jongsten groet tegenwuifde.
Van dezelfde gewaarwordingen doordrongen, stond amalia

{==324==} {>>pagina-aanduiding<<}
nog altijd aan het venster, als reeds de avond zijne schaduw over de omstreken begon uit te breiden. Vol van liefde tot haren gemaal, maar zonder eenige vrees, hechtte zich haar blik op de herfstachtige velden, over welke een vochtige nevel zweefde, die in allerlei gedaanten daarhenen toog. Een hevige koude wind, die door de stoppels blies en de glazen deed rinkelen, was alleen in staat, haar van het venster te verwijderen, en naar den vriendelijk noodigenden haard zich te doen begeven. Aan hare zijde zat de kamenier aan het borduurraam; terwijl zij zelve, onder eene aangename lektuur, haar van tijd tot tijd gadesloeg, en, met een kundig oog, de afwijkingen van het opgegevene voorbeeld aanwees. Over alles een wakend oog houdende, was zij ook hier de liefderijke meesteresse, aan welker bekwaamheid de dienstmaagd zich volgaarne onderwierp.
Den levendigen geest der Gravinne kon het lezen op den duur geen genoegzaam onderhoud geven. Na de thee, door een' bediende op het bepaalde uur haar aangeboden, ontlokte zij aan haar klavecimbaal de liefelijkste toonen, om daardoor den somberen indruk van den donkeren herfstavond te verminderen, die zich in ravenkleurig gewaad rondom het slot in de landstreek gelegerd had. De storm, die huilende door het woud gierde, de dik met mos begroeide eiken tot in hunne grondvesten schudde en de ranke sparren ontwortelde, dreef kletterend den ijzigen regen tegen de ramen. Aan zulke natuurverschijnselen gewoon, gaf zij zich geheel over aan de betoovering der muzijk, die haar met volle kracht scheen te boeijen. Veel minder nog waren de geruchten van roovers, die deze streken onvellig zouden maken, welke de kamenier haar op het einde van het stuk met veel angstvalligheids mededeelde, in staat, haar te verontrusten; zoodat zij, omstreeks middernacht, zeer bedaard in haar slaapvertrek zich ter ruste begaf, en het meisje naar de afgelegene voorzaal zond.
En nogtans was deze landstreek, reeds van ouds, de zetel der verschrikking geweest en gebleven, waaromtrent de geruchten eenstemmig luidden; want zij werd werkelijk door eene rooverbende onveilig gemaakt, welke nog onlangs den weerloozen landman overvallen, landhoeven geplunderd en verwoest, en nu ook op het Grafelijk slot het oog gevestigd had. Een der heimelijke eedgenooten bevond zich, als be-
{==325==} {>>pagina-aanduiding<<}
diende, op hetzelve, en berigtte zijnen makkers alles, wat hem ter ooren kwam. Door dien eerloozen was het den roovers bekend geworden, dat de Graaf een groot vermogen bezat, en vooral veel goud en zilverwerk en kostbaarheden ter viering zijner trouwplegtigheid derwaarts gezonden had; dat het thans het beste tijdstip ware, dit alles te rooven, omdat de Graaf afwezig was, en bij zijn vertrek had te kennen gegeven, dat hij dit alles naar een veiliger oord, de woonplaats zijner moeder als weduwe, wilde laten vervoeren, en dan ook aldaar de zijne vestigen. Deze onverlaat had, onder voorwendsel van bij eenen landman in de nabuurschap eenige zaken te verrigten, deze aanwijzing aan eenen roover gegeven, die in het bosch de wacht hield, en den hoofdman laten uitnoodigen, nog dien zelfden nacht het kasteel te overrompelen, daar het slechte weêr deze onderneming zoo blijkbaar begunstigde. Hij zou alsdan de noodige voorzorgen van binnen nemen, om hen te ontvangen, en hun het binnenkomen gemakkelijk te maken. Na deze afspraak had hij zich ijlings weder naar het slot, en op den hem voor dien nacht aangewezen' post, als portier, begeven, waar hij ook ten behoorlijken tijde gevonden werd, toen de hofmeester met eenige lieden de ronde deed in het kasteel.
Reeds was het uur van middernacht voorbij, toen de Gravin door een verdacht gerucht in eene aangrenzende kamer gewekt werd; hierbij loeide de wind nog vreesselijker dan te voren, en alles scheen zich te vereenigen, om het oogenblik van haar ontwaken tot het verschrikkelijkste van dezen geheelen nacht te maken. Het gedruisch, naar hetwelk zij scherp luisterend het oor gekeerd had, scheen te naderen, en eenige ruwe mansstemmen klonken verward dooreen. Zij ontstelde, doch werpt spoedig eenige nachtelijke kleeding om, en haast zich, met de nachtlamp in de hand, naar de deur van haar slaapvertrek. Bij het openen derzelve valt haar een helder fakkellicht in het oog, en tevens eene rooversbende, onder aanvoering van eenen hoofdman, die, door zijne reusachtige gestalte, woestheid en bloeddorstig voorkomen, haar een geest der duisternis scheen te zijn. Den eersten indruk, dien dit gezigt op haar maakte, verbergende, treedt nu onze Amazone, in de volle beteekenis van het woord, op, om een voorbeeld van mannelijke bedachtzaamheid en

{==326==} {>>pagina-aanduiding<<}
moed te geven. Op hetzelfde oogenblik, dat de aanvoerder dezer bende, de vreesselijke en in dit gedeelte van Polen nog beruchte ignatius, het bevel geeft, haar, gelijk al hare bedienden, te dooden, smeekt zij, voor eenige oogenblikken, om genade, als hebbende hem eene ontdekking van het grootste aanbelang mede te deelen. Het uitstel wordt verleend, en de heldhaftige vrouw heeft ook reeds haar ontwerp gereed. ‘Schenk mij het leven!’ roept zij der bende toe, ‘en ik zal u daarvoor met eene ontdekking beloonen, welker gewigt uwe stoutste verwachtingen verre overtreffen zal. Welverre dat uwe komst te dezer plaatse mij schrik aanjaagt, verheug ik mij veelmeer, u te zien. Gij zijt mij welkom; want ik hoop in u mijne redders te vinden, die mij van eenen gehaten echtgenoot en uit dit kasteel verlossen zult. Ik ga dan met u, en verlaat eenen echtgenoot, die, alleen aan de vuigste eigenbaat verpand, mij zonder liefde, enkel uit familiebetrekkingen, tot zich nam, van wien ik een' afschuw heb, en’ - ‘Een vertelseltje om ons te doeken, en anders niets!’ riepen sommige uit den roofzieken hoop. - ‘Stop haar den mond, die babbelaarster, en stoot haar ter neêr!’ dus deed zich het geroep bijna eenparig hooren. Maar, terwijl zij de uitgetogene sabels moedig afweert, en bescherming van den hoofdman eischt, zegt zij: ‘Makkers! verlaat u op mijne woorden; ik verlaat mijn' ega, met wien het leven mij nu tot eene
hel zou worden; ik ga met u; ik zal u alles uitleveren, wat hier in dit slot slechts van eenige waarde is, en ga terstond, in uwe tegenwoordigheid, daarmede eenen aanvang maken.’ - ‘Wilt gij dit doen, vrouw naar mijn hart?’ hernam de hoofdman. ‘Kan ik mij op uwe woorden verlaten? Laat mij u dan omhelzen! En wilt gij dan, na de vervulling uwer belofte, de mijne, de vrouw van den beroemden en gevreesden ignatius worden, zoo sla toe, geef mij eenen kus, en gij zult mijne verloofde zijn.’ - ‘Van ganscher harte,’ antwoordde amalia. ‘Het schijnt, dat het noodlot ons wil vereenigen. Weet dan, dat ik amalia van w***, dochter van den heer van w*** op St.***, en in die streken onder den naam van de Amazone bekend ben.’ Verbazing en vreugde wisselden nu beurtelings op het gelaat van den hoofdman af; de geheele bende zweeg. ‘Neem den kus onzes verbonds!’

{==327==} {>>pagina-aanduiding<<}
zeide de Gravin, terwijl zij haren purperen mond der begeerige en afschuwelijke lippen van ignatius aanbood, die haar reeds omvat hield, en haar den bandietenkus gaf. ‘Vrouw! ik volg u, tot zelfs in de hel!’ riep hij geheel verrukt. ‘Breng ons nu bij uwe schatten; sluit uwe kisten en kasten onverwijld open, want reeds heeft het eerste hanegekraai zich doen hooren. - Volg mij, kameraads!’ riep hij zijn volk toe; ‘doch één blijve op de wacht, en roepe van tijd tot tijd aan den broeder, den portier.’ Hiermede bedoelde hij den trouweloozen knecht, die, om geen opzien te baren, zijnen post niet had durven verlaten, nadat hij den roovers, onbemerkt door de bewoners van het kasteel, slot en grendel geopend had.
Met eene brandende fakkel in de hand, stapte nu de moedige Gravin voor den verrukten ignatius, die haar van tijd tot tijd omhelsde, uit, en begaf zich het eerst in de kamers van haren gemaal. De begeerige blikken der bandieten staarden met verbazing op de kostbaarheden der vertrekken, en op de menigte gouds, dat de Gravin, altemaal in afgetelde rollen, uit de bureau van den Graaf voor den dag haalde, met bevel, dat niemand iets daarvan ontvreemden mogt, maar alles in de groote zaal moest worden neêrgelegd, totdat al de schatten bijeen waren, ten einde zij alsdan zoo veel te beter konden worden weggebragt; zij wist, verzekerde zij, naauwkeurig, wat er was, en wilde, dat, eerst bij de aankomst in het roovershol, alles behoorlijk zou worden verdeeld. Op dit bevel volgde terstond de bevestiging van den hoofdman, onder bedreiging des doods voor den overtreder. Hierop werden nu alle laden van de bureau, zelfs de verborgenste, met de kostbaarste brillanten gevuld, geledigd, de zilver-, kleeder- en linnenkasten geopend, alle koffers en deuren opengesloten, en het bijeenverzamelde goed door de roovers, die als bijen af- en aanvlogen, naar de zaal gebragt, en op eenen hoop gelegd. Hare kostbare garderobe, haar luisterrijk toilet, hare kleedingstukken, sluijers, mantels, gouden en zilveren kleinooden en edele gesteenten, pakte de Gravin zelve, met den meesten spoed, bijeen, en gaf het desgelijks aan den steeds meer en meer verbaasden hoop, onder het herhalen van haar gegeven bevel, over. Dus ging het van de eene kamer in de andere. De Gravin beijverde zich, om, met eenen bos sleutels in

{==328==} {>>pagina-aanduiding<<}
de eene en eene fakkel in de andere hand, hare belofte op het naauwkeurigst te vervullen, en had nu ook, daar slaapkamers en zalen voor het grootsté gedeelte reeds ledig waren, het vertrouwen der roovers in de hoogste mate gewonnen. De luidruchtigste betuigingen van woeste vreugd en vernieuwde bewondering stoorden de heldhaftige vrouw geenszins in hare bezigheid; terwijl zij zich in haren ijver, om alles bijeen te brengen, reeds bij voorraad over het verwoeste geluk van haren echtgenoot scheen te verheugen. Enkele losse vragen, zoowel aan de menigte als aan het opperhoofd gedaan, ‘of zij nu hare belofte gestand deed?’ werden door hen met ruwe losspraken, en door ignatius met onstuimige teederheid beantwoord. Reeds begonnen eenige het weldra vereenigde paar geluk te wenschen, hetgene door den hoofdman met woeste blijdschap, en door amalia met een' schalkachtigen glimlach beantwoord werd. Intusschen bragt zij telkens meer kostbaarheden bijeen, om, gelijk zij met veel ernst betuigde, haren toekomstigen man eenen tamelijken bruidschat mede te brengen. Met ieder oogenblik nam de bewondering der roovers te haren aanzien toe, en eenige hunner konden zich niet onthouden, haar een luid hoezee toe te roepen, en haar als aanstaande gebiederesse de hand te kussen. De kamers waren nu van alles, wat eenige waarde had, beroofd, en men maakte zich gereed, om naar de groote zaal te gaan, ten einde daar den verzamelden schat te overzien, en alsdan met denzelven naar het aangrenzende bosch te trekken.
Toen zij in de zaal gekomen waren, en de Gravin met eenen vlugtigen, maar scherpen blik de aangebragte goederen gemonsterd had, sprak zij met eene looze vertrouwelijkheid, alsof zij reeds medelid der bende geworden ware: ‘Veel, mijne broeders en vrienden! heb ik u reeds, in de opeengehoopte schatten, aan goud en zilverwerk doen toekomen; doch het is slechts een gering gedeelte van den schat, dien mijn schraapzieke man in den kelder bewaart, en dien ik bereid ben almede terstond aan u uit te leveren, wanneer gij mij volgen wilt, om u met eigene oogen daarvan te overtuigen. Bewijzen mijner opregtheid en genegenheid voor u heb ik, als uwe aanstaande gebiederesse, u reeds overvloedig gegeven; door de ontdekking van dit geheim geloof ik echter aan al mijne vroegere beloften de

{==329==} {>>pagina-aanduiding<<}
kroon op te zetten. Gelooft gij dan nu, na alles, wat gij van mij gehoord en gezien hebt, dat ik de groote verwachtingen, tot welke mij het lot schijnt bestemd te hebben, waardig ben?’ - ‘Heil u en uwen verloofde, onzen hoofdman!’ klonk het van alle kanten. - ‘Voortreffelijke vrouw! kroon mijns levens!’ riep ignatius uit; ‘ik zal u naar het rijk van Plutus, den God des rijkdoms, en van ons gemeenschappelijk geluk, geleiden.’
Amalia, die gedurende deze lofredenen naar alle zijden vriendelijk hare goedkeuring toeknikte, stapte nu, als in triomf, ofschoon met innerlijk afgrijzen, over de lijken harer verslagene bedienden door het voorportaal, en vervolgens door lange en holle gangen naar het gewelf, in hetwelk, volgens haar voorgeven, de schat te vinden ware, en tot hetwelk men door een valluik moest nederdalen. Nadat het geopend was, stelde men een' der roovers als schildwacht bij hetzelve; de overige volgden nu onze Amazone een aanmerkelijk aantal trappen naar beneden, zonder dat de minste argwaan in hunne zielen opkwam; want de wacht buiten het valluik had alleenlijk betrekking op eenen aanval van buiten. In dit diepe, donkere gewelf, dat, door het fakkellicht op eene vreesselijke wijze beschenen, de woonplaats der verschrikking scheen te zijn, gekomen, spoedde amalia zich naar eene verborgene deur in den afgelegensten hoek. Slangen, door dit licht gewekt, schuifelden hun te gemoet, en hagedissen sprongen in menigte voor den dag; terwijl de natte grond en de druipende muren het gaan in dit verblijf moeijelijk maakten. Vaardig, en zonder eenig teeken van vrees of afgrijzen, ontdeed zij de deur van de aangegroeide ruigte, en doorliep haastig den sleutelring, om den sleutel te vinden, met welken zij de deur konde openen. Bij herhaling doorliep zij de geheele reeks; maar niet een enkele paste. Vol ergernis en ontevredenheid begon zij ten derden male dit ondankbare werk; doch alle proeven waren en bleven steeds vruchteloos. Een dof gemor, dat zich hierop bij de roovers deed hooren, bestrafte zij met eenen ernstigen, trotschen oogwenk, terwijl zij uitriep: ‘Zwijgt, gij vreesachtigen! en laat mij handelen. Ik zie met spijt, dat de sleutel, dien mijn gemaal niet aan dezen ring gestoken heeft, in zijne bureau is blijven liggen. Ik zal mij haasten dien te halen. Slechts weinige oogenblikken ge-
{==330==} {>>pagina-aanduiding<<}
duld, en de schat is ons.’
Naauwelijks had zij dit gezegd, of zij was reeds bezig den trap te beklimmen, om zich naar het kabinet van haren gemaal te begeven, en, gelijk zij ook den wachthebbenden roover driftig toevoegde, den sleutel tot den verborgen' schat te halen. Na weinige oogenblikken keert zij haastig terug, en laat den luiden kreet hooren: ‘Ik heb hem, ik heb hem!’ terwijl zij, op hetzelfde tijdstip, met alle krachten, die zelfbehoud en wanhoop kunnen verleenen, den roover in de opening stort, en het luik van buiten met alle grendels sluit.
Van den nameloozen angst en drukkenden last bevrijd, die haar hart al dien tijd als verstikt hadden, ijlt de heldhaftige, maar door de geweldige overspanning ten hoogste afgematte vrouw nu over het voorplein naar eene kleine nabijgelegene schuur, met stroo gedekt, en steekt deze van alle kanten aan, zoodat zij weldra in laaije vlammen staat. En hiermede was nu het stoutmoedig waagstuk volkomen gelukt. Amalia, die te regt den naam van Amazone voerde, had, door hare tegenwoordigheid van geest, beradenheid en moed, de overwinning behaald, en de roovers gevangen.
De bewoners der omringende dorpen ontwaarden naauwelijks de vlam, of zij begonnen de brandklok te luiden, en stroomden in menigte naar den kant des kasteels. Door dit alarm, en dewijl geen der roovers kwam opdagen, verschrikt, was de trouwelooze portier ontweken, en naderde men alzoo ongehinderd den brand, maar vond ook aldaar de Gravin geheel uitgeput nedergezegen. Tot zich zelve gekomen, verhaalde zij den verbaasden landlieden, onder welke zich ook de Schout bevond, met korte woorden, het gansche beloop der zaak. Men bragt de geliefde meesteresse, vol medelijden en bewondering, binnen het kasteel. De Schout liet daarop terstond alle toegangen tot hetzelve bezetten, en bijzonder den omtrek van het valluik en het gewelf ten sterkste bewaken; terwijl hij zelf met eenige lieden ter bescherming der Gravin achterbleef, die weldra in eenen diepen slaap de rust wedervond, welke zij zoo zeer behoefde.
Des anderen daags werden de roovers, onder sterke bedekking, naar de bijgelegene stad gebragt, waar zij, benevens hun hoofdman, eerlang het loon hunner wanbedrijven ontvingen. Ignatius was zoo zeer de schrik dier streken geweest, dat de vrouw, die hem door haren heldenmoed in

{==331==} {>>pagina-aanduiding<<}
zijne gruwzame loopbaan stuitte, nog tot op heden, in dezen ganschen omtrek, aan de oevers van de Niemen, door het onkundige volk, voor een wezen van hoogere natuur wordt gehouden, en, als zoodanig, in lofzangen geprezen.
Wanneer, na eenigen tijd, de echtgenoot der Gravinne, vol ongedulds, op vleugelen der liefde, naar het kasteel terugkeerde, en reeds van verre, door het verbreide gerucht, van de gebeurtenis op zijn landgoed en het heldhaftig gedrag zijner gade kundschap ontving; wie beschrijft de gewaarwordingen van hoogachting, liefde en dankbaarheid, welke hem bezielden, toen hij haar, na een afzijn van weinige weken, weder omhelsde? - Weldra verliet dit edele paar, als een voorbeeld van huwelijksgeluk geroemd, dit sombere oord, en begaf zich naar liefelijker dreven, waar hunne moeder, als weduwe, haar verblijf hield. Aldaar leefden zij langen tijd in ongestoord genoegen, en lieten in hunne nakomelingen zonen na, met hoogen moed bezield, en dochters, met alle bekoorlijkheden der vrouwelijke deugden versierd.


De Mahomedaansche Farizeër.

(Iets over het vieren van de groote Vaste, in de maand Rhamadan, te Konstantinopel.)
Het is bekend, hoe streng de Mahomedanen gewoon zijn, hunne groote vaste, in de maand Rhamadan, te houden, en welke strenge kerkboete op derzelver overtreding gesteld is. Wanneer nu deze vaste in den winter, als de dagen kort zijn, invalt, dan is zij nog wel te dragen; maar vele lange en heete zomerdagen zonder eenige spijs of drank door te brengen, is eene wezenlijke marteling. Men zal het dus nog al verschoonlijk vinden, wanneer een listige Turk zijnen strengen Iman tracht te verkloeken, en tot veinzerij zijne toevlugt neemt. De volgende handelwijze is te dien einde te Konstantinopel veel in gebruik. Omstreeks den middag, als de ledige maag begint te murmureren, en de dorre tong aan het verdroogde gehemelte kleeft, verlaat de vrome Turk zijne woning, om, door eene wandeling langs de straten der hoofdstad, het pijnlijke der onthouding voor eene wijl te verzetten. Na lang rondzwerven is hij eindelijk het onheilige Pera, het

{==332==} {>>pagina-aanduiding<<}
morsig verblijf der Grieken, genaderd; hier ziet hij angstvallig naar alle zijden rond, en, zoodra hij gelooft door niemand waargenomen te worden, verdwijnt hij eensklaps om den gevaarlijken hoek. Terwijl hij iederen Christen, die hem hier ontmoet, al morrende met den naam van zatten Christenhond aansnaauwt, ijlt hij steeds voort, tot hij aan een' banketwinkel komt, waar hij de tentoongestelde lekkernijen eene poos aanstaart, het huis nadert, en eindelijk geheel achteloos binnentreedt. Hier beschouwt hij nu alle waren, de eene na de andere, neemt ze in handen, vraagt naar derzelver naam en toebereiding, en legt ze dan weder neder. Aldus door onderzoeklust voortgedreven, bereikt hij het achterste gedeelte des winkels, verliest zich zelven, in gedachten verzonken, in een koel binnenvertrek, waar toevallig een keurig maal is opgedischt. Doch, even als deze door het vasten afgematte Muzelman, zoo is ook de Griek in zijne gedachten verdiept; want hij sluit dadelijk de deur achter denzelven digt, steekt den sleutel in zijn' zak, en gaat, dewijl hem juist invalt, dat hij bij zijnen buurman iets noodzakelijks te verrigten heeft, haastig ten huize uit. Na verloop van een half uur herinnert hij zich echter zijnen gevangenen Muzelman, haast zich, zeer verschrikt, weder huiswaarts, opent, onder vele verontschuldigingen wegens zijne verbijstering, de deur, en de Turk verlaat vol toorn, op de lompheid van dien Giaur vloekende, het huis, en verwijdert zich. Nu zijn, wel is waar, de pasteijen en taarten niet meer, waar de Griek die gelaten had; maar daarentegen vindt hij in een laadje eene handvol piasters of zechinen, die dezen vergetelijken man over zijn verlies troosten. En de Turk? - ach! de arme man komt geheel afgemat, en nog meer uitgeput dan te voren, weder te huis; en wanneer met het verschijnen der sterren aan den
hemel ook tegelijk de spijzen op de tafel verschijnen, valt hij zoo gretig op dezelve aan, alsof hij in eene geheele week niets genuttigd hadde.


Anekdote, rakende den Franschen generaal Gilly.

De Generaal gilly was in 1815 een slagtoffer van partijschap geworden. In het Departement du Gard geboren, kende hij de menschlievende denkwijze der Protestanten aldaar

{==333==} {>>pagina-aanduiding<<}
zoo wèl, dat hij niet aarzelde tot hen zijne toevlugt te nemen, ofschoon hij Roomschgezind, veroordeeld en vervolgd was. Een boer uit Toberargue, in het landschap Anduze, met name perrier, hoezeer slechts een daglooner en van zijner handen arbeid moetende leven, nam hem in zijne hut op. Men vroeg niet eens naar den naam des mans; zoo zeer had de druk der tijden de menschen gewend, vervolgden en hulpbehoeftigen te zien. Men maakte afspraak, dat de Generaal zich verkleeden, en voor eenen neef van perrier doorgaan zou. Op deze wijze leefde hij verscheidene maanden in Toberargue, evenwel niet zonder angst en bekommering, daar de gewapende patrouilles dikwijls onverwacht, vooral bij Protestanten, strenge huiszoeking deden. In die gevallen moest dan gilly dikwerf midden in den nacht en half gekleed vlugten, om zich in het veld, in een bosch of achter struiken te verschuilen, totdat het gevaar voorbij was. De Generaal ondervond het pijnlijke van dezen toestand zeer, en beklaagde zich daarover nu en dan. Dit mogt dan ook eens het geval geweest zijn, toen perrier uit het naburige stadje Anduze terugkwam; althans deze merkte, waarschijnlijk om zijnen gast te troosten, aan: ‘Gij hebt nog geene reden om u te beklagen, en zijt, in vergelijking dier ongelukkigen, op wier hoofd ik heden, als op koopwaren, prijs hoorde stellen, nog gelukkig: op den predikant brière 2400 fr., op den gewezen' Maire bresse 2400 fr., op den Generaal gilly 10,000 fr.’ - ‘Wat!’ riep deze geheel verbaasd. - ‘Nu ja, 10,000 fr.,’ herhaalde perrier nog eens. Men stelle zich de gewaarwording des Generaals bij deze woorden voor! Hij trachtte nogtans zijne aandoeningen te verbergen, en dacht op eene list, waardoor hij
zijnen goeden gastheer, dien hij evenwel niet volkomen vertrouwde, best zou kunnen misleiden. Zich eene poos bezonnen hebbende, sprak hij: ‘Ik ben deze leefwijze moede, en wil een einde daaraan maken. Hoor eens! gij zijt arm, en zult verheugd zijn, geld te kunnen winnen. Ik ken den Generaal gilly; ik weet, waar hij zich schuil houdt; wij zullen hem verraden; ik begeer daarvoor niets meer dan mijne vrijheid, en gij kunt de 10,000 francs voor u behouden.’ Op deze woorden bleef perrier sprakeloos en als versteend staan; doch zijn zoon, een jongman van 27 jaren, en te voren in het 47ste Regement van Linie gediend heb-
{==334==} {>>pagina-aanduiding<<}
bende, die tot hier toe, zonder eenige schijnbare belangstelling in dit gesprek, bij het vuur gezeten had, sprong op, trad voor den Generaal, en zeide op een' dreigenden toon: ‘Mijnheer! tot hier toe hielden wij u voor een eerlijk man; maar zijt gij een dier schandelijke verklikkers, die hunne medemenschen in het onheil storten, daar is de deur; maak, dat gij spoedig daaruit, komt; anders werp ik u het venster uit.’ Gilly wilde niet gaan, maar zich nader verklaren. Doch het baatte niet; de soldaat pakte hem aan, zoodat de Generaal, door dezen edelen trek getroffen, uitriep: ‘Hoor mij! ik ben de Generaal gilly zelf, op wiens hoofd de 10,000 francs gesteld zijn.’ Thans ontstond er een vreugdegejuich door het geheele huisgezin; de soldaat viel nu den veroordeelden om den hals; de vader, de moeder en de kinderen, elkander verdringende, liefkoosden en kusten hem; zij beloofden hem veiligheid, en bezwoeren hem, toch bij hen te blijven; zij wilden zelfs met hun leven voor hem instaan. Gilly bleef inderdaad nog eenen geruimen tijd bij hen verborgen; en, toen hij hen eindelijk verliet, was het hem niet mogelijk, hun eene belooning hunner gastvrijheid op te dringen. Eerst lang naderhand gelukte het hem, zijne
erkentelijkheid, door weldaden jegens hen, eenigermate kennelijk te doen worden.


Vrouwelijk eergevoel.

In Toulon had onlangs een voorval plaats, hetwelk alle armverzorgers op nieuws moet aansporen, om de individueele omstandigheden der aan hunne zorg betrouwde behoeftigen zoo veel doenlijk te leeren kennen. Eene huismoeder, die door opvolgende ongelukken in de diepste ellende gestort was, kreeg eene dagvaarding voor den Vrederegter, wegens de betaling van twee maanden huur. De ongelukkige, toen zij voor den regter verscheen, was door haar gevoel overmand; en toen deze haar vroeg, waarmede zij haar onderhoud verdiende, antwoordde zij met stuipachtig sidderen: ‘Ik voed mijne kinderen van aalmoezen,’ viel neder, en was dood. Waarschijnlijk brak eene zenuwberoerte het hart, hetwelk de zielesmart reeds lang doorknaagd had.



{==335==} {>>pagina-aanduiding<<}

De Franschman door zijn' hond beschaamd.

Onlangs zag men in Parijs een jong mensch naar de Seine gaan, met oogmerk om een' hond, van welken hij zich wilde ontdoen, te verdrinken. Hij roeide met een schuitje de rivier op, en smeet den hond in het water. Het arme dier zocht weder in het schuitje te klauteren; doch zijn wreede meester stiet hem telkens met den riem terug. Door deze beweging viel hij zelf in het water, en zou verdronken zijn, had niet de trouwe hond, die, zoodra hij hem in den stroom zag, het schuitje liet wegdrijven, hem boven water gehouden, tot men hem te hulp kwam.


De architekt en de beeldhouwer.

De Ridder bernini werd algemeen geacht, bij het bouwen des koepels van de St. Pieterskerk te Rome, eenen misslag te hebben begaan, door welken dezelve eene scheur bekomen had.
De beeldhouwer machi had eenige standbeelden voor deze kerk vervaardigd, welke, in tegenwoordigheid van den Paus en vele der voornaamste personen, daarin zouden geplaatst worden. Onder deze was ook de heilige Veronica. De kunstenaar had haar in een ligt gewaad, en haren zweetdoek als in de lucht zwevende, voorgesteld. Bernini was mede bij de plegtigheid tegenwoordig; en, toen de H. Veronica hare plaats verkregen had, vroeg hij den beeldhouwer spottende: ‘Van waar kan toch wel de wind komen, die haren zweetdoek zoo zeer in beweging brengt?’ - ‘Door de scheur in den koepel,’ antwoordde machi droogjes.


Het landleven.

Naar aanleiding van: Beatus ille qui procul negotiis &c.
horat.

‘Gelukkig, die van 't akkerland, 
Het erfdeel van zijn vadren, 
Van schulden vrij, met eigen hand, 
De vruchten mag vergadren! 

{==336==} {>>pagina-aanduiding<<}

Hem roept geen krijgsklaroen ten slag, 
Geen pleitgeding ter stede; 
Hem keert de vreugd met elken dag, 
Met iedren nacht de vrede. 
 
Hij waagt zijn leven niet op reis, 
Om koopgeluk te zoeken; 
Hem zal, in 't vorstelijk paleis, 
Geen hoofsche list verkloeken. 
 
Hij geeft geen geld op woeker, maar 
Uit de opgeploegde voren 
Rijst hem, voor ieder grein, eene aar 
Met honderdvoudig koren, 
 
Zijn stal wordt ieder jaar te klein, 
Door de aanwinst van zijn koeijen, 
Die, mild gevoederd, glad en rein, 
Van zuivel overvloeijen. 
 
Daar 't bloeisel overvloed belooft, 
De knoppen immer zwellen, 
Ziet hij zijn zelf-gegriffeld ooft 
Een rijk gewas voorspellen. 
 
Wen de oogst het sloovend jaar verguldt, 
Ziet hij de zwangre doppen 
Met voedend merg en pit gevuld, 
En vrucht toe aan de toppen. 
 
Hij plukt de purpre muskadel, 
De feestvreugd ter beschikking, 
Tot laving van het krank gestel, 
En 't harte tot verkwikking. 
 
Hoe zalig, in den avondstond, 
Gezeten onder 't lommer, 
Het oog te weiden in het rond, 
Van lusten vrij en kommer! 

{==337==} {>>pagina-aanduiding<<}

De winterhemel grijze en graauw', 
Bij korte en donkre dagen; 
Zijn stulpjen is hem niet te naauw; 
't Mag hem ook dáár behagen. 
 
Die stulp sluit dan zijn wereld in, 
Maar ook zijn' hemel tevens; 
Een gade is daar, door huwlijksmin, 
De rozekrans zijns levens. 
 
Een gade, wars van tooi en smuk; 
Zij kent Parijs noch Londen, 
Maar liefde slechts en huisgeluk, 
Met stille deugd verbonden. 
 
Heeft hij zijn koren afgedorscht, 
Hij rust en boet zijn netten; 
Hij raamt gesternte, wind en vorst, 
En let op Maro's wetten. 
 
Soms gaat hij, met zijn' trouwen hond, 
Door heide en sneeuw en struiken, 
Lang vóór den tragen morgenstond, 
Het wild gedierte fnuiken. 
 
De vrouw, steeds huisselijk van ziel, 
Behoeft een kast vol linnen: 
Zij zet zich dan aan 't vlugge wiel, 
Om eigen vlas te spinnen. 
 
En snapt, met haar aanvallig wicht, 
Van blaauwbaard en 't rood kapje; 
En, telkens als zij 't uurglas ligt 
En omkeert, zet ze een schrapje. 
 
Hoe vlug de tijd ook wezen moog', 
In 't einde wordt hij trager; 
Zij rigt naar 't venster nu het oog, 
Bezorgd om haren jager. 

{==338==} {>>pagina-aanduiding<<}

Hij komt in 't einde, welbevracht, 
Met buur- en jagtgezellen, 
Die, bij zijn vuur, tot in den nacht, 
Al koutend zich herstellen. 
 
Het huiswijf discht onkostbre spijs. 
Zij opent eene kruike; 
Men drinkt, het landvermaak ten prijs: 
Dat immer heil ontluike! 
 
Is iets op aarde meerder zoet, 
Dan dit genoeglijk leven, 
Dat onzen zinnen, ons gemoed, 
Zoo veel genot kan geven? 
 
Geniet men dit, begrijpt gij, hoe 
Een steêling zoo kan zwoegen? 
Men vrage, waarom, of waartoe: 
Toch vast niet om 't genoegen! 
 
Dat is van alle kluister vrij, 
Van praalzucht, mode en grillen; 
't Zou geen bedwang, of slavernij, 
Om Pekin's rijkstaf willen! 
 
Op 't land, wat geef ik om de pracht 
Van rijke albastren muren 
En eerezuilen, die men acht 
De tijden te verduren? 
 
Wat geef ik om een purpre spond' 
Op elpenbeenen voeten, 
Wen ruste, balling op deez' grond, 
Geen kwelling komt verzoeten? 
 
Wat is mij 't opgestapeld goud, 
Wen 't meerendeel der menschen 
Van 't leven en zijn jammer grouwt, 
En velen 't lot verwenschen? 

{==339==} {>>pagina-aanduiding<<}

Wat is voor mij eens konings gunst, 
Wanneer ik hoofd en harte 
Moet prangen in den vorm der kunst, 
En lagchen in de smarte? 
 
Wat, praalt mijn beeld in brons, op doek, 
Of in historieblaren? .... 
Ook uit den meest verachten hoek 
Kan men ten hemel varen!’ 
 
Na jonker Dirk van Barensteel 
Zich dus had laten hooren, 
Is hem het stadsgewoel te veel; 
Voor 't hof is hij verloren. 
 
Voor 't hof verloren is hij; want 
Hij viel in ongenade. 
Hij koopt een woning op het land, 
En tast naar ploeg en spade. 
 
Drie maanden was hij aan den bouw, 
En de oogst zou nu beginnen, 
Toen, bij den vorst, heer Diedrik's vrouw 
De hofgunst mogt herwinnen. 
 
‘Vaarwel, o bron van alle goed! 
Gezegend akkerleven! 
'k Verlaat u weder, maar ik moet.... 
De vorst heeft mij verheven.’ 
 
Nu flikkert, voor zijne eedle borst, 
Een kruissterre aan een keten; 
En Dirk mag weder, bij zijn' vorst, 
Pastei en wildbraad eten. 
 
J.J. 









{==340==} {>>pagina-aanduiding<<}

Afscheidsgroet, uitgesproken in den Amsterdamschen schouwburg, ter gelegenheid der sluiting van het speelsaizoen, 13 mei 1820.


Dat zich verbeelding droomen schepp', 
In fabeldicht van wondren repp', 
Gewrocht door menschenkrachten; 
En schall' daarvan de lofbazuin, 
Nog over bouwval heen en puin, 
In 't oor der nageslachten: 
 
Een wonder bleef het voor heel de aard', 
Door vroegre nimmer geëvenaard, 
Wat lof er viel te spillen, 
Dat de arbeid uit het diep moeras, 
Waar grond noch erf te vinden was, 
De steden op kon tillen; 
 
Dat, waar de visschersstulp verzonk, 
De nijverheid een' grondslag schonk 
Aan rijke praalgebouwen, 
En welvaart, midden in den vloed, 
Op stammen, in het slijk gewroet, 
Haar' zetel dorst vertrouwen. 
 
Dat wonder bleek aan Amsterdam, 
Dat uit moeras te voorschijn kwam, 
Door golf en vloed bestreden, 
En, aan de werkzaamheid verknocht, 
Den handelschepter zwaaijen mogt, 
Als Keizerin der steden; 
 
Dat, wat de wereld kostbaarst bood, 
Eens mogt vergadren in zijn' schoot, 
Om volken te bedeelen; 
Met majesteit de fiere kruin 
Verhief op gevels van arduin, 
Omstuwd van zeekasteelen. 
 
Maar, wat een nijvre burgerij, 
Bij handel en bij zeevaardij, 
Ook winnen mogt en garen, 
De borst werd door de zucht geroerd, 
Aan 't koopgeluk, hier vastgesnoerd, 
Den roem der kunst te paren. 

{==341==} {>>pagina-aanduiding<<}

En wat, door geestdrift hoog gevierd, 
Het weeldrig Grieken heeft versierd, 
Werd ook bij ons gevonden: 
De kunstdrift mogt het all' bestaan; 
Zij kweekte onwelkbre lauwren aan 
Op eerstgekweekte gronden. 
 
Getuige zij dit grootsch gesticht, 
Altoos aan uwe gunst verpligt, 
Bij wisseling van tijden, 
Waar gij der kunst, in 't afscheiduur, 
Gelokt door 't schoone der natuur, 
Uw offer nog komt wijden. 
 
En valt het scheiden altijd bang; 
Hoe lieflijk ook, het duurt niet lang, 
Het lied der boschkoralen: 
Na veldvermaak en zomerzoet, 
Klinkt weêr voor u de welkomgroet 
In kunstgewijde zalen. 
 
Ja, keert terug, als 't licht verdooft, 
Dat nu een' rijken oogst belooft; 
Als Bacchus gaven stroomen; 
Als Ceres gift de schuren vult, 
En Boreas met wrevel brult 
Langs uitgebloeide zoomen! 
 
Keert, van het landvermaak voldaan! 
Dit koor der kunst zal opengaan 
Voor al, wie haar vereeren. 
Zij zal, door uwe gunst verblijd, 
Het offer, hier haar toegewijd, 
Met dankbaarheid waarderen. 
 
Ja, keert, in nieuwe vreugd ontvonkt, 
Door de oude welvaart toegelonkt! 
En, wat er werd geleden, 
Bloeij' duurzaam 't magtig Amsterdam, 
Dat uit de kunst zijn' oorsprong nam, 
Als keizerin der steden! 
 
m. westerman. 








{==342==} {>>pagina-aanduiding<<}

Lenteklagt.


Alles juicht de lente tegen; 
Alles voelt verjongde kracht; 
Alles looft Gods milden zegen; 
Alles prijst zijn wondermagt. 
 
Alles is verrukt en blijde: 
Want de schepping viert haar feest. 
Schooner, zelfs in dit getijde, 
Schijnt zij nimmer mij geweest. 
 
Schooner, ach! maar droever tevens 
Rees voor mij nooit feestgetij: 
Want de dierbre bron mijns levens 
Deelt zijn' zegen niet met mij. 
 
Alles viert het feest der lente, 
Die, met keur van bloeijend ooft 
's Landmans vlijt een dubble rente 
Voor het winterleed belooft. 
 
Heel natuur zien wij herleven; 
't Is herschepping, wat men ziet: 
Maar, wat zij ons kan hergeven, 
Onze dierbre dooden niet. 
 
Blad en knop en bloem ontspruiten; 
Dorre heiden leven weêr: 
Maar, wat ook zich moge ontsluiten, 
't Graf ontsluit zich nimmermeer. 
 
Ieder zintuig aamt genieten; 
Balsemgeur vervult de paân: 
't Oord, waar kindertranen vlieten, 
Wasemt mij een' grafreuk aan. 
 
Hoe de pracht der jeugdige aarde 
Mij den blik te boeijen poog', 
Ach! de dierbre, die mij baarde, 
Is verdwenen uit mijn oog. 

{==343==} {>>pagina-aanduiding<<}

Hoe het puik der vederkoren 
't Oor verrukk' door harmonij, 
Ach! haar stem, voor mij verloren, 
Waar' mij zoeter melodij. 
 
Welk genot gij moogt bereiden, 
Lieve lente! voor 't gevoel, 
Ach! de smart om haar verscheiden 
Maakt mij voor uw' invloed koel. 
 
Ja, de rijkdom van uw gaven 
Schijnt voor mij van smaak ontbloot, 
Nu hij haar niet meer mag laven, 
Die zoo dankbaar hem genoot. 
 
Schooner, ach! maar droever tevens 
Rees voor mij nooit feestgetij: 
Want de dierbre bron mijns levens 
Deelt zijn' zegen niet met mij. - 
 
Maar die zegen, zoo begeerlijk, 
Maar die feestvreugd der natuur, 
Maar dat veldgewaad, zoo heerlijk, 
Ach! zij zijn zoo kort van duur. 
 
Zomerhitte volgt de weelde, 
Die de lente smaken doet; 
Zefirs adem, die ons streelde, 
Wordt verstikt door zonnegloed. 
 
Gure herfst, vol norsche vlagen, 
Gaat den straffen winter voor, 
En, bij 't korten van de dagen, 
Met de gansche veldpracht door. 
 
Winter dooft de laatste vonken, 
Die de herfst nog overliet; 
Biedt, voor loof, ons dorre tronken, 
IJs, voor water, in den vliet. - 

{==344==} {>>pagina-aanduiding<<}

Maar die winter, zoo verschriklijk, 
Kort ook is zijn heerschappij; 
Maar die lente, zoo verkwiklijk, 
Keert eens weder, even blij... 
 
Beeld, verruklijk beeld des levens! 
o! Gij spreekt mij moed in 't hart, 
Moed en troost en hope tevens, 
Balsem voor de zielesmart. 
 
Ook de mensch heeft zijn getijden... 
Dood- en winterslaap zijn één... 
In dien slaap geen smart of lijden, 
Enkel rust voor matte leên. 
 
Op het slapen volgt ontwaken... 
Ja! - Gelijk de lente ons beidt, 
Zal Gods gunst den band eens slaken, 
Die ons van geliefden scheidt. 
 
Ja! Hij zal den band eens slaken, 
Die hier de ouders scheidt van 't kind. 
Driewerf zalig dan 't ontwaken, 
Dat bij God ons wedervindt! 
 
o! De Hemel komt ons nader, 
De aarde wordt ons meerder vreemd, 
Telkens dat de alwijze Vader 
Een der onzen tot zich neemt. 
 
Wij ook leggen 't hoofd eens neder, 
Thans met lentegroen getooid; 
Maar ook wij herrijzen weder, 
En geen winter scheidt ons ooit. 


IJ.


1820.







{==345==} {>>pagina-aanduiding<<}

Mengelwerk.

De vermeerderde magt en het gevestigd aanzien der Romeinen, beschouwd als in zich bevattende de kiem van het verval en den ondergang des Romeinschen staats.

(Vervolg en slot van bl. 303.)
B. In deze vermeerderde magt, in dit gevestigd aanzien der Romeinen, door den voorspoed hunner wapenen in de Punische oorlogen, meen ik reeds de kiem te ontdekken van den val en eindelijken ondergang des Romeinschen staats. Immers, gelijk de aard der zaak het leert, gelijk de geschiedenis het door tallooze voorbeelden bevestigt, dat een staat, in welken zedeloosheid en partijschap heerschen, eenen rasschen val niet kan ontgaan, zoo naderde ook Rome met spoed tot zijnen ondergang, toen, door vermeerdering van magt en aanzien, door veroveringen en groote rijkdommen, de voorvaderlijke zeden jammerlijk werden besmet, de oude eensgezindheid in tweedragt en partijzucht verkeerde.
I. Ja, uit de vermeerderde magt en het gevestigd aanzien der Romeinen, door den voorspoed van hunne wapenen in de Punische oorlogen, ontstond, of werd althans aanmerkelijk voortgeplant, het zedebederf en de partijschap in den Romeinschen staat.
a. 1. De mensch bezit eene geneigdheid, door den Schepper met wijze oogmerken in deszelfs ziel ingeplant, om anderer voorbeelden na te volgen. Vooral in het kind, dat zijn gedrag nog naar geene vaste grondbeginselen weet te rigten, vertoont zich deze neiging; en het is met schaamte, dat wij het moeten bekennen, dat kwade voorbeelden, doorgaans meer dan goede, onze zucht tot navolging opwekken. - Deze kenschetsende trek van elk bijzonder mensch is ook aan ieder geheel volk eigen. Gelijk zich dit van voren laat bewij-
{==346==} {>>pagina-aanduiding<<}
zen, zoo leert ook de geschiedenis in menigvuldige voorbeelden, hoe het eene volk van het andere, met hetwelk het, door oorlogs- of handels- of andere betrekkingen, meer bijzonder bekend raakte, zeden en gewoonten, kunsten en wetenschappen overnam; en vooral zien wij dit gebeuren bij volken, welke nog in den kindschen leeftijd van hun bestaan verkeerden. Wie kan zich dan verwonderen, dat de Romeinen, toen zij, na in twee oorlogen de Karthagers overwonnen te hebben, door talrijke legers Griekenland en Azië aan hun gebied hechtten, en, door bestendig verscheidene hooge ambtenaren, met eene aanzienlijke krijgsmagt ondersteund, in deze gewesten te onderhouden, dezelve in onderworpenheid hielden, - wie kan zich verwonderen, zeg ik, dat toen het jeugdige Romeinsche Gemeenebest door Koninklijk - Grieksche en Aziatische zeden werd besmet? Te minder zal ons dit bevreemden, wanneer wij bedenken, hoe ten uiterste bedorven, maar aanlokkelijk, en even daardoor des te gevaarlijker, die vreemde zeden waren. Verre van de oude Spartanen in ingetogenheid en krijgstucht, of de oude Atheners in onverschrokken' moed en vaderlandsliefde op zijde te streven, leefden de Grieken van dezen tijd, en de aan Grieksche Vorsten onderworpene
Aziatische volken, alleen voor de weelde en alles, wat de zinnen streelen kan; ja het meest grove zinnelijk genot was onder hen bijna algemeen. De hoven, geheel ingerigt naar den meest bedorven' smaak, welke den zetel der dariussen en xerxessen had onderscheiden, waren allezins waardige tempels, niet van regt en geregtigheid, maar van den wijn- en mingod, uit welke derzelver eerdienst, als uit eene vruchtbare bron, zich onder alle standen verbreidde. Aan overdadige maaltijden en tooneelvertooningen werden onnoemelijke schatten verspild; en, terwijl het vaderland armen ter verdediging noodig had, bestond het leger slechts uit verwijfden, die spel en dans ver boven de kunst des oorlogs stelden, en in goud en paarlen, veelmeer dan in

{==347==} {>>pagina-aanduiding<<}
borstwapen en helm, het sieraad van den man meenden te zien. - Hoe kon het anders, of de Romeinen, te midden van zulke zeden verkeerende, moesten dezelve ook in Italië overbrengen?
2. Maar nog uit een ander oogpunt den voorspoed der Romeinen in de Punische oorlogen beschouwende, zullen wij dien leeren kennen, als de bron van zedeloosheid en partijzucht voor de overwinnaars zelve. - Groote rijkdommen, op eenmaal verkregen, zijn voor den mensch doorgaans de bron van overdaad en weelde; en van deze tot zedeloosheid is de overgang onmerkbaar. Uitwendige rust was vaak, voor eenen op de onwankelbaarste grondvesten gestichten staat, de oorzaak van inwendige verdeeldheid en voortdurende partijschap. Raadpleegt slechts de geschiedenis: zij levert veelvuldige voorbeelden tot staving van mijn gezegde. Ik herinner u alleen de onlusten, welke, gedurende en na het twaalfjarig bestand met Spanje, ons vaderland verscheurden. - De Romeinen kenden te voren den rijkdom slechts bij naam, en wendden meestal, hetgene zij bezaten, alleen ten algemeenen nutte aan. Na den voorspoed in de Punische en daaruit voortgevloeide Grieksche en Aziatische oorlogen, werd de Romeinsche staat, zoowel door de bij verschillende vredesvoorwaarden den Karthageren opgelegde aanzienlijke schattingen, als door hetgene de veroverde gewesten jaarlijks moesten opbrengen, en door den in dezelve gemaakten buit, zoodanig verrijkt, dat de burgers van de gewone opbrengsten werden ontslagen. Eene voorname, nieuw geopende bron van rijkdom voor Rome waren ook de zilvermijnen in het onlangs veroverde Spanje. Gelijk de staat in het algemeen, zoo werden in het bijzonder de aanzienlijkste der burgers, door deze verschillende oorzaken, binnen korten tijd, uit eenen staat, aan behoeftigheid grenzende, tot bovenmatigen rijkdom opgevoerd. Het kon dan ook niet wel anders, of weelde en bovenmatig zinnelijk genot, welke zich aan de Romeinen, in

{==348==} {>>pagina-aanduiding<<}
Griekenland en Azië, op het aanlokkelijkst hadden voorgedaan, moesten weldra bij dezelve hunnen zetel vestigen, en onder alle standen de zedeloosheid verbreiden. - Vóór en onder de Punische oorlogen hadden de Romeinen al hunne gedachten en krachten gerigt op den gevaarlijken mededinger, van wiens wèl of kwalijk slagen in het bemagtigen van het eiland Sicilië de grootheid of de plotselinge val van hunnen staat zoude afhangen. Nu, nadat alle vrees voor denzelven verwijderd was, en vele andere volken, oost- en westwaarts van Italië gelegen, voor de Romeinsche wapenen hadden moeten zwichten, - nu kon het niet anders, of oude oneenigheden, te voren, ter liefde van het algemeene welzijn, (daar de toestand des vaderlands de vereenigde magt van allen eischte) spoedig uitgebluscht, moesten, in nieuwe woede uitbarstende, weldra het gansche staatsgebouw in lichtelaaije vlammen zetten.
b. Hetgene alzoo de natuur van den menschelijken geest, de aard der zaak, ons van voren doet vermoeden, dat zoude hebben moeten gebeuren, wordt door de geschiedenis als daadzaak bevestigd. Uit vele voorbeelden laat ons de tijd slechts toe, eenige weinige te kiezen; aan ulieder geheugen en ervaren oordeel kan eene menigte andere niet ontgaan.
1. Vóór de Punische oorlogen zien wij den Consul curius dentatus het goud der Samnieten met verachting afwijzen, zeggende, liever over bezitters van rijkdom te willen gebieden, dan zelf rijk te zijn; van al den in eenen oorlog tegen den Koning van Epirus behaalden buit wilde dezelfde curius niets dan eenen houten schotel voor zich, als bevelhebber, behouden. Vóór de Punische oorlogen werden eenige afgezanten naar den Koning van Egypte gezonden; naauwelijks te Rome teruggekeerd, stortten zij de hun door dien Vorst opgedrongene rijke geschenken in 's lands schatkist, zonder iets voor zich zelve te behouden. Eene laatste dergelijke proeve van belangeloosheid zien wij, dat, niet lang vóór den derden Punischen oorlog,

{==349==} {>>pagina-aanduiding<<}
door aemilius paulus, na den door denzelven gevoerden oorlog in Macedonië, gegeven werd. - Hoe gansch anders vertoont de geschiedenis ons de Romeinen, nadat zij, door den voorspoed van hunne wapenen, zoo aanmerkelijk in magt en aanzien waren geklommen! Het is er ver af, dat wij hier de nakomelingen der curiussen en aemiliussen zouden kunnen herkennen. In deze eeuw van bederf was het vervalschen van testamenten te Rome eene zeer gewone zaak; zoodat wij, bij het lezen der geschiedenis van dien tijd, voor eene korte poos schijnen adem te halen, wanneer wij deze misdaad niet door vele andere van nog afschuwelijker aard verzwaard vinden. Veelvuldige moorden, zelfs van weldoeners en bloedverwanten, baanden menigmaal den weg tot onwettige rijke erfenissen. De landvoogden, met bijna onbepaalde magt naar de wingewesten gezonden, om dezelve in den naam van den raad en het volk der Romeinen te besturen, waren veelal ware toonbeelden van gierigheid en onderdrukking, gewijde noch ongewijde bezittingen ontziende, en, om dezelve in hunne magt te krijgen, vaak de ongehoordste gruwelen en onregtvaardigheden plegende. Ik behoef u slechts den naam van verres, landvoogd van Sicilië, te noemen, om u velen, hem in gouddorst en plunderzucht gelijk, te herinneren.
2. Hoe heerlijk vertoont zich menschelijke grootheid in den behoeftigen, maar edelen fabricius, wien noch het goud, waarmede pyrrhus hem zocht om te koopen, noch het voor de Romeinen in dien tijd zoo verschrikkelijke monster, waardoor hij hem zocht te beangstigen, tot trouweloosheid kon aansporen; die zelfs eenen verraderlijken aanslag tegen het leven van zijnen en zijns vaderlands vijand voor denzelven niet verborg, en van wien deze te regt zeide, dat de zon eer haren loop zoude veranderen, dan fabricius den weg der geregtigheid verlaten! Gij allen weet ook, welke schoone proeven van trouw, ook jegens vijanden, camillus, bij de belegering van Falernae, en regu-
{==350==} {>>pagina-aanduiding<<}
lus, in den eersten oorlog met de Karthagers, gaven. - Hoe gansch anders vertoont de geschiedenis ons de Romeinen, nadat zij door den voorspoed hunner wapenen zoo aanmerkelijk in magt en aanzien waren geklommen! Is niet reeds de derde Karthaagsche, even gelijk de dadelijk hierop gevolgde Numantijnsche, oorlog door eene aaneenschakeling van bedrog en trouweloosheden gekenmerkt? Niet lang daarna, in den oorlog tegen jugurtha, lieten zich de Romeinsche veldheeren, de leden van den raad en andere overheidspersonen zoo gereedelijk door dezen vijand huns vaderlands omkoopen, dat hij te regt uitriep: ‘o Koopbare stad, wanneer gij slechts eenen kooper kondt vinden!’ Naderhand, toen, door toedoen van het volk, aan jugurtha de oorlog werd aangedaan, schroomden zij even min, meer dan eenmaal van verraad gebruik te maken, om hem in handen te krijgen en aan zijne vijanden over te leveren.
3. Vóór de Punische oorlogen leefden de Romeinen, van raadsheerlijken zoowel als geringen stand, van de opbrengst hunner eigene bebouwde akkers, van de vruchten, welke de milde luchtstreek van het schoone Italië rijkelijk opleverde. Alleen aan openbare gewijde en ongewijde gebouwen werden aanzienlijke kosten besteed; de bijzondere woningen waren ten uiterste eenvoudig, en het huisraad in dezelve weinig en onkostbaar. Der vrouwen was het toebereiden der spijzen aanbevolen, en gelijk deze, zoo was de gansche leefwijze der Romeinen die van een matig en arbeidzaam volk, en geschikt om hen te harden tegen de bezigheden van den landbouw en de vermoeijenissen van den krijg. - Hoe gansch anders vertoont de geschiedenis ons hier weder de Romeinen, nadat zij door den voorspoed hunner wapenen zoo aanmerkelijk in magt en aanzien waren geklommen! De aanzienlijken, allengs in het bezit van al de landerijen gekomen, lieten de uitoefening der handwerken voor de slaven, en voor de geringe burgers, die veelal met de nijpendste armoede te kampen

{==351==} {>>pagina-aanduiding<<}
hadden, het akkerwerk en den krijgsdienst over, terwijl zij zelve zich in de buitensporigste weelde baadden. Hunne woonhuizen, landverblijven en baden, van goud, zilver, marmer en elpenbeen schitterende, werden nu hoe langer hoe meer tot streeling der zinnen ingerigt, en niets mogt in dezelve ontbreken van hetgene de dartelste verbeelding trotschs en geldverkwistends weet uit te denken. Om zijnen vischvijver telkens van versch zout water te kunnen voorzien, deed lucullus gansche bergen slechten, diepe meren uitgraven, en vervaarlijke dijken en sluizen bouwen. In het stuk der maaltijden, weet men niet, waarover men zich bij de Romeinen van dien tijd het meest moet verbazen: over het ontbieden der uitgezochtste lekkernijen uit de meest verwijderde werelddeelen; over den prijs, dien men er voor besteedde; over de zorg, die men voor derzelver toebereiding droeg, dan wel over de ongeloofelijke vraatzucht, waarmede dezelve, uit zilveren of gouden schotels en bekers, werden verslonden, en over de verregaande ontucht, welke bij de maaltijden hoe langer hoe meer algemeen werd. Hiermede paarde zich nog de buitensporigste kleederpracht, welke door mannen zoowel, als door vrouwen, allengs tot het uiterste gedreven werd, benevens eene toomelooze zucht tot tooneelvertooningen van allerlei aard, waaronder vooral ook (zoo ver kan de verbastering van 's menschen zedelijk gevoel zich uitstrekken!) gevechten tusschen worstelaars en tusschen wilde dieren, welke weldra zoo menigvuldig werden, dat derzelver viering alleen ophield, om door het plengen van burgerbloed afgewisseld te worden (*).

{==352==} {>>pagina-aanduiding<<}

4. Ja, ook hierin zien wij een verbazend onderscheid tusschen de zeden der Romeinen vóór en na de Punische oorlogen. - Het volk, misnoegd over de groote voorregten van den raadsheerlijken stand, mogt zamenscholen, bedreigingen doen hooren, ja zelfs gewapend de stad verlaten; de krachtige toespraak van menenius agrippa, en de inschikkelijkheid der aanzienlijken, deed aanstonds de drift bedaren, en herstelde de rust. Een andermaal mogt het volk weigeren, om tegen den vijand op te trekken; liefde voor het gemeene vaderland, en de aanblik van deszelfs gevaarlijken toestand, deed hetzelve gereedelijk geleden onregt vergeten, zich spoeden tot den krijg, en - overwinnen. Coriolanus, het volk met verachting behandeld hebbende en uit de stad verbannen zijnde, mogt, met bittere wraakzucht bezield, zelf een vijandelijk leger tegen Rome aanvoeren: de tranen zijner moeder en zijner echtgenoote, en het gezigt van het opkomend geslacht zijner vaderstad, ontwapenden zijnen toorn, en hij eindigde met voor dezelve zijn leven op te offeren. De Tienmannen, niet bijna onbepaald gezag bekleed, mogten in dwingelanden ontaarden, en het volk mogt, door derzelver geweldenarijen met wrevel vervuld, eenen derzelve met geweld bejegenen; wijze maatregelen en liefde voor het algemeene welzijn stilden dadelijk den oploop, en met algemeene goedkeuring werd de waardigheid van Tienman afgeschaft. - Hoe gansch anders vertoont de geschiedenis ons de Romeinen, nadat zij door den voorspoed hunner wapenen zoo aanmerkelijk in magt en aanzien waren geklommen! Naauwelijks was, door den val van Karthago, de vrees voor den gehaten mededinger geheel verdwenen, of de oude oneenigheid tusschen het volk en den raad vertoonde zich weder, maar in een veel bloediger gewaad. Ik behoef u niet te herinneren, hoe tiberius gracchus, met drie honderd der
zijnen, in eenen oploop werd vermoord, en hoe, weinige jaren daarna, toen deszelfs broeder cajus hetzelfde lot onder-
{==353==} {>>pagina-aanduiding<<}
ging, meer dan drie duizend slagtoffers vielen; en wanneer ik u de namen van marius en van sylla noem, huivert gij dan niet reeds te zeer, om van mij te verlangen, dat ik u een tafereel zal malen van Rome, rookende van burgerbloed, door burgers vergoten?
c. Te regt zegt dan sallustius: ‘De partijschap en het zedebederf in Rome is uit den rijkdom en den overvloed ontstaan. Want vóór den val van Karthago sloegen het volk en de raad gemeenschappelijk, tot weêrkeerig genoegen, het gemeene welzijn gade, en niemand streed om roem of heerschappij over zijne medeburgers; want de vrees voor gevaar van buiten weerde alle zedebederf. Maar naauwelijks was die vrees verdwenen, of weelde en hoogmoed, die bestendige gezellinnen van den voorspoed, drongen in den staat. Zoo strekte de rust, naar welke men in den tegenspoed zoo zeer had verlangd, tot verderf.’ (*)
II. Mij is nog over, te betoogen, dat dit zedebederf en die partijzucht onder de Romeinen de oorzaak is geweest van het verval en den eindelijken ondergang des Romeinschen staats.
a. Een staat, waar zedeloosheid heerscht, waar partijschap de gemoederen verdeelt, kan niet lang bestaan: dit leert de aard der zaak, gelijk het door de geschiedenis wordt bevestigd.
1. Een staat kan, in zeker opzigt, worden beschouwd als één groot huisgezin, uit vele kleine zamengesteld, bij hetwelk de overheidspersonen de pligten van huisvader waarnemen. Een huisgezin gaat verloren, wanneer onder deszelfs leden eene besmettelijke ziekte heerscht, of wanneer dezelve zich verspreiden; en gelijk een gebouw, welks grondvesten waggelen, dreigt in te storten, zoo is ook een huisgezin nabij zijnen ondergang, wanneer deszelfs steun wordt verwrikt. Hetzelfde heeft plaats met het groote huis-
{==354==} {>>pagina-aanduiding<<}
gezin, dat wij eenen staat noemen. Zedebederf is in denzelven gelijk aan eene ziekte, welke, de bijzondere huisgezinnen besmettende, hoe langer hoe meer slagtoffers maakt, en ieder derzelve buiten staat stelt, om die pligten te vervullen, aan welke zij, tot instandhouding des grooten geheels, verbonden zijn. Partijschap is in denzelven gelijk aan eene doodelijke krankheid, welke de overheidspersonen uit dien stand rukt, in welken zij alleen, gelijk huisvaders, de steun van den staat kunnen zijn. Hoe is het dan mogelijk, dat een staat, waarin zedeloosheid en partijschap heerschen, kan bestaan?
2. Slaan wij slechts even het oog in de geschiedrollen der wereld: zij zullen ons hetzelfde leeren. - Terwijl de verschillende Grieksche staten, ieder in het bijzonder, zuiverheid van zeden behartigden, de ingetogenheid beoefenden en inwendige rust genoten, kon het geen' derzelve gelukken, de andere in onderwerping te houden; toen zij eendragtig te zamen vereenigd waren, wederstonden zij het reuzengevaarte der Perzische monarchij, en deden den magtigsten alleenheerscher beven op zijnen troon. Maar naderhand, toen het zedebederf zich onder de Grieken verbreidde, en partijschap den eenen staat tegen den anderen, den burger tegen zijnen medeburger verbitterde en de wapenen deed opvatten; toen viel het den Macedoniër ligt, geheel Griekenland voor zich te doen bukken; toen behoefden de Romeinen voor de overwinnaars van darius en xerxes niet te vreezen. - Dapperheid, krijgstucht en wijze staatkunde deden, in den aanvang der vijfde eeuw, de Wandalen een rijk in Spanje stichten. Het uiterste zedebederf en de verdeeldheid, welke in het begin der achtste eeuw onder hen heerschten, maakten het den Mooren gemakkelijk, zich in Spanje te vestigen, en het rijk der Wandalen te doen eindigen. - Toen in Nederland uit eendragt magt ontstond, en de oude trouw, met al de overige deugden, die zich in haren stoet bevinden, iederen Nederlander

{==355==} {>>pagina-aanduiding<<}
bestendig vergezelden; toen verspilde het magtige Spanje vergeefs zijn gansche vermogen, om ons te bedwingen; toen spanden vergeefs al de volken van Europa tot ons verderf te zamen: het gevaar werd verwijderd van onzen bodem, en te gelijker tijd bevochten wij, in verafgelegene gewesten, de heerlijkste overwinning. Maar toen verdeeldheid in Nederland woonde, en de Nederlandsche trouw hare oude woonplaats verliet; toen werden wij van een arm, uitgeput volk de rijke prooi.
b. Zoo is dan ook het zedebederf en de partijschap onder de Romeinen, welke uit de vermeerdering van derzelver magt en aanzien ontstaan waren, de oorzaak geweest van het verval en den eindelijken ondergang des Romeinschen staats. - Raadplegen wij wederom de geschiedenis! Zij vertoont ons den ondergang van het Romeinsche Gemeenebest, 724 jaren na de stichting der stad, 117 na den val van Karthago; want toen bukte het onder de willekeurige alleenheersching; toen kromde het zich onder de dwingelandij van éénen zijner burgers, die, na ten laatste over al zijne mededingers gezegepraald te hebben, in den grond wetgevende, uitvoerende en regterlijke magt, en al de waardigheden, daaraan verknocht, in zijnen persoon vereenigde, en, door het onwederstaanbaar vermogen zijner fijne staatkunde, al de tot den gevallen' Romeinsch-gemeenebestelijken staat behoord hebbende gewesten geheel en onverdeeld onder zijnen albeheerschenden schepter bragt. Maar die zelfde geschiedrollen leeren ons ook, dat het de zedeloosheid en partijschap waren, welke zulke gebeurtenissen voortbragten, waardoor de geheele omverwerping van het Romeinsche Gemeenebest allengs werd voorbereid en eindelijk voltooid. Hiertoe rekenen wij, in navolging van den geschiedschrijver annaeus florus (*), de onlusten onder de gracchussen, den oorlog der bond-
{==356==} {>>pagina-aanduiding<<}
genooten, den oorlog tusschen marius en sylla, den opstand der slaven, de beide Driemanschappen, en derzelver bloedige, voor den staat doodelijke, oplossing.
1. Terwijl de Romeinsche staat steeds toenam in uitgestrektheid en roem, hadden de aanzienlijken allengs al de landerijen in bezit gekregen, welke zij door de geringere volksklasse deden bearbeiden, zonder deze eenige vrucht van dien arbeid te laten genieten; terwijl gene zich als heeren der wereld gedroegen, waren deze gekromd onder het ondragelijkste juk; terwijl gene zich in de buitensporigste weelde baadden, doorweekten deze den grond, dien zij bebouwden, met hun zweet; terwijl gene de kostbaarste overzeesche spijs en dranken op het onmatigst verzwelgden, leden deze gebrek aan het noodzakelijkste voedsel. Eindelijk verhieven zich tiberius en cajus gracchus, die, het leed en de verdrukking hunner arme medeburgers, de trotschheid, weelde en wreedheid der aanzienlijken niet langer kunnende verduren, zulke wetten voordroegen, welke strekken moesten, om eene meer gelijkmatige verdeeling van inkomsten te weeg te brengen, om de weelde te snuiken, de trotschheid te vernederen, het geweld te beteugelen. Maar zij vielen, met meer dan 3000 hunner medestanders, onder de moordende slagen der Aristokraten; en dit eerste Romeinsche burgerbloed, door dienaren der weelde als een welbehagelijk offer op het altaar dezer trouwelooze godinne vergoten, was tevens, voor iedere der onderdrukte partijen in den staat, een teeken van opstand, ten einde het juk af te schudden, eer het ter dood toe mogt knellen, en voor de onderdrukkers een eerste stap tot volkomene verkrachting van alle regt en geregtigheid; in één woord, eene voorbereiding van den ondergang des Romeinschen staats.
2. De ridderlijke stand, sinds eenigen tijd met de regterlijke magt bekleed, in plaatse van het regt onverdeeld te dienen, verrijkte zich hoe langer hoe meer,

{==357==} {>>pagina-aanduiding<<}
ten koste van hetzelve, door geldafpersingen en knevelarijen van allerlei aard, en maakte hetzelve bijna openlijk dienstbaar aan bijzonderen haat en vriendschap. De Volkstribunus livius drusus, met mededoogen jegens zijne medeburgers vervuld, van welke het hem smartte, dat, sinds het treurig gevolg van de vaderlandlievende pogingen der gracchussen, een groot gedeelte met vernieuwd geweld werd onderdrukt, trachtte het onmogelijke te bereiken, door het leed van deze te verzachten en tevens geenen der andere standen te beleedigen. Om te beter hierin te slagen, zocht hij zich de gunst der overige Italiaansche staten, door de Romeinen bon genooten genoemd, maar inderdaad door hen als dienst- en schatpligtigen behandeld, te winnen, door dezelve te verzekeren, dat hij voor hen dezelfde regten zou weten te verwerven, welke de Romeinsche burgers genoten. Werkelijk had hij het genoegen, verscheidene wetten uitgevaardigd te zien, welke strekten om de lasten des volks te verligten en de hebzucht van den stand der ridders te beperken. Maar weldra, om deze instellingen, bij den raadsheerlijken zoowel als ridderlijken stand gehaat, werd hij, door de lagen van zijnen ouden boezemvriend, in zijne woning vermoord. Dan, zijn dood was een sein tot algemeenen opstand voor de bondgenooten, die, hoewel zij het meeste bijgedragen hadden, om den Romeinen dat uitgestrekte gebied, die groote, rijke wingewesten te bezorgen, nogtans van alle voordeelen, daaruit ontsproten, ganschelijk verstoken waren, en geenszins als bondgenooten behandeld, maar op allerlei wijzen met wreedheid en heerschzucht bejegend werden. Drusus had hun de oogen geopend, en na deszelfs dood kwam hun de ellende, waaronder hen de Romeinsche dwang deed zuchten, te meer ondragelijk voor, daar zij nu eenmaal de hoop hadden gevoed, weldra het burgerregt te zullen
erlangen. Gezamenlijk wapenden zij zich tegen Rome; en in den zeer bloedigen oorlog, welke hieruit ontstond, leerden de Romeinen hoe langer

{==358==} {>>pagina-aanduiding<<}
hoe meer bloed vergieten, hetwelk, als met het hunne van denzelfden oorsprong en door menige banden ten naauwste vereenigd, hun dierbaar, heilig had behooren te blijven. Deze oorlog alzoo, uit hebzucht, wreedheid, onderdrukking, eerzucht en partijschap ontstaan, was de overgang tot de burgeroorlogen, die den Romeinschen staat ten grave zouden doen gaan.
3. Toomelooze eerzucht, naijver, hebzucht en wraaklust deden marius en sylla beurtelings met een leger op hunne vaderstad aanrukken, aldaar allen, die hen tegenstonden, met ballingschap of dood, en verbeurdverklaring van alle bezittingen, straffen, en weldra zelfs deze straffen uitstrekken tot derzelver gansche geslacht en nakomelingen; ten laatste was het genoegzaam, rijkdom te bezitten, om zijnen naam op de lijsten der vogelvrijverklaarden te zien, of om, zelfs door zoon, broeder of vriend, verraderlijk te worden omgebragt. Alzoo gaf marius, en, na hem, in nog grootere mate, sylla, van alle zedelijkheid verstoken, het eerst het voor den staat allergevaarlijkst voorbeeld, dat een bijzonder persoon zich in denzelven, ook op de meest onregtmatige wijze, straffeloos de oppermagt kan verschaffen; terwijl de moordkreten, die in hunnen tijd door Rome's straten weêrgalmden, en het burgerbloed, dat toen Italië's schoonen grond doorweekte, openlijk en als uit éénen mond getuigden, dat het zedebederf en de partijzucht weldra den val van Rome zouden voltooijen.
4. De weelde had, sinds zij haren troon in Rome had gevestigd, het getal der slaven aanmerkelijk vermenigvuldigd; en, terwijl mededoogen en gevoel van menschenwaarde hoe langer hoe meer onbekend werden in Italië, was het lot dier ellendigen in dezelfde mate meer beklagenswaardig, derzelver juk meer drukkende geworden. Ja, eindelijk had men tot zoo verre alle menschelijk gevoel verkracht, dat, als middel van verstrooijing, als aanleiding tot vermaak, als voorwerp van weelde, bijna niets hooger werd gesteld, dan het

{==359==} {>>pagina-aanduiding<<}
schouwspel van met elkander om het leven strijdende slaven, dat altijd een bloedig einde moest nemen. Wat wonder, dat deze ongelukkigen, ziende dat partijzucht de straten van Rome met burgerbloed verwde, bij de eerste gunstige gelegenheid, gaarne het hunne voor de vrijheid deden stroomen? Wat wonder, dat hieruit een zeer bloedige oorlog ontstond, in welken de trotsche Romeinen, gewoon, de volken te zien en te overwinnen, en Koningen, met ketenen beladen, hunnen zegewagen te zien volgen, tegen hunne slaven meer dan één leger op de been moesten brengen, om door dezelve te worden verslagen? - een oorlog, die op nieuws bewees, dat weelde en zedeloosheid den staat reeds aan den afgrond des verderfs voerden.
5. Onbeperkte zucht, om alles te beheerschen, en nooit voldane dorst naar rijkdom deden caesar, pompejus en crassus zamenspannen, om te zorgen, dat in den staat niets tegen hun belang gebeurde, en de gewigtigste staatsbedieningen onder elkander verdeelen - en wat was dit anders, dan zamenspannen tot het verderf van hun vaderland? Naderhand, om ook aan den naijver jegens zijnen eedgenoot pompejus te voldoen, schaamde caesar zich niet, wetten, verzoeken en bedreigingen van den raad te verachten; zich eene magtige partij te verschaffen, terwijl hij de weelde des volks door middel van geroofden rijkdom onophoudelijk voedde; met een leger op Rome aan te rukken; den geheiligden schat, ter redding van den staat in den hoogsten nood bestemd, te bemagtigen; oost- en westwaarts de krachten van den staat te verspillen, om aan zijne driften te voldoen; willekeurig over den Egyptischen troon te beschikken, en zich, te Rome teruggekeerd, door den raad als eene halve Godheid te doen vereeren. Ja, reeds onder caesar bragten zedebederf en partijzucht de voormaals vrije Romeinen onder het juk der dwingelandij. Eene zamenzwering tegen caesar's leven verloste hen wel van dezelve; maar zij deed dit slechts, opdat nieuwe burgeroorlogen en de

{==360==} {>>pagina-aanduiding<<}
allerongehoordste gruwelen, uit zedeloosheid en partijzucht ontsproten, den staat gewis en onherroepelijk zouden doen vallen.
6. Naauwelijks was caesar omgebragt, of antonius en octavius betwistten elkander gewapenderhand, met een leger, door verraad en omkoopingen verworven, de heerschappij over Rome. Weldra, echter, vereenigden zij hunne wederzijdsche belangen met die van den Consul lepidus, en verdeelden onder elkander het opperbewind. Antonius zocht hierdoor zijne wraakzucht bot te vieren tegen diegene, welke in den vorigen oorlog niet van zijne partij waren geweest; lepidus, met toomelooze zucht naar schatten bezield, dacht in zoo troebel water goed te zullen visschen; terwijl octavius, naar zijne fijne staatkunde, alzoo zijne onbegrensde heerschzucht, door het voorbeeld en den uitersten wil van caesar nog meer aangevuurd, het best meende te kunnen voldoen. Ook waren de middelen, welke de Driemannen, tot bereiking dezer bedoelingen, in het werk stelden, aan dezelve volkomen waardig. Eene vogelvrijverklaring, door hen uitgevaardigd, beroofde twee à drie honderd personen uit den raadsheerlijken stand, en twee duizend uit dien der ridders, van het leven, en derzelver geslacht van eer en bezettingen. De naauwste bloedverwantschap kon niemand beveiligen; in tegendeel was het genoeg, vriend of broeder van eenen der Driemannen te zijn, om door de andere onder de vogelvrijverklaarden gesteld te worden. Zoo offerde lepidus het hoofd van zijnen broeder, antonius dat van zijnen oom, octavius dat van zijnen ijverigen voorspraak en voormaals magtigen beschermer, het hoofd van cicero, met helsche vreugde, aan de vuigste baatzucht op. Niet alleen de straten, maar tempels zelfs en altaren rookten van bloed, en met meer wreedheid nog, dan in den tijd van marius en sylla, werd aan de tallooze slagtoffers het
noodlottige vonnis voltrokken. - Nu verzadigd van moord en roof, spoed-
{==361==} {>>pagina-aanduiding<<}
den antonius en octavius zich met een leger naar Macedonië, om brutus en cassius, de hoofden van den opstand tegen caesar, die aldaar insgelijks eene aanzienlijke krijgsmagt hadden verzameld, te vervolgen. Deze, na eenen ongelukkigen veldslag geleverd te hebben, sneefden door hun eigen zwaard; zij werden met regt de laatste der Romeinen genoemd, want door hen alleen had de staat nog voor den geheelen ondergang behoed kunnen worden. - Gelijk het diepste zedebederf dit tweede Driemanschap deed geboren worden, zoo deed het hetzelve ook eindigen; want door de laagste trouweloosheid offerde octavius ook lepidus aan zijne heerschzucht op, terwijl hij met vreugde in het wellustig gedrag van antonius aanleiding zag, om zich ook van dezen te ontdoen. Antonius, namelijk, door de bekoorlijkheden der Egyptische Koningin cleopatra betooverd, had, zijne echtgenoote, de zuster van octavius, verstootende, deze trotsche Vorstin, ten prijs harer gunsten, met Romeinsche wingewesten beschonken, en haar zelfs den ganschen staat toegezegd. Nu wapent octavius zich weldra, zoo ter zee als te land, om zijnen voormaligen eedgenoot als mededinger te bevechten; terwijl deze, in den schoot van den wellust, slechts zwakke krachten kan verzamelen. Het voorgebergte van Actium zag antonius en cleopatra voor den overwinnaar vlugten, om in Egypte hun graf te vinden. Octavius bleef alleen oppermagtig gebieder, om, onder den naam van augustus, op de grondslagen van het gevallene Romeinsche
Gemeenebest, eenen nieuwen staat te stichten onder eenhoofdig bestuur. De Romeinen, voormaals zoo naijverig op hunne vrijheid, zoo vijandig tegen alle willekeurig gezag, bogen zich nu, door weelde, zedeloosheid en partijzucht verzwakt, ontzenuwd en onverschillig geworden, gewillig onder het juk der dwingelandij van hem, dien de omstandigheden hun ten gebieder hadden gegeven; terwijl augustus, door zijne sluwe staatkun-
{==362==} {>>pagina-aanduiding<<}
de, tevens al de gewesten, die te voren tot het Romeinsche gebied hadden behoord, onder zijnen schepter wist vereenigd te houden.

Zoo werd door zedeloosheid en partijzucht de ondergang des Romeinschen staats voorbereid en voltooid - door zedeloosheid en partijzucht, welke uit de vermeerdering van de magt en het aanzien der Romeinen, door derzelver voorspoed in de Punische oorlogen, waren ontstaan. Met regt stelde ik alzoo die vermeerderde magt, dat gevestigd aanzien der Romeinen voor, als reeds in zich bevattende de kiem van het verval en den eindelijken ondergang des Romeinschen staats. Zoo is dan de voorspoed der Romeinen de oorzaak van hunnen val geweest. Zoo heeft dan cato de oude, meenende aan het behoud van zijn vaderland te werken, door die zoo menigmaal met geestdrift herhaalde uitspraak, dat Karthago moest verdelgd worden, aan de verdelging van Rome gewerkt. Zoo is dan, gelijk voor dezen scherpzienden man, ook voor alle stervelingen, de keten van oorzaken en gevolgen in de lotgevallen der wereld van voren geheel onnagaanbaar. Zoo is dan de kiem van het tegenwoordige in den langverloopen' tijd te zoeken, en, van hetgene heden gebeurt, is welligt, na vele eeuwen, de uitkomst gansch anders, dan wij, kortzigtigen, vermoeden.


De drie leefregels.

III.


Nil conscire sibi, nullâ pallescere culpâ. 
 
horat. 


Toen ik, vóór eenigen tijd, onder de middelen, om gezond en lang te leven, ook de tevredenheid met zich zelven opgaf, zal voorzeker menig een mijner lezers

{==363==} {>>pagina-aanduiding<<}
zich een' hoogen ouderdom beloofd hebben. Ja! menig een zal niet ophouden zich te verwonderen, dat er nog zoo velen in den bloei hunner jaren worden afgesneden. Wie toch is zoo gek, dat hij niet tevreden zoude zijn met zich zelven? Straalt Fanny het genoegen de oogen niet uit, als zij in het luchtig danskleed verschijnt, verzekerd aller oogen te zullen boeijen? En Tante Snip, die het lieve kind, terwijl zij nog een strikje verspeldt, duchtig den tekst voorleest, met welk een' triomf herdenkt zij hare jeugd, waarin zij bestand bleef tegen de verzoeking, om met hare kromme beenen op een bal te verschijnen! Hebt gij iets met een' Grooten dezer Aarde uitstaan, en vreest gij zijnen donkeren blik, spreek den man van hem zelven, en gij zult zijn gelaat zien ophelderen, nog sneller dan eene buijige lucht door de middagzon. Roep van alle oorden der wereld de menschen bij elkander, ieder zal wat te klagen hebben, en gaarne willen oversteken met zijnen buurman, wat de toevalligheden dezes levens betreft; maar stel hem voor, zijn dierbaar Ik te ruilen tegen dat van den braafsten, den waardigsten man, ook hij zal het hoofd schudden, die op braafheid en ware verdiensten den hoogsten prijs stelt.
Maar, laat ons elkander wèl verstaan. Er is een groot verschil tusschen ingenomen te zijn met zich zelven en tevreden met zich zelven te wezen. Elk is met zijn' persoon ingenomen. Wij kunnen toch ons bestaan van onzen persoon niet scheiden, hoe gaarne wij het dikwijls zouden wenschen, wanneer wij in ons karakter vlekken bespeuren, waarover wij moeten blozen, of wanneer ons gedurig oogenblikken van ons leven voor den geest zweven, waartegen ons geweten opkomt. Als mijne lieve lezers dit eens bedaard nadenken, zullen zij misschien nu wel uitroepen: hoe is het dan mogelijk, dat er nog zoo vele menschen oud worden!
Dat toch zulk eene tevredenheid met zich zelven, welke voortspruit uit een gerust geweten, den beslissendsten invloed moet hebben op onze gezondheid, ja

{==364==} {>>pagina-aanduiding<<}
veel meer dan de grootste soberheid in eten of drinken, zal ieder moeten erkennen, die er van overtuigd is, dat het geen land wèl kan gaan, waar de eene burger tegen den anderen het zwaard verheft. Te midden van zulk een' inwendigen strijd leeft toch noodzakelijk hij, die met zich zelven niet tevreden is; en de verwoestingen, welke dezelve in ons gestel te weeg brengt, zien wij in zijn geheele bestaan duidelijk geweven. Altijd gemelijk, zelfs over de minste kleinigheden, zoodat het verdriet op zijn gelaat geteekend staat; in bestendige onrust, zoodat hij in zijne bewegingen naar een molentje gelijkt, dat men in een erwtenveld zet, om de vogels te verschrikken, - kunnen zelfs de vermoeijenissen van den dag hem de verkwikkende rust des slaaps niet bezorgen. Zijne maag vindt geen oogenblik kalmte genoeg, om de spijs te verteren, noch zijn hart, om het bloed gelijkmatig voort te stuwen, noch zijne zuiverende klieren, om er de scherpten uit te trekken, noch de overige deelen des ligchaams, om er zich het noodige voedsel uit op te nemen. Alles klopt en gloeit in hem; hij verteert door een gif, erger dan het Aqua Tofana.
Indien ondertusschen pligtverzuim de éénige bron van binnenlandsche onrust in den mensch ware, zouden wij er niet zoo vele slagtoffers van ontmoeten. De meeste menschen worden toch, door de omstandigheden, waarin eene weldadige Voorzienigheid hen plaatste, gelukkig voor zulke misgrepen bewaard, welke op het geweten branden. Maar, de groote gekken onder ons uitgezonderd, welke het voorregt hebben, hunnen lieven persoon altijd met bruidegomsoogen aan te zien, zijn wij overigen doorgaans gewoon, te veel van ons zelve te verwachten, te veel van ons zelve te vorderen, en loopen dus gevaar, niet zelden te leur gesteld te worden. De een is knorrig, omdat hij, naar zijnen zin, niet gemakkelijk genoeg deugdzaam kan wezen; de ander, omdat hij niet zoo veel weet als een Professor; een derde, omdat hij zoo slim niet is als de

{==365==} {>>pagina-aanduiding<<}
Jood, die hem bedrogen heeft; een vierde treurt, als een verlaten baardmannetje, omdat zijne maag geen spek kan verdragen; terwijl zijn buurman alles scheef ziet, omdat hem de schouders over het hoofd zijn gegroeid. Hoe wil men, daar dit alles zoo is, Vergenoegdheid, en hare oudste dochter, Gezondheid, onder de menschen verwachten? Hebben wij van buiten, in regen en wind, in slecht gebakken brood en uitgemergeld vleesch, in de koffij en thee, die wij als opregte Noord-Nederlanders moeten helpen in eere houden, - hebben wij in de scheptervoerende kunst van onze koks en kleermakers een heer van vijanden tegen ons; laat ons dan ten minste van binnen vrede houden, en, gedachtig, dat er niets volmaakt is onder de zon, ons zelve voor lief nemen, zoo als wij zijn.
Laat ons dan, in de eerste plaats, niet al te keurig zijn op onze buitenkas. De tijd is voorbij, dat wij op de kassen van onze horologiën sierlijk gedreven beeldwerk of keurig emailjeersel vorderen; wij zien meer op den gang van het werk. Zullen wij nu, in de beoordeeling der waarde van eene horologiekas, ons verstand beter gebruiken, dan in die van ons ligchaam? Is het, in den kring, waarin wij leven moeten, tegen dagelijksche schokken bestand; dient het onze ziel tamelijk (want zij is eene te lastige Dame, om goed bediend te worden), wat kunnen wij dan meer verlangen? De Natuur zoekt ons het gemis van een zintuig zelfs (kostbaarder deel hebben wij niet) door het scherpen van een ander te vergoeden. Trachten wij, haar hierin te volgen. Hebt gij geen fijn gehoor; - wat behoeft gij u op te dringen, een geleerd Concert te gaan aangapen? Ziet gij u misschien genoodzaakt, u in de dagelijks aanwassende rij der brillendragers te begeven? - zet hem gerust op uw' neus, die even vrij adem zal halen, alsof hij er geen' droeg; en troost u met de gedachte, dat gij iets, als een verstandig man, moogt doen, hetwelk zoo velen doen, omdat zij gek zijn. Hoe veel minder reden is er, in onmin te leven met ons zelve,

{==366==} {>>pagina-aanduiding<<}
omdat een of ander onzer ledematen ons niet zóó aan het lijf zit, als den meesten onzer broederen? Het leven is noch danszaal, noch paradeplaats; wij behoeven door hetzelve noch in gelederen op te trekken, noch met sierlijke passen in allerhande wonderlijke toeren het door te huppelen. Er is op de meeste wegen en paden van ons dierbaar Vaderland plaats genoeg, om zeer scheef te loopen, zonder te vreezen te hebben, anderen of zich zelven in den weg te zullen wezen; en ik heb nog niet gehoord, dat men er ooit iemand ergens den doortogt geweigerd heeft, omdat een gedeelte van zijnen rug een weinig achteraan kwam. En, wat men op alle mogelijke afwijkingen van de gewone menschen-figuur kan toepassen, vrienden en bekenden gewennen er spoedig aan, en de menigte ziet eigenlijk niet u, maar datgene aan u, wat zij niet aan zich zelven ziet; en dit hebt gij met ieder groot man en met elken grooten olifant gemeen.
Wat, ten tweede, de gaven van den geest betreft, waarmede sommigen (ik zal wel oppassen hier te zeggen velen) zich beklagen al te schraal bedeeld te zijn, - wat die zoo zeer benijde gaven dan betreft, salomo heeft gezegd: het is eene kwelling des geestes, veel te weten; en ik voeg er uit mijn boekje bij, dat het tevens eene kwelling der maag is. Dat salomo gelijk heeft, zal elk, die twintig boeken gelezen, en over één dier twintig waarlijk heeft nagedacht, moeten erkennen. En in salomo's tijd waren er nog geene Boekverkoppers! Sedert die geestelijke Vroedmeesters den armen Geleerde zijne hersenvruchten komen afhalen, ziet het er nog veel erger uit. Zij hebben dit met hunne naamgenooten, die onze vrouwen bijstaan, gemeen, dat zij zelden gedulds genoeg hebben, om den, dikwijls (ik beken het) zeer langzamen, gang der natuurlijke verlossing af te wachten; waarvan dan het gevolg is, dat het kostbaar pand, waarvan de Autheur, met zoo vele moeiten, maanden en jaren lang zwanger

{==367==} {>>pagina-aanduiding<<}
ging, half verminkt voor den dag komt, en, tot schande van Papa, ellendig verkwijnt.
Ik weet het, velen, die uitmunten in kennis of vernuft, ontloopen dit gevaar; maar ontloopen zij zoo ligt den geesel der hypochondrie? Hoe menig een moet zijne verdiensten en zijnen roem, als Geleerde, en dikwijls, wat erg genoeg is, als Geleerde van den honderd en eersten rang, voor een ellendig sukkelend leven koopen! Onze maag, met al hare lijftrawanten, die tot onderhoud van ons aardsch bestaan medewerken, en onze hersenen zijn vervaarlijke antagonisten, die het met elkander nooit eens kunnen worden. Een van beide moet wijken. Wijkt de maag, en triomferen de hoogere krachten in den mensch, dan lijdt weldra ons geheele stoffelijk bestaan, en wij bevinden ons in den toestand van een' voerman, die met een paar oude, afgejaagde knollen spoedig voort moet en niet kan.
Deze en dergelijke lasten ontwijken wij, wanneer wij met ons verstand en wetenschap niet te ver boven nul komen. En waarom zouden wij dan hen benijden, bij wie het zoo hoog gerezen is, dat zij geheel etherisch van natuur worden?
Ik moet nu, ten derde, nog opmerken, dat men even min eens andermans deugd moet benijden, maar veel wijzer doet, tevreden te zijn met zijne eigene deugd. Ik ben hier, dit zie ik, op den akker van vreemde boeren; en zij zullen mij hartelijk uitlagchen, wanneer ik over kluiten struikel, die zij handig weten uit den weg te ruimen. Maar laat hen lagchen; ik wil eens gaan tuimelen over hunne kluiten; ik wil eens, als Arts, over deugd en geweten gaan filozoferen.
Als ik voor een' zieke zit, die mij zijne historie vertelt, en er nu stilzwijgend, of soms wel eens met halve woorden, bijgevoegd heeft: ra, ra, wat is dat? dan doe ik mij zelven, als ik er tijd toe heb, vier vragen: Is hier eene kwaal? zoo ja; ken ik die kwaal? zoo ja; weet ik er hulp voor? zoo ja; kan ik die hulp hier aanwenden? - Zouden die vier vragen bij de be-
{==368==} {>>pagina-aanduiding<<}
handeling van zielekwalen ook niet te pas komen? Mij dunkt, dat het hier althans niet minder van belang is, naauwkeurig te weten, of er werkelijk kwaad aanwezig zij, hetwelk genezing vordert. Door de zorg veler geestelijke kwakzalvers, doet voor veler oogen de toestand van hun gemoed zich zoo zwart voor, dat de zielen van een' tiberius of eene messalina er helder lichtende sterren bij zijn. Zij behoeven dan ook gestadig geestelijke hulp, welke hun door de straks gemelde vrienden ook even trouw verleend wordt, als zekere soort van Geneesheeren die zelfplagers bijstaat, welke, volstrekt ziek en beklaagd willende wezen, om de geringste belemmeringen hunner natuurlijke verrigtingen, doodsangsten uitstaan. Zoo zweeten gene slagtoffers der dweepzucht, bij den minsten mistred, bij elke, meestal slechts schijnbare, afwijking van het pad der godsvrucht, van angst. Eene vlaag van oploopendheid, de toevallige deelneming in eene wat dolle vrolijkheid, eene verkeerde stemming op eenen godsdienstigen feestdag, eene opgenomene kaart doet hen in kwellingen vervallen, welke al de troostredenen hunner Ziele-artsen (anders nog al geschikt, om in slaap te wiegen) naauwelijks sussen en bedaren kunnen. Hoe moet daardoor de ziel, en, met de ziel, het ligchaam, geschokt en gepijnigd worden! Verkiest men dan gezond te leven, zoo moet men al die zoogenaamde geestelijke medicijnen laten varen, tevreden zijn met die mate van gezondheid en sterkte des gemoeds, welke onze Hemelsche Vader ons heeft toebedeeld, haar met alle
mogelijke zorge bewaren, maar niet in het najagen eener schaduw van vroomheid een onzer kostbaarste aardsche goederen, onze gezondheid, verspillen.
Maar gesteld, wij gevoelen nu duidelijk, zoo duidelijk, als de Arts het ziet aan de teekenen en toevallen bij zijnen lijder, dat ons gemoed krank, doodelijk krank is; gesteld, ons geweten waarschuwt ons duidelijk, zoo als de pijn ons waarschuwt in ligchaamsongesteldheid, - wat dan? Dan moeten wij

{==369==} {>>pagina-aanduiding<<}
nog altijd naauwkeurig onderzoeken, of wij, met grond, herstel van ons zielegebrek te wachten hebben. Er zijn gebreken, ook in de ziel, die, als gevolgen eener verkeerde opvoeding, of van jaren lang gewerkt hebbende omstandigheden, of van onze vorige, te laat als verkeerd erkende, leefwijze, of ook wel van ons ligchaamsgestel, al te vast zijn ingeworteld, om geheel uitgeroeid, of te kwaadaardig geworden zijn, om zelfs met kracht aangegrepen te worden. Er zijn zielekankers, waarvan hippocrates zeggen zou: roer ze niet! Wat doen, in die treurige gevallen, de volgelingen van dien echten Geneesmeester? Zij zoeken den armen lijder zijn lot zoo dragelijk mogelijk te maken; zij leeren hem zachtzinnig alles vermijden, wat zijner kwale voedsel kan geven; maar zij gaan hem dezelve niet, in al hare schrikbarende gevolgen, voorstellen; zij teisteren hem niet met allerlei ruwe pogingen ter genezing, welke slechts dienen, om des lijders smarten te vermeerderen. Mogen wij dit ook niet doen bij onze zielelijders, wanneer zij met onverwinnelijke gebreken te strijden hebben? Ik beken, bij iemand, die prijs stelt op zedelijke volmaaktheid, kan niets zoo verschrikkelijk wezen, als de voorstelling, van zulk eene treurige kwaal, als nijd, gierigheid of wellust, niet los te kunnen worden. Maar gelijk de door ligchaamsfolteringen verteerde lijder een einde ziet aan zijn' angst en pijnen in de reddende hand des Doods, zoo mogen wij ook gerust vertrouwen, dat er bij den hoogen God middelen en wegen te onzer zedelijke redding, oneindig boven onze bevatting, aanwezig zijn; wij mogen gerust vertrouwen op den rijkdom zijner genade, die ons geopenbaard is door onzen gezegenden Zaligmaker. Maar dit moet ons dan ook bevredigen met ons zelve, en in onzen benaauwden toestand die blijmoedigheid en gerustheid geven, zonder welke er noch voor den geest, noch voor het ligchaam gezondheid mogelijk is. En zonder onze gezondheid zijn wij maar half geschikt
voor onze aardsche loopbaan; haar geheel verwaarloozende, gelijken wij eenen schildwacht, die zijnen post verlaat, omdat het hem voorkomt, dat dezelve slecht gekozen is.
Maar heb ik mij, bij het onderzoek van mijn gemoed, van eene gevaarlijke kwaal overtuigd, welke ik met grond verwachten mag te kunnen uitroeijen, dan moet niets mij van meer belang zijn dan dat; daaraan moet ik zelfs mijne ge-
{==370==} {>>pagina-aanduiding<<}
zondheid opofferen. Dit toch vordert de ware Geneeskunst, Niet zelden genezen wij de eene ziekte door het verwekken eener andere, voor het oogenblik dikwijls veel heviger. Ondertusschen wij doen het, omdat wij grond hebben daarna een volkomen herstel te verwachten. Ook hier is dus zulk eene handelwijze van het grootste belang. Ware zelftevredenheid kan zonder een gerust geweten niet wel bestaan. Dit te bewaren, en, zoo wij het verloren, te herkrijgen, blijft dus een hoofdvereischte, om ons een gezond en lang leven te verwerven; althans een vereischte van oneindig meer belang, dan het vermijden van aardappelen, of van gebak, of van een likeurtje, alsof er de smetstof der gele koorts in zat, of het doen van allerlei kunsten, om het bloed in beweging en alle poorten open te houden. Ik weet wel, dat men mij nu zal vragen, of dan alle stokouden, waarvan wij hooren en lezen, zulke heiligen waren? Ik heb dit niet kunnen merken; maar wel, dat, zoo zij het niet waren, zij zich ook juist niet veel bekommerden, om het te worden. Dus is dan voor hem, die de kinderen eener volgende eeuw verlangt te zien, eene zekere onverschilligheid, eene zekere stompheid van zedelijk gevoel aan te raden? - Voor hem, die aan dit leven alleen genoeg heeft, o ja!
J.V.


De Engelsche harddraverijen.

Eenige maanden voordat de wedloop eenen aanvang zal nemen, worden alle paarden, zoowel oude als jonge, aan eene bijzondere voorbereiding onderworpen, die niet slechts in het aanleeren van den ren, maar tevens in eene geneeskundige behandeling bestaat. De Engelschen hebben daarvoor het bijzondere woord training, als zelfstandig naamwoord, en to train, als werkwoord; welke woorden, daar de zaak nergens elders plaats vindt, niet wel te vertalen zijn, en daarom ook door Duitschers en Franschen in hunne talen behouden worden. Dit trainéren, nu, is eene kunst, die in Engeland, gelijk bij ons het dresséren, door bijzondere kunstkundige lieden verrigt wordt. En daar ieder paard, voor den wedloop bestemd, getraineerd moet worden, zoo levert dit beroep aan vele menschen bezigheid en onderhoud op.

{==371==} {>>pagina-aanduiding<<}
Overal zijn in de nabijheid der plaatsen, waar deze wedloopen gehouden worden, zulke traineer-huizen aangelegd, van welke ik een der beroemdste thans nader beschrijven zal.
Newmarket, eene kleine stad in Cambridgehire, is de beroemdste plaats voor deze wedloopen in Engeland. Zij verkreeg het privilegie hiertoe reeds onder Koning karel II, en thans worden er jaarlijks, op verschillende tijden, zeven wedloopen gehouden, waarvan de meeste drie dagen duren. Er zijn aldaar verscheidene traineer-huizen, onder welke dat van Mr. boice het beroemdste is; dit heb ik dan ook bezocht, toen ik de laatste reis te Newmarket was, op eenen tijd, dat er geen wedloop gehouden werd, dewijl ik anders deze inrigting niet zou hebben kunnen bezien.
Mr. boice heeft, in zeer ruime gebouwen, die eene soort van plein rondom zijn woonhuis buiten de stadspoort vormen, altoos 30 tot 40 paarden in den kost. Ieder paard van twee jaren of ouder heeft zijnen eigen' ruimen stal, in welken het doorgaans geheel los staat. Het heeft zijnen bijzonderen oppasser, die in dienst van den eigenaar deszelven is, tegelijk met het paard derwaarts komt, en meestal een jongen is, niet boven de 12 tot 14 jaren oud. Deze staat, letterlijk, den geheelen dag achter het paard, hetwelk bij ruw weêr met verscheidene wollen, des zomers echter met één fijn linnen dek behangen is; hij rost het tweemaal daags zeer lang, vangt den mest van hetzelve in een bijzonder vat op, brengt dien uit den stal, wiens vloer naar eene dikke stroomatras gelijkt, en rijdt hetzelve tweemaal elken dag af.
Op vastgestelde tijden krijgt het dier geneesmiddelen in. Zijne voedering en dagelijksche beweging geschieden volgens bepaalde regels. En dit alles te zamen noemt men nu het trainéren. Vele kundige lieden hebben mij verzekerd, dat deze behandeling, die, naar mijne overtuiging, de krachten van het paard moet ondermijnen, veel bijdraagt, om die groote snelheid, en vooral den zoo noodigen langen adem, voort te brengen; zij stemmen echter toe, dat er ook veel windmakerij onder loopt, om de rijken, wien deze paarden toebehooren, van de huig te ligten, en van de traineurs afhankelijk te maken. Dit goochelspel worde inderdaad op eene belagchelijke wijze gedreven: want men zal het toch wel bespottelijk moeten noemen, wanneer men een weinig vleesch, dat aan het eene deel des ligchaams te veel en tot

{==372==} {>>pagina-aanduiding<<}
last zou zijn, b.v. van de schouders, de borst en de heupen, door inwendige zweetmiddelen en uiterlijke omslagen, wil verdrijven, en naar een ander deel henenleiden; of dat de paarden, op zekere tijden van den dag, en als zij liggen, door niemand, zelfs niet door de eigenaars, mogen bezigtigd worden. Mijn vermoeden, dat de paarden door het trainéren zwakker worden, scheen zich den volgenden morgen bij het afrijden, door eene geheel niet moedige, maar trage houding en beweging dezer dieren, te bevestigen. Ik had, namelijk, al de paarden des avonds in de stallen gezien, en bij die gelegenheid had Mr. boice's opziener mij dezelve niet alleen bij name doen kennen, maar ook uitgenoodigd, hen des volgenden daags, 's morgens vroeg, te zien rijden. Dit levert eene ongemeen fraaije vertooning op. Op de onafzienbare vlakte van Newmarket verschenen omtrent 200 renpaarden; want, behalve deze inrigting van Mr. boice, zijn er nog andere, hoewel niet zoo beroemde, in den omtrek. De ondernemer rijdt dan vooruit en de opziener achteraan; de paarden zijn altemaal met kleeden van fijn wit linnen over het lijf en den kop bedekt; op ieder derzelve zit de jongen, die het oppast, en zoo trekken zij in den stap achter elkander, of vliegen, op bevel des aanvoerders, in galop over de vlakte. Dit wordt tweemaal daags gedurende het gunstig jaargetijde herhaald; des winters, echter, loopen zij enkel in de rijbaan, en zijn dan ook niet volkomen in de trainéring, maar alleen in den kost; alsdan betaalt men slechts 3 Eng. schellingen daags; maar voor het trainéren neemt Mr. boice niet minder dan 10 guinjes 's maands; nogtans ontbreekt het hem niet aan liefhebbers, en zijne stallen zijn altijd vol. Bij hem zag ik dan ook die paarden, welke vóór twee jaren in Engeland het meest geacht werden; vooral
verdienden de Sir Joshua en Bourbon opmerking, als hebbende alles achter zich gelaten, wat tegen hen in het strijdperk getreden was, zonder echter nog tegen elkander hunne krachten beproefd te hebben.
Niettegenstaande het vermaak en de verwondering, welke het gezigt dezer schoone dieren veroorzaakt, kan men toch eene zeer onaangename gewaarwording niet onderdrukken, bij het besef, dat hier deze paarden even als de kinderen der rijken worden gekweekt en opgepast, terwijl in hetzelfde land duizende van menschen door honger en ellende bijna

{==373==} {>>pagina-aanduiding<<}
tot wanhoop worden gebragt. Het gedurig wederkeeren dezer zelfde waarneming, en het onophoudelijk zamentreffen der beide grootste uitersten van armoede en rijkdom, stoort in Engeland, waar zulks meer dan elders aanwezig is, het genot van het buitengewone en schoone dikwerf zeer.
Ik zou zeer breed worden, mijn vriend! zoo ik mij tot eene uitvoerige beschrijving dezer wedloopen, en derzelver veelvuldige zoowel voor- als nadeelige gevolgen, wilde inlaten. Ik moest dan het een en ander uit de handelingen van het Parlement, door hetwelk zij bevestigd zijn, aanvoeren; de wetten der Club, die het opzigt daarover heeft en ze bestuurt, althans bij wijze van uittreksel, mededeelen, en eindelijk eene menigte voorbeelden ter opheldering bijbrengen; en nogtans houd ik mij, op voldoenden grond, overtuigd, dat u bij dit alles nog zeer veel volmaakt onverstaanbaar zou zijn. En deze grond is geen andere dan die, dat de zaak mij zelven nog niet volkomen duidelijk is. In weêrwil toch mijner nieuwsgierigheid, die ik door zien, lezen en navragen zoo veel mogelijk zocht te bevredigen, is mij nog zeer veel onverklaarbaar gebleven. Gelijk niemand eenig spel behoorlijk zal leeren kennen en beoordeelen, zoo hij niet zelf heeft medegespeeld, zoo zal ook niemand het eigenlijke wezen dezer wedloopen, de vele regels en wetten, daarbij in het oog te houden, vooral de tallooze combinatiën, welke zij veroorloven of noodig maken, leeren kennen, ten zij hij zelf dit spel medespele: want het wedrennen is eigenlijk een spel: winst is het doel, en de paardensokkerij slechts het middel.
Bij den oorsprong was het geval juist omgekeerd. Deze wedloopen werden door Koning karel II ingesteld, gedeeltelijk om de paardenteelt te bevorderen, gedeeltelijk echter ook, om het volk, dat door de kort te voren plaats gehad hebbende woelingen en verwarringen moedeloos geworden was, eene openlijke vermakelijkheid te geven. In den beginne werden zij alleen voor de door den Koning vastgestelde prijzen gehouden; naderhand loofden de Gemeenten van verscheidene steden, en rijke landeigenaars der Graafschappen, prijzen uit, toen zij zagen, dat deze openlijke spelen zoo vele aanschouwers lokten, en der steden en plaatsen, waar zij gehouden werden, zoo vele voordeelen aanbragten. Eindelijk kwam het zoo ver, dat de winst der openlijke prijzen slechts bijzaak, de weddenschappen daar-
{==374==} {>>pagina-aanduiding<<}
entegen, of veelmeer het spel van enkele personen onder elkander, de hoofdzaak werden; waardoor de drift voor dezelve bij dit aan spel en winzucht overgegeven volk tot eene hoogte gedreven werd, waarop zij nog bij geen ander geklommen is: want het is zeker, dat al het onheil, door het spel in andere landen veroorzaakt, in geene vergelijking komt met die onheilen, welke de dolle woede der natie, om op de snelheid der paarden ontzettende sommen te verwedden, in Engeland voortbrengt. Men heeft mij verzekerd, dat, dooreengenomen, de rijken daardoor arm, de armen, daarentegen, rijk worden; en een persoon, bevoegd om zulks te beoordeelen, verzekerde mij tevens, dat in Newmarket alleen jaarlijks meer geld gewonnen en verloren werd, dan in alle openlijke speelhuizen van Europa te zamen genomen. Nu zijn er niet minder dan drie en negentig plaatsen, waar wedloopen gehouden worden; waaruit men kan opmaken, hoe algemeen de zucht tot dit spel zijn moet, en welken invloed dit op den uiterlijken welstand der bijzondere personen moet voortbrengen.
De voornaamste wetten en verordeningen, waarop de gebruiken berusten, die bij deze wedloopen plaats vinden, en waardoor list en bedrog, die hen reeds lang hadden moeten vernietigen, sedert eene reeks van jaren worden te keer gegaan, komen hierop neêr.
Slechts die weddenschappen zijn van kracht en moeten betaald worden, die bij openlijke wedloopen, in tegenwoordigheid van regters, en volgens de wetten, zijn aangegaan. Er mag, op de boete van 500 pond sterlings, geen wedloop gehouden worden van minder dan 50 p. st. premie. Ieder paard, dat loopen zal, betaalt 2 p. 2 sch. st. schatting aan de kroon. Geen paard mag loopen, welks ouderdom en afstamming niet genoegzaam kan bewezen worden. Geen rijder kan de overwinning behalen, die niet vóór het afrijden en na de aankomst tegelijk met den zadel gewogen is en het vastgestelde gewigt houdt, waarbij echter 2 ℔ meer niet in aanmerking komt. Alle weddenschappen, die niet eerst gedurende het rennen gesloten worden, moeten vooraf in de boeken der opzieners worden aangeteekend. Alle verlorene gelden moeten terstond in specie of door zekere aanwijzing worden voldaan, ten zij de winner van dit regt afstand doe. Hij, die eene weddenschap niet betaalt, verliest het regt, om

{==375==} {>>pagina-aanduiding<<}
eene andere aan te gaan; gelijk ook hij, die voor de regters, of voor eene door hen aangestelde Jury, van bedriegerij bij het wedrennen is overtuigd geworden. (Men heeft voorbeelden van zeer voorname personen, die, enkel op vermoeden hiervan, gedurende verscheidene jaren, buiten de Club gesloten zijn.) Wie reeds vóór den rid de weddenschap gewonnen geeft, betaalt slechts de helft, ten zij het tegendeel uitdrukkelijk vastgesteld ware. Het paard van hem, die op deze wijze de weddenschap gewonnen heeft, moet nogtans de vastgestelde baan doorloopen. Niemand mag een geleend paard om te loopen brengen, maar het moet bewezen kunnen worden zijn eigendom te zijn. Iedere twist wordt op staanden voet door de regters beslist, bij wier uitspraak geene weigering of appèl plaats heeft. Zoo de beide loopende paarden, of, ingevalle er meer zijn, de beide voorste, tegelijk het doel bereiken, (waar de regters, ter wederzijden geplaatst, door eene opening naar het doel zien, om naauwkeurig te kunnen onderscheiden, welk paard het eerst met den kop de gezigtslijn raakt) en de regters het niet ééns zijn, welk paard gewonnen hebbe, dan moet de wedloop dien zelfden dag op nieuws plaats hebben, nadat alle overige den bepaalden rid hebben afgelegd. Wanneer omtrent het gewigt des rijders niets naders vastgesteld is, geldt dat van 8 steen en 7 pond (119 ℔) als vereischte. Paarden, die buiten de voorgeschrevene baan loopen, die struikelen of vallen, en hierdoor van hunne tegenpartij voorbijgeloopen worden, verliezen, ten zij het tegendeel vooraf bepaald ware. Alle bijkomende weddenschappen hangen van de hoofdweddenschap af; dat heet, wanneer b.v. A en B eene wedenschap van 1000 guinjes reeds sedert lang hebben vastgesteld, om door eenen wedloop op eenen bepaalden dag beslist te worden, en er naderhand nog andere, misschien verscheidene honderden, voor A of ook voor B inschrijven, hetgene door het opteekenen in de zakboekjes dier beide
aanvoerders geschiedt, hetzij van tijd tot tijd, of gedurende de wedloopen op de plaats zelve, zoo zijn deze alle onderworpen aan de voorwaarden, die hunne aanvoerders vaststelden. Verkiest dus B de geheele weddenschap te niet te doen, of zelfs wel, gelijk boven gemeld is, gewonnen te geven, door de helft dadelijk te betalen, zoo moeten dit al zijne aanhangers doen, hoe zeker zij ook overtuigd mogen

{==376==} {>>pagina-aanduiding<<}
zijn, niet verloren, maar gewonnen te zullen hebben, bijaldien de weddenschap ware doorgegaan.
Dit zijn zoo de voornaamste wetten, die hierbij plaats vinden, waarbij het evenwel eenen onervarenen nog altoos duister zal blijven, hoedanig hierdoor alle list en bedrog genoegzaam voorgekomen wordt; vooral, daar deze weddenschappen niet altoos voor beide partijen gelijk zijn, maar dikwijls op de eene hand het dubbel en meer gehouden wordt tegen het enkel op de andere. Dikwijls wordt zelfs nog gedurende het loopen op die wijze gewed, en de Weddenschaps-almanak (Racing-almanack) levert op iedere bladzijde voorbeelden daarvan op, dat genoegzaam bij iederen wedloop de weddenschappen in den beginne gelijk zijn, maar omstreeks het midden als 3 tot 6 tegen één, en dat omtrent het einde 10 tegen één gewed wordt.

(Het vervolg en slot hierna.)


Het cosmorama van den heer Pfeiffer.

Indien, zoo als wij zeker durven vooronderstellen, de fraaije kunsten bijzonder veel tot veraangenaming des levens toebrengen, moet alles, wat derzelver uitwerking vermeerdert, gewis onze belangstelling opwekken. Aan deze uitwerking, toch, hebben wij die streelende gewaarwordingen te danken, zonder welke iedere onaangename indruk ons langer zoude aankleven, en ons eindelijk voor het genot onverschillig maken. Zij toch (de schoone kunsten namelijk) bezitten het voordeel, de aandoeningen onder een zinnelijk omkleedsel mede te deelen, en de indruk van alles, wat schoon en voortreffelijk is, tot velen over te dragen. Hoe meer zij, derhalve, de uiterlijke zintuigen te gemoet komen, en de voorwerpen dus gemakkelijker op de ziel doen werken, hoe nader zij het doel van hare bestemming bereiken.
Veel, ondertusschen, is er over de hulpmiddelen, waarvan zij zich kunnen en mogen bedienen, gezegd; en het heeft niet aan bepalingen ontbroken, waaraan men dezelve heeft willen onderwerpen. Wij willen hierin geen' beslissenden toon voeren; maar meenen echter te mogen vaststellen, dat geene middelen verwerpelijk zijn, welke de uitwerking verhoogen,

{==377==} {>>pagina-aanduiding<<}
zonder eenige zwakheid te verraden. Uit dit oogpunt, althans, zullen wij de tafereelen beschouwen, welke ons op nieuws het werkzame vernuft van den smaakvollen pfeiffer hebben doen bewonderen; en het kan ons niet dan ten hoogste aangenaam zijn, onder de menigte voorstellingen, waarop veeltijds vreemden met veel ophefs zich beroemen ons te vergasten, die van een' onzer Landgenooten te zien uitmunten.
Bij zoodanige inrigtingen is het voor den ondernemer een bijzonder voorregt, den geest van het algemeen te kunnen doorgronden; en dit voorregt schijnt ook den Heere pfeiffer geschonken te zijn. Welk eene algemeene goedkeuring zijn Théâtre Optique ook in verschillende oorden van ons vaderland heeft mogen wegdragen, heeft hij daarbij toch niet vergeten, dat de belangstelling van tijd tot tijd door iets nieuws moet geprikkeld worden; en dit besef was voor zijnen scheppenden geest genoeg, om nieuwe voorstellingen, geheel anders ingerigt, te ontwerpen en te voltooijen, welke door hem aangekondigd werden onder den naam van cosmorama.
Wij zullen ons met de wijze der inrigting, welke eene vermenging van optische en beeldende kunst is, niet ophouden, maar ons alleen tot de uitwerking bepalen; en inderdaad, dezelve is zoo verrassend als treffend. Men vindt hier gelegenheid, zich opééns in onderscheidene gedeelten der hoofdstad te verplaatsen, en heeft hierbij tevens het genoegen, de afwisseling der saizoenen en getijden van den dag waar te nemen; terwijl de verrassing te aangenamer is, wijl men, in de zaal tredende, niets gewaar wordt dan eenige kijkglazen, op kleine afstanden van elkander gesteld, voor welke men zich achtervolgens plaatst, om de voorwerpen te ontdekken.
Het eerste vertegenwoordigt ons het Schapenplein, bij den Munt- of Regulierstoren, en dat wel op het tijdstip van middernacht, tusschen het oude en nieuwe jaar. Deze voorstelling is bijzonder karakteristiek en natuurlijk gestoffeerd: een korps muzikanten van de stads schutterij, door fakkellicht begeleid, kondigt het bepaalde tijdstip aan; onderscheidene groepen kenmerken hetzelve; de werking is eenvoudig en levendig. Het zachte maan- tegen het gloeijende fakkellicht, de dunne nevel, welke zich over de daken verspreidt, alles

{==378==} {>>pagina-aanduiding<<}
werkt mede tot de treffendste begoocheling; en men heeft zich slechts aan de leiding zijner gewaarwordingen over te geven, om geheel teruggebragt te worden tot den laatsten oudejaarsavond, waarin het fraaije weder de treffende stadsgezigten in zulk een uitmuntend licht deed voorkomen.
Het tweede geeft een gezigt op de Nieuwmarkt bij de St. Anthonies-waag, en wel op nieuwjaarsdag, en levert alzoo met het vorige het heerlijkst contrast van nacht en dag. Wij zouden langwijlig worden, door alle bijzonderheden te beschrijven: de stoffaadje kenmerkt een weelderig vernuft, en geeft tevens een denkbeeld van de luidruchtige (aan losbandigheid grenzende) vrolijkheid, waardoor in vroegere jaren deze dag onderscheiden werd.
Hierop volgt eene voorstelling van den Dam, bij het aftrekken van de parade; en ook hierin heerscht eene waarheid, welke ons op de plaats zelve voert, en de plegtigheid aanschouwelijk maakt. De statige bouworde van het paleis, welks vroegere bestemming men zich, met bewondering van den heerlijken aanwas van Amsterdam, herinnert; het Gottische kerkgebouw er nevens, omstuwd en, als ware het, beklemd door woningen van lateren bouwtrant; het militaire gewoel, alles maakt eenen indruk, welken de natuur, zonder de overdragt der kunst, zeldzamer te weeg brengt; terwijl de kunst zelve zich schijnt te vergeten, om de natuur te doen bewonderen.
Het vierde tafereel stelt, bij helder weder, een gedeelte van den Binnensingel tegenover de Lutersche Nieuwe Kerk voor, en levert een dier vrolijke en tevens deftige gezigten, waaraan Amsterdam waarlijk rijk is, en welke de gewoonte alleen minder belangrijk maakt.
Met geene mindere belangstelling zien wij de hierop volgende Koopbeurs van Amsterdam. Over de gewaarwordingen uit te weiden, welke dit tafereel verwekt, zou ons te verre wegleiden. Wij zullen hiervan alleen zeggen, dat het besef van de moeijelijkheid eener zoodanige voorstelling ons de kunst des meesters ten hoogste doet bewonderen.
Het hieraan volgend gezigt op het Rokin bij het Valbrugje is met de gewone natuurlijkheid voorgesteld: het karikatuur van de stoffaadje beviel ons minder, omdat dezelve het geheel eenigzins confuus maakt. Het uitzigt over de

{==379==} {>>pagina-aanduiding<<}
Lange Brug is voortreffelijk; de woeling daarop is levendig en natuurlijk voorgesteld.
Het gezigt van de Botermarkt op kermistijd, hetwelk het zevende tafereel uitmaakt, de ruime stoffaadje en talrijke groepen vormen een koddig geheel, dat niet onbehagelijk is.
No. 8 is een van die tafereelen, welke wij liever zouden voorbijgaan. Schoon ook hierin de natuur getroffen is, ontwaart het verfijnd gevoel den onaangenamen indruk, dien de plaats, hier voorgesteld, altoos te weeg brengt.
Aangenaam is derhalve de overgang tot het volgende, welk, van den Mosselsteiger, een gezigt op het IJ levert. Bij deze belangrijke beschouwing is het onmogelijk, aan verachtering van zeevaart en vermindering van welvaart te denken. Het levendig gewoel, omstraald door de majesteit der opgaande zon, brengt ons in eene vrolijke, met eerbied vermengde, stemming. Wij vergeten, wat er verloren werd, en verheugen ons met het overgeblevene; terwijl het morgenrood eener vernieuwde welvaart, uit dezen belangrijken stroom oprijzende, ons schijnt te begroeten.
In deze aangename stemming worden wij gehouden bij de volgende beschouwing van den Buitenkant, met het gezigt op de Kweekschool voor de Zeevaart en de Koninklijke Werf. De voorstelling van den regenboog, en deszelfs wederkaatsing in het water, geeft dit tafereel een plegtig aanzien.
Het elfde tafereel is een gezigt uit het IJ, langs den Schreijerstoren, op de Geldersche Kaai, en wel bepaaldelijk op Donderdag den 2 December ll., 's middags ten 12 ure, bij mistig weder en heldere zon. Het statige van deze natuurverschijning, vermengd met de voorwerpen, welke er zich in opdoen, beide met onbegrijpelijk veel waarheids voorgesteld, zijn van eene heerlijke uitwerking. Het oud eenvoudig gevaarte, dat zich uit den nevel schijnt voor te dringen, geeft ons het zinnebeeld van de eerste opkomst des koophandels hier ter stede; en wij denken hierbij aan het eerste schip, dat te dezer plaatse afvoer.
Van deze beschouwing terugkomende, vinden wij ons verplaatst in het binnenste der Nieuwe Kerk. Al den indruk, welken zulk een statig gebouw kan te weeg brengen, worden wij ook hier gewaar; terwijl alles het oogenblik vóór den kerkdienst aankondigt. Hier is de begoocheling ten hoogsten top: de kolossale Gottische pilaren en gewelven zoowel,

{==380==} {>>pagina-aanduiding<<}
als de beelden, komen ons in derzelver wezenlijke grootte voor; het wordt onmogelijk, hierbij aan eenig hulpmiddel der kunst te denken, en de natuur zelve schijnt verwezenlijkt:
Van hier gaan wij tot een tooneel van een' geheel anderen aard over; namelijk, het legeren der Kozakken voor de Muiderpoort. Het brandende vuur, waarom zij verzamelen, tegenover het maanlicht; de voorwerpen, welke achter den opgaanden rook kennelijk zijn; het karakteristieke van houdingen en gelaatstrekken, alles is van eene voortreffelijke uitwerking, welke ons zoowel vinding als behandeling doen bewonderen.
Het laatste is een onstuimig natuurtooneel, gevende een gezigt van de Plantaadje op de Muiderpoort en de Caserne, bij stormwind en het vallen van jagtsneeuw. De uitwerking van den stormwind is met waarheid voorgesteld; de sneeuw beviel ons minder, en was (betere uitdrukking kunnen wij er niet voor vinden) te diamantachtig; en dit, hoe gering dit gebrek ook moge schijnen, doet aan de uitwerking van het geheel merkelijk te kort.
Uit een en ander kan afgeleid worden, dat dit Cosmorama de aandacht van het algemeen overwaardig is. Immers, waar eenige prijs op de schoone kunsten gesteld wordt, moet alles, wat tot uitbreiding van derzelver gebied medewerkt, met blijdschap ontvangen, en, als eene bijdrage tot den nationalen roem, hooggeschat worden. Hierom achten wij ons andermaal aan den ijver en de vindingrijkheid van den onvermoeiden Kunstenaar verpligt. Zich eenmaal eenen anderen werkkring dan de stille schilderkamer verkozen hebbende, heeft hij de doorslaandste bewijzen gegeven, dat wij het buitengewone niet alleen van den vreemdeling behoeven te verwachten. Neen! op buitengewone wegen heeft hij zijnen roem zoowel, als dien der natie, welke den hoogsten prijs op zijne talenten mag stellen, buitengewoon gehandhaafd; en hun, die nog niet met deze laatste voortbrengselen zijner werkzaamheid bekend zijn, durven wij dezelve gerustelijk aanbevelen, als der aandacht dubbel waardig, en de meeste aanmoediging verdienende.



{==381==} {>>pagina-aanduiding<<}

Wandeling buiten de barrièren van Parijs.

Hoezeer het menigvuldige schoone en merkwaardige, dat Parijs in hare muren bevat, natuurlijk de opmerkzaamheid des reizigers meer trekt, dan hetgene buiten dezelve gelegen is; zoo levert nogtans eene wandeling buiten de barrièren van deze beroemde stad geen onbelangrijk gezigt op, schoon van eenen geheel anderen aard, dan wat de stad aanbiedt. Men vindt daarbuiten de Parijsche menschheid, als ware het, meer en négligé, in hare mingekunstelde vrolijkheid, en tevens in eene altijd bezige en doelmatige werkzaamheid. Ik zal trachten, den lezer als bij de hand langs den omtrek dier groote stad te geleiden, en vertrouw, dat wij aan de barrière d'Enfer niet onvoldaan van elkander zullen scheiden.
Welaan! beginnen wij dan onze wandeling aan den regteroever der Seine, en laat ons door de

barrière de la Rappée

naar buiten gaan.
Hoe zeer is hier de wijn in onmetelijke lagen langs den oever der rivier uitgebreid, gedeeltelijk slechts onder losse afdaken, door hoogstammige wilde kastanje- en ranke acacia-boomen beschaduwd, gedeeltelijk ook in volbouwde pakhuizen opgeslagen! Eene menigte schepen en schuiten, alle met wijn beladen, liggen hier ter regterzijde ten anker. Minder, dan buiten de andere barrièren, hoort men hier de helderklinkende muzijk der dansers. De kuipers, sjouwers, voerlieden, azijnbrouwers en matrozen zwieren alleenlijk op zon- en feestdagen in den kring der contredansen rond. Daarentegen is op werkdagen hier het gewoel des te grooter. Reeds des voormiddags is de geheele oever met troepen van koopers en verkoopers bedekt. Hier ziet men eenen op de hobbelende plank naar zijn vaartuig spoeden, om den kooper zijnen kostelijken St. Gil of Roussillon op het vat te laten proeven; hoezeer hij reeds bij voorraad besluit, denzelven, na gedanen koop, met ligten Marseille-wijn te verdunnen. Ginds hoort men weder eenen anderen, in een overdekt magazijn, zijnen heerlijken Macon-wijn aanbieden en roemen, dien hij toch eerst in de vorige week uit Orleanschen en

{==382==} {>>pagina-aanduiding<<}
Beaugeney-wijn met een weinig Roussillon gebrouwd heeft. Hier ziet men haastige makelaars met proeffleschjes van den eenen naar den anderen loopen; en wat verder wandelen een paar negotieerende kooplieden destig naar een wijnhuis, om aldaar, bij een déjeûner à la fourchette en bij goed gevulde glazen, elkander, zoo het zijn kan, te bevoordeelen: in het koffijhuis wordt bij une demi tasse de brieventasch geopend, en wissels geschreven, geaccepteerd en gedisconteerd: met één woord, men ziet aldaar, te midden van een Epicurisch genot, de belangrijkste zaken des handels beslist en afgedaan. Somtijds treft men ook wel eens eenen gretigen lekkerbek onder deze woelige menigte aan, die naar den beroemden aal van Melun of naar den snoek uit de Marne komt vernemen, welke de koks van la Rappée tot zoogenaamde matelots, die door derzelver keurigen smaak het gehemelte streelen, weten te bereiden. Deze algemeene werkzaamheid is nu niet slechts voor de aldaar wonende kasteleins, maar nog meer voor Commissionairs voordeelig, die de wijnen uit de afgelegene Departementen in hunne kelders en pakhuizen tegen zekere provenu bewaren, verkoopen, geld daarop voorschieten, en, na den verkoop, door de treffelijkste rekening voor entrée en sortie, magasinage, tonnelage, coulage, remplissage, voor interessen der uitgeschotene gelden en commissieloonen, den wijngaardenier het grootste gedeelte zijner winst met verwonderlijke behendigheid weten af te halen.
Doch wij zullen de speculanten bij hun verschalkend glas, en de lekkerbekken bij hunne matelots laten, om voorbij de weinig beteekenende barrièren van Berci, Marengo, Reuilly, Supus en St. Mande te gaan, ten einde bij de


barrière du Trône

wat uit te rusten.
De bij dezelve gelegene place du Trône ligt vlak tegenover de barrière de l'Etoile, verre achter de Elysesche velden, buiten welke de groote triomfboog zou opgerigt worden. Deze beide genoemde barrièren kan men als twee polen aanzien, naar welke eene lijn getrokken zijnde, dezelve midden door Parijs zou gaan. De straatweg naar Vincennes en het talrijke garnizoen aldaar, zoowel als de nabijheid van het kasteel St. Maure, aan den Hertog van orleans toebehooren-
{==383==} {>>pagina-aanduiding<<}
de, maken, dat deze barrière druk bezocht wordt; en dewijl ook hier, even als buiten alle barrièren, hoezeer dan ook ten nadeele der in de stad wonende wijnkoopers, die met lasten zoo zeer bezwaard zijn, de wijn zonder accijs kan worden gedronken, zoo stroomen de bewoners der voorstad St. Antoine, bij geheele hoopen, met vrouw en kinderen, naar die vrolijke herbergen. Zij hebben meest alle een ruim plein, dat met acacia- of kastanje-boomen bezet is. In het midden van hetzelve is een van planken opgeslagen orkest, van waar de eerste muzikant, met eene schreeuwende stem, aan het rondom hem zwevende gezelschap de figuren voor den dans opgeeft, die op eene omheinde en met zand bestrooide baan gehouden wordt. Het overige van dit plein is met eene menigte tafels en stoelen aangevuld. Binnen in het huis, waarvan de eerste verdieping almede tot danszaal bij slecht weder dienen moet, staat nu, op lange tafels, visch, gebraden vleesch, gevogelte, groenten en harde eijeren ten toon; terwijl in het achterste gedeelte van het huis een ontzaggelijk groot spit de rammelende kettingen beweegt. Bij het gezigt van al deze lekkernijen staat dan de begeerige man dikwerf, als Hercules aan den kruisweg, geheel besluiteloos, terwijl de naderende vrouwen zijne keus bepalen; men loost en
biedt, koopt, betaalt, en brengt zijnen voorraad, met al den toestel van borden, messen en vorken, naar het tafeltje, dat men tot zijne rustplaats heeft uitgekozen. Een ander komt enkel om den goedkoopen wijn; terwijl de mandjes of breizakken der vrouwen van medegebragten voorraad rijkelijk voorzien zijn. De kinderen dragen de salade in bosjes mede, welke de vrouwen onder lach en scherts verlezen en toebereiden. En, hoezeer dit gezelschap alles heeft medegebragt, voorziet de gedienstige waard hen nogtans van schotels, borden enz., voegt nog wel peper en zout voor niet daarbij, maar berekent tevens slim genoeg, dat zoodanige gezelschappen meestal dorstige kelen medebrengen.
Aan deze barrière had eens, onder napoleon's regering, het volgende niet onaardige geval plaats. In weêrwil van het strenge verbod op alle Engelsche koopwaren, was nogtans de begeerte der modezieke Parijsche dames naar dezelve, en vooral naar Engelsche kanten, zoo groot, dat hij, die deze contrabanden invoerde, van eene overmatige winst zeker kon zijn. Een welgesteld man, die buiten deze bar-
{==384==} {>>pagina-aanduiding<<}
rière een landgoed gehuurd had, om aldaar een magazijn dezer verbodene goederen te hebben, reed met eene schoone equipage twee- of driemaal daags naar de stad; aan de barrière gekomen, steeg dan telkens een der achterop staande livereibedienden af, om den tolbedienden te zeggen, dat er niets, aan belasting onderworpen, in den wagen was. Op zekeren tijd trof het de opmerkzaamheid van een' der douanen, dat altoos slechts die knecht afsprong, welke aan de linkerzijde stond, terwijl de ander onbewegelijk staan bleef. Hij veroorloofde zich dus eens, dien knecht aan zijn rokspand te trekken en in zijne harde kuiten te knijpen; maar deze bleef bestendig strak voor zich heen zien. En nu bleek het, dat het niets anders dan een van was fraai vervaardigd masker was, welks ligchaam, hol, van wilgenhout vervaardigd, de kostbaarste stoffen in zich bevatte. Men kan ligt begrijpen, dat de naauwgezette tolbedienden den eigenaar, voor dit vergrijp, op de geduchtste wijze in de beurs straften.
De volgende barrièren van Montreuil en Fontarabie worden minder bezocht, grootstendeels slechts door de tuiniers en handwerkslieden van de verbazende voorstad St. Antoine, onder welke zij, die op de weleer zoo aanzienlijke wolfabrijk van den Heer richard le noir werkten, wel de vrolijkste waren. Hier werkten, namelijk, meer dan 4000 huisgezinnen; en men noemde hem daarom, schertsende, niet anders dan: le petit Roi du faubourg St. Antoine. Thans is het echter geheel anders; zijne onafzienbare spinzalen staan ledig, en er zijn naauwelijks 7 of 800 werklieden overgebleven. - Gewoonlijk gaat het in de wijnhuizen van deze streek wat onstuimig toe; en nogtans waagt het de Policie aldaar zeldzamer dan elders, hare lange en scherpe klaauwen daarin te slaan. De voorstad St. Antoine leverde in de dagen der revolutie de gevaarlijkste benden op: uit haren schoot ontstonden de gefedereerden, die in de laatste veranderingen der hoofdstad zoo belangrijk geworden zijn; en daar de meeste harer inwoners enkel van den arbeid hunner handen leven moeten, zoo zijn zij, bij de tegenwoordige stremming van alle werkzaamheden, niet zeer koningsgezind. Komt er soms een geheime spion der Policie (mouchard) in hunne herbergen, zoo wordt hij gewoonlijk door hunne grove vuisten met een' bebloeden kop weggezonden.

{==385==} {>>pagina-aanduiding<<}

Aan de


barrière des Rats

kunnen wij, als buitendien reeds in het dierenrijk verplaatst, niet nalaten, het zeldzame opschrift van een uithangbord op te merken: aux poux, (in de luizen.) Het huis en de tuin, die met dit afschuwelijk opschrift prijken, zijn niets anders dan het Sanssouci der Parijsche bedelaars. Hier komen dan ook bij uitsluiting tegen den avond al de talrijke medeleden van dit gild, om aldaar, aan den versterkenden maaltijd en bij den schuimenden beker, het leed van den dag te vergeten. Hier, in de ruime zaal, of onder de schaduw der acacia-boomen aan kleine tafeltjes gezeten, werpen zij de valsche pruiken, baarden en pleisters, krukken, houten beenen en den ganschen toestel van lompen weg; en zij, die den geheelen dag krank en gebrekkig waren, worden, bij het intreden in dit huis, op eenmaal, als door den slag eener tooverroede, genezen: sloffende grijsaards veranderen in vlugge jongelingen, hompelende verminkten in rappe dansers, en zij, die bevende en van jicht kromgetrokken langs de straat kruipen, zwaaijen hier, onder luid gejuich, den vollen beker; ja zij, die nog kort geleden, met vodden bedekt, medelijden, of liever afschuw wekten, verschijnen straks in eene nette burgerkleeding. De rookende ragouts, de verschillende soorten van gebraden vleesch, het gevogelte, en de ontzettend groote schotels met salade, die den disch aanvullen, doen deze aan het onheil als vermaagschapte wezens, onder het genot van den wijn, die telkens uit de houten schenkkan vloeit, weldra vergeten, dat zij in een tranendal leven, en tranen eigenlijk hunne kostwinning zijn; de korte pijpjes worden aangestoken, en een paar violen met eene klarinet doen zich hooren; terwijl nu zelfs de kinderen, welke zij, om medelijden te verwekken, gehuurd of ook wel gestolen hebben, lafenis voor hunne moeijelijke wandeling ontvangen. Hier worden dan de inkomsten van den dag berekend en verdeeld, als ook de rollen bepaald, die elk hunner den volgenden dag
op het groote tooneel der hoofdstad spelen zal. Deze verpoozing duurt doorgaans tot laat in den nacht, alswanneer ieder naar den toestel grijpt, voor zijne aanstaande rol noodzakelijk, en zich vervolgens naar zijn ellendig nachtverblijf, gewoonlijk het hoôtel d'Angleterre, het groot logis van alle vagebonden in Parijs, begeeft.

{==386==} {>>pagina-aanduiding<<}

De Bacchantenfeesten dezer lieden nam ik eens waar, van achter de heg des tuins, op den dag der begrafenis van den Prins van condé, toen zij onder de verbazende menigte van ingezetenen en vreemdelingen, die den weg van Parijs tot St. Denis, de begraafplaats der koninklijke familie, bijna drie uren ver, bedekten, eenen rijken buit ingezameld hadden. Ik bleef hen aldaar zoo lang waarnemen, tot mij een paar sterke knapen met hunne krukken verdreven. Voorts weet ik van goederhand, dat de kastelein, hoezeer hij de eer heeft van enkel het gespuis der stad te bedienen, zich nogtans, bij zijne altijd rookende keuken en dikwerf aangevulde wijnvaten, zeer wel bevindt.
Doch laat ons deze plaats verlaten, en de Parijsche bedelaars zich ten koste hunner bedrogene weldoeners verder vrolijk maken: het is toch niet enkel onder het bedelaarsgewaad, dat zich arglistigheid en bedrog verbergen; zij wandelen ook niet zelden onder een kostbaar kleed in de groote wereld rond.
(Het vervolg hierna.)



Toegift van uittreksels uit een woordenboek der beschaafde wereld.

Arm. Alleen de armen in verstand zijn in de zamenleving getrokken. ‘Armoede is geene ondeugd,’ zeide men eenen armen sukkel. ‘Ach,’ hernam hij, ‘des te erger!’
Beminnelijk. Is iemand, die vurig verlangt alle gezelschappen te behagen, maar gereed is elk bijzonder persoon op te offeren. Hij bemint niemand, en is van niemand bemind; behaagt aan allen, en is evenwel dikwijls algemeen in minachting.
Beminnen. (Kunst van) Kunst, door de natuur ingegeven, en door het vernuft tot volkomenheid gebragt. Zij heeft noch vasten regel, noch verzekerd gevolg.
Bezoeken. Eerlijke dieverij. Bezoeken afleggen, is verveling zoeken, of verveling verdrijven, maar ten koste van anderen.
Buskruid. Klein zwart poeder, uitgevonden door een' monnik, om tot tijdverdrijf te dienen van de koningen.
Constitutie. Grondwet van een' staat. Hulde aan de regten van een volk. Parapluie, die men opzet wanneer het

{==387==} {>>pagina-aanduiding<<}
regent, en als een' wandelstok draagt bij goed weder. De beste Constitutie is diegene, welke in acht wordt genomen.
Equipage. Prachtig rijtuig, dat men soms vergelijken kan bij die tempels der ouden, die aan alle kanten schitterden van goud, maar welker godheid was een os of een aap.
Fortuin. (Lieden van) Die van niet iet geworden zijn. Zij gelijken dikwijls naar die kleine beken, die, door toevoer van water, onwederstaanbare stroomen geworden, de eiken ontwortelen, zonder de schaduw van welke zij duizendmaal opgedroogd zouden geworden zijn.
Ganzen. Behielden oudtijds het Kapitool; thans dienen hare pennen, om de burgerlijke vrijheid te behouden.
Geboorte. Titel, die zoo veel geldt, als dezelve gekost heeft.
Gemaskerd Bal. Instelling van weldadigheid voor leelijke vrouwen.
Gemeenebest. Vorm van bestuur, door vele lieden geprezen, en door vele anderen berispt, omdat de vooroordeelen, de onverdraagzaamheid, de uitsluitende voorregten, de politieke goochelaars, de ridderteekens, en vooral de erfelijke bedieningen, daarmede niet zoo wel overeen te brengen zijn.
Gemeenebestgezinde. Iemand, die krank is aan de razernij der deugd. Vreemdeling onder eene monarchale regering; maar die onder dezelve ligtelijk genaturalizeerd kan worden, wanneer het volk vrij, de koning de eerste burger van den staat is, en de magten in evenwigt zijn. Zoodra er een algemeen belang is, waar alle burgers toe medewerken, bestaat er een gemeenebest, zelfs onder eene eenhoofdige regering.
Genegenheid. Belangeloos gevoel, minder krachtig dan de liefde, doch meer teeder dan de vriendschap.
Gezag. (Hoogst) Berust bij hem, die de krachten, de rijkdommen en de middelen van uitvoering bezit.
Gierigneid. Het is met deze buitensporige drift als met het vuur, waarvan de hevigheid toeneemt, naar gelange men de brandstoffen aanvoert, die het voeden moeten.
Groot. Een man van eene groote gestalte, zonder verstand, is gelijk aan die huizen met vele verdiepingen, waarvan de hoogste gewoonlijk het slechtst gemenbeleerd zijn.
Grijsaard. ‘Alles verergert van dag tot dag, en de natuur ontaardt hoe langer hoe meer. De vrouwen weten niet meer te behagen; het ontbreekt den mannen aan kracht; de vruchten verliezen hare sappen; de bloemen hare geuren; en in de

{==388==} {>>pagina-aanduiding<<}
zon komen vlekken.’ Zoo sprak een afgeleefd man, en bedacht niet, dat de verandering alleen in hem bestaan kon.
Jeugd. De jeugd van den man duurt twintig, die van eene vrouw vijftig jaren. De vrouwen rekenen dikwijls op de wijze der piketspelers: zij springen inééns van 29 tot 60.
Kamerbewaarder. Cerberus in de paleizen. Toen washington President was van de Vereenigde Staten, trad men in zijn kabinet, zonder aangemeld te worden.
Kunstenaar. Bije der zamenleving, veracht door de hommels, die haren honig opeten.
Leven. Ziekte, welke de slaap ons, elk etmaal, komt verzachten. Dit middel strekt evenwel slechts ter ondersteuning: het regte geneesmiddel is de dood. Doch de zieke bedient zich daarvan zoo laat mogelijk.
Mode. De veranderlijkheid der mode is de impost, welken de arme volksvlijt heft op de ijdelheid van den rijkdom.
Moeiten. Natuurlijke of zedelijke onaangenaamheden, onafscheidbaar van het bestaan en de gesteldheid des menschen. Van verre schijnen zij puntige rotsen en onvruchtbare steilten; maar, naar gelange wij dezelve naderen, wordt men kleine vruchtbare plekken en bronnen van levend water gewaar, die het schrikwekkende grootelijks verminderen.
Nameloos. Men gebruikt dit masker van zedigheid, omdat men niet onbeschaamd genoeg is, of uit ijdelheid.

(Het vervolg en slot hierna.)


De ridder Rigal.


Anekdote.

De Graaf van esparbés was Kommandant van Móntauban, en woonde in een nabijgelegen slot te Agen, alwaar een Officier uit den burgerstand met zijn gezin van een klein pensioen en zijn Lodewijks-kruis leefde. Deze woonde in de voornaamste herberg, alwaar hij, bij de betaling van zijn pensioen, tevens de rekening betaalde. Na eenige jaren hield de voldoening op van het pensioen, en dus ook de betaling der rekening. Een paar jaren verdroeg hij dit geduldig, maar ging nu bij den Kommandant, aan wien hij zijnen toestand openbaarde. ‘Mijnheer, (zeide deze edele man) ik ben

{==389==} {>>pagina-aanduiding<<}
niet in staat om uwe betaling bij den Koning te bewerken; houdt dezelve op, dan ligt de reden gewis in eene schaarschheid van 's lands geldmiddelen: maar dit weet ik, dat een krijgsman, zoo als gij, zeker moet zijn van zijn onderhoud. Welaan! geef mij de voorkeur boven uwen herbergier, en woon zoo lang bij mij, totdat uw pensioen weder betaald wordt.’ - ‘Dezen voorslag, Heer Graaf, (antwoordde de Ridder rigal) neem ik gereedelijk aan; maar ik bid u echter niettemin, om mijn rekwest aan den Koning in te leveren.’ - ‘Dit is zeer billijk, (hernam de Graaf;) ik zal u naar mijn vermogen helpen.’ Den volgenden morgen brengt rigal zijn rekwest, waarin hij zijne jeugdige intrede in het leger als gemeen soldaat en voorts zijne bedrijven zediglijk vermeldde, en eindelijk op de betaling van zijn pensioen, als een' regtmatigen eigendom, aandrong, welken hij niet ontberen konde, eindigende met deze woorden: ‘Wanneer echter de Koning mijn pensioen noodig heeft, zoo schenk ik hem zulks, even als voormaals mijn bloed: maar indien het waar is, zoo als men zegt, dat gij de pensioenen der oude soldaten terughoudt, om uwe chanteloup te laten bouwen en uwe maitressen te betalen, dan verklaar ik, dat zulks schandelijk is, en ik op mijne betaling aandring.’ De Graaf las dit onbewimpeld rekwest, en zeide: ‘Mijnheer, op zulk eene wijze schrijft men aan eenen Minister niet: dit kostte u gewis den kop,’ en hiermede verscheurde hij het rekwest. Rigal echter, meenende dat hij zeer goed geschreven had, en het opstel van buiten kennende, schrijft het nogmaals, onveranderd, en zendt het met eenen brief aan den Minister de choiseul. Binnen zeer korten tijd daarna ontvangt de Kommandant van den Minister eenen brief, met de kopij van rigal's rekwest, en een antwoord. Hij ontbiedt rigal. ‘Mijnheer, (zeide
hij) tegen mijnen raad aan, hebt gij kunnen goedvinden, uw rekwest aan den Minister te zenden; ziedaar de kopij, met het antwoord!’ Rigal ontvouwt het zeer bedaard, en leest: ‘Mijnheer, ik heb uwen brief ontvangen. De inhoud is zoo ongemeen, dat een braaf Officier gewis hoogst wanhopig moet zijn, om alzoo te kunnen schrijven. Ik zend u een bevelschrift, waarop men u betalen zal, wat gij te vorderen hebt, en daarenboven een geschenk van 600 Livres, welke ik, na de opgave van uwe diensten en getrouwheid, van den Koning voor u bekomen heb.’ De

{==390==} {>>pagina-aanduiding<<}
Graaf ziet rigal in het gezigt, in den waan, dat zijn gelaat zijne beschaming zoude kenmerken, en vroeg hem alzoo: ‘Wat oordeelt gij zelf nu, na zulk een antwoord, over uw gedrag?’ - ‘Ik houd het daarvoor, (hernam rigal) Heer Graaf, dat ik zeer goed gehandeld heb, en dat men aan zoodanige knapen juist in dier voege schrijven moet.’


Tranen.


Neen, verloren zijt gij niet, 
Tranen, die mijn oog ontvliet, 
Die zoo bitter nedervloeit 
En mijn bleeke wang besproeit! 
Als de zon in 't westen daalt, 
En geen vrolijk licht meer straalt, 
En de nacht, zoo doodsch en naar, 
Op mij weegt, als lood zoo zwaar; 
Als de storm zoo hevig brult 
En het woud met schrik vervult, 
En de bloem der hoop, geknakt, 
Op haar' stengel nederzakt; 
Als het hart van weedom krimpt, 
En geen schijn van vreugd meer glimpt, 
En geen taal mijn smart beschrijft, 
En geen troost meer overblijft, - 
Ach! dan heft het schreijend oog 
Naar den Hemel zich omhoog, 
Smeekt om hulp van God alleen; 
Want deze aarde biedt er geen. 
Tranen, die het leed getuigt, 
Dat mijn ziel ter neder buigt, 
Als gij dan zoo bitter vloeit 
En mijn bleeke wang besproeit, 
En God zelf u stroomen ziet, 
Neen, verloren zijt gij niet! 
 
Tolken van mijn dankbaarheid, 
Wen 't geluk zijn rozen spreidt; 
Als de zwarte nevel scheurt, 
En de zon het hoofd weêr beurt, 

{==391==} {>>pagina-aanduiding<<}

En haar warm, verkwikkend licht 
Groei en bloei en wasdom sticht; 
Als weêr vreugd en zegening 
Wonen in mijn' kleinen kring, 
En 't geluk te lezen staat 
Op het vaderlijk gelaat, 
In den moederlijken blik, 
Bij het woelig huisbeschik; 
Als het bloed, zoo lang gestremd, 
In de naauwe borst beklemd, 
Door geen prangen meer geboeid, 
Met verjongde krachten vloeit, 
En het hart, verlost van leed, 
Voor zijn' dank geen woorden weet; 
Tranen, die mijn oog dan plengt, 
Die den Heer mijne offers brengt; 
Tranen, die mijn ziel vertoont, 
Waar het reinst gevoel in woont, 
Wen dan God u stroomen ziet, 
Neen, verloren zijt gij niet! 
 
Tranen, die het leed getuigt, 
Dat mijn ziel ter neder buigt; 
Tolken van mijn dankbaarheid, 
Wen 't geluk zijn rozen spreidt; 
Vloeit, mijn tranen, vloeit dan neêr, 
Schenkt aan 't hart de kalmte weêr; 
Voert, bij 't aaklig, duister lot, 
Voert mijn stil gebed tot God; 
Brengt, wanneer de vreugde streelt, 
Hem mijne offers onverdeeld; 
Blijft, in zaligheid en smart, 
Steeds de wellust van mijn hart! 
 
Daar, waar ieder leed verdwijnt, 
En de bloem der vreugd niet kwijnt; 
Waar geen vuige drift zich toont, 
En geen zonde of boosheid woont; 
Waar, met Gods geheim vertrouwd, 
Ééns het vroom geloof aanschouwt, 
En de stille hoop op God 
Wordt veredeld in genot; 

{==392==} {>>pagina-aanduiding<<}

Waar, als aardsche lust vergaat, 
Liefde, en liefde alleen, bestaat, 
En het hart, voor 's Vaders troon, 
Looft en dankt op englentoon, - 
Tranen, die mijn oog ontvliet, 
Neen, daar boven vloeit gij niet! 
 
M.v.V. 




De afgevaardigde.


Een Afgevaardigde, die twee paar zoons bezat, 
En elk' van hen een' vetten post verworven had, 
Stemde onvoorwaardelijk vóór 's Staatsdienaars bedoelen, 
Schoon tegen zijn bekend gevoelen. 
‘'k Sta over uw gedrag verbaasd,’ 
Sprak zijn Collega; ‘want uw kroost is reeds geplaatst: 
Of brengt ge uit dankbaarheid het offer van uw' naam?’ - 
‘Neen,’ zei hij; ‘maar mijn vrouw moet weder in de kraam.’ 
 
W.v.B. 







Anna's boezem.


Een sneeuwvlokje onderstond op Anna's borst te dalen, 
Om over haar te zegepralen. 
‘Geen wit mogt bij het zijne halen!’ 
Maar 't werd gestraft voor dezen waan. 
Want, ziende straks zijn' glans verbleeken, 
Gevoelt het al zijn' trots geweken, 
En smelt - versmelt in eenen traan. 


Naar het Engelsch.


IJ.





Het eeuwfeest.


De spijzen slecht, de wijnen zuur, 
En daarbij alles razend duur. 
Viert men het Eeuwfeest weêr, 
Dan dank ik wel voor de eer! 


Naar het Hoogduitsch.


IJ.







{==393==} {>>pagina-aanduiding<<}

Mengelwerk.

De voordeelen van den doorgaanden arbeid, tot welken de mensch bestemd is.


Door Gerardus Wilhelmus Boot,


Rector der Latijnsche Scholen en Districts-School-opziener in Zuid-Holland (*).

Cum anima indigeat corporis viribus, ut suas ipsa vires extendere, iisque recte uti possit; vires autem corporis non usurpatae non solum non perficiantur, sed et debilitentur; concludit ratio, desidiam non convenire homini, sed laborem.


pestel.
Zeer algemeen hoort men, en hoorde men reeds in de vroegste eeuwen, niet slechts klaagtoonen aanheffen over het aantal rampen en tegenspoeden, die den mensch van alle zijden belagen en drukken, zijne beste maatregelen van behoedzaamheid verijdelen, en niet zelden den aangenaamsten en schoonsten zijner dagen in eenen stikdonkeren nacht van jammeren en onheilen doen verkeeren, maar ook zuchten over den aanhoudenden, zeer zwaren en schier ondragelijken arbeid, die hem beschoren is, die allengskens zijne krachten uitput, zijne zintuigen verstompt, en hem geen oogenblik rust schijnt te gunnen, dan ééns eindelijk in de akelige stilte van het graf; en hoe menig een' het harde lot treft, om van den vroegen morgen tot den spaden avond te zwoegen, en dus, vóór den tijd afgeleefd, zijne laatste jaren of in overspanning van krachten, of in armoede en gebrek te

{==394==} {>>pagina-aanduiding<<}
slijten, totdat hij, onder eenen zoo ondragelijken last bezwijkende, van de aarde moet scheiden, zonder immer het goede te hebben genoten. In zulke en soortgelijke, zoo niet nog klagelijker bewoordingen wordt de staat der menschen afgeschetst; en ongetwijfeld zijn er, die meenen, dat het eene zekere deugd is, zich bij zoodanige beschouwing te onthouden van beschuldigend morren tegen den Albestuurder.
De mensch is, wel is waar, tot doorgaanden arbeid geschikt en bestemd; en wee hem, die er zich, uit ligtzinnigheid of zorgeloosheid, uit tragen afkeer, vooral uit buitensporige zucht tot vermaak en wellust, aan zoekt te onttrekken! Maar, heeft men zich over die bestemming te beklagen? is zij onder de rampen en onheilen te tellen? ware het over het algemeen beter en gelukkiger, aan zulk eene noodzakelijkheid niet onderworpen te zijn? Deze vraag, M.H., eene vraag van den grootsten invloed op elks gevoel en gedragingen, verdient gewis onze ernstige overweging.
Die arbeid, dan, is niet overmatig, niet zoo zwaar, als hij in eene zwartgallige luim wordt afgeschetst. Wel is waar, (en kan men hier erger bijbrengen?) dat in de landen, waar de slavernij, die schandvlek van het menschdom, is ingevoerd, en, bij al hare afzigtelijkheid, nog wordt in stand gehouden, de ongelukkige slagtoffers derzelve, dikwijls, door harde en wreede meesters, en door nog hardere en wreedere uitvoerders hunner bevelen, nagenoeg in lastdieren worden herschapen; doch wie zal aan de natuur wijten, hetgene in alles van hare schoone orde en inrigting afwijkt? wie verstout zich, om aan haren Schepper een kwaad toe te rekenen, dat lijnregt zijne niet onduidelijke oogmerken tegenstreeft?
Even min is die arbeid zoo aanhoudend, zoo onafgebroken, als men hem uitmeet. De afwisseling, toch, der jaargetijden brengt verademing aan, en doet zeer vele werkzaamheden opschorten en staken. Hier komen bij de bepaalde rust- en feestdagen van alle volken,

{==395==} {>>pagina-aanduiding<<}
door alle tijden, die, algemeen plaats hebbende, den last van der menschen arbeid in zekere mate verligten; alsmede, dat de zwaarmoedigen, die altijd gereed zijn, om den staat der menschheid te bejammeren, dit een en ander uit het oog verliezen, en veelal overhellen, om hem met de zwartste verwen af te malen.
Alles komt dan eenvoudig hierop neêr, dat de mensch tot eenen aanhoudenden en hebbelijken arbeid bestemd is, die wel, naar ieders bijzondere omstandigheden, ligter of zwaarder kan zijn, maar waaraan allen verpligt zijn deel te nemen en het hunne toe te brengen. Ware hier geene andere reden, dan alleen de wil van eenen Alvermogenden, men zoude er zich met gelatenheid aan behooren te onderwerpen; maar kan men er wijze doeleinden van opgeven, dan moet die onderwerping goedkeuring en welgevallen worden; en zijn er weldadige oogmerken blijkbaar, dan moet die klagt in lofspraak, zij moet in een danklied veranderen. Dat nu dit laatste met de ware toedragt der zaak overeenkome, dit getuigt zonder twijfel ons aller eigen gevoel; waarom ik mij ook uwen bijval voor het betoog dezer aangename waarheid durf toezeggen.
Het zal niet noodig zijn, dat ik hier de natuurlijke behoeften van den mensch, als bronnen van zijnen menigvuldigen en omslagtigen arbeid, opgeve. Wat toch zijn dezelve meer, dan voedsel en deksel? Vrij algemeen, inderdaad, brengt men hiertoe alles, wat iemand kan gezegd worden noodig te hebben; en het zou ligt vallen, in dien geest, eene menigte magtspreuken, hetzij van stroeve wijsgeeren, hetzij van bevallige dichters, bijeen te brengen. Men onderscheidt zelfs gewoonlijk de natuurbehoeften en kunstbehoeften; en men krijt niet zelden, zonder uitzondering, het bevredigen der laatste voor schadelijk en onheil berokkenend uit. Dit, echter, is overdreven en verkeerd; doch hieruit volgt geenszins, dat alle verdere begeerte uit haren aard ongeoorloofd zij, en tegen onze bestemming aanloope. Veeleer wil de weldadige Schepper der menschen eene

{==396==} {>>pagina-aanduiding<<}
tevredenheid bij hen, die zich verre boven het dierlijke verheffe; ja Hij wil een gevoel van welzijn, hetwelk zich, bij het rijk genot zijner zegeningen, in de dankbaarste uitboezemingen ontlaste. Voor den mensch toch is het, dat de bloemen hare geuren verspreiden, dat smakelijke vruchten groeijen en rijpen, dat het woud van liefelijke toonen weêrgalmt. Waar hij zijn oog wende, ontmoet hij in de uitgestrekte ruimte, die het omvat, of grootsche en ontzagwekkende, of meer innemende en zachtstreelende tafereelen, welker aantal en onuitputbare verscheidenheid elke beschrijving verre te boven gaan. Zoo reiken zijne genietingen tot wijdafgelegene gewesten der geschapenheid, en wordt zijn bestaan steeds veraangenaamd door genoegens, die, schoon niet alle tot zijn aanzijn noodzakelijk, alle evenwel tot zijn welzijn zamenloopen, en hem als uitnoodigen, om dezelve te vergrooten. - Doch keeren wij tot ons oogmerk terug.
Der menschen arbeid moet verstandig en boven het enkel werktuigelijke verheven zijn, en alzoo den mensch waardig. Werpt men mij hier tegen, dat er wezens zijn, door God met eenen redelijken geest begiftigd, wier geheele leven aan het zagen van marmersteen besteed wordt, ik antwoord: ‘hoe vele menschen brengen hunne dagen door met niets te doen! en dit is toch minder nog, dan marmer zagen.’ Niet alles voorzeker eischt dezelfde mate van talenten en doordringend verstand; zeer gelukkig, dat deze niet aan allen in gelijke mate zijn toegedeeld, daar niet iedereen dezelfde gelegenheid heeft, om zijne vermogens te ontwikkelen en aan te kweeken; terwijl ook tevens groote geniën altijd zeldzaam waren, en men anderzins niemand vinden zou tot die noodzakelijke bezigheden, waartoe eene middelmatige begaafdheid den mensch genoegzaam in staat stelt. Nogtans, al wat hem is opgelegd, is ook voor hem geschikt en berekend. Zoo min toch een mensch geroepen wordt om iets te volvoeren, dat boven zijnen kring is, en tot dien van een verhe-
{==397==} {>>pagina-aanduiding<<}
vener wezen behoort, even zoo min wordt hij beneden zijn eigen peil verlaagd, of ziet hij zich tot iets bestemd, dat door eenen rede- of levenloozen werker even zoo goed zou kunnen worden gedaan. Daar nu de arbeid ten naauwste met de natuurlijke behoeften der menschen verbonden is, en in dezelve zijnen eigen' grond heeft, kunnen wij met regt zeggen, dat hij, die zich over dezen arbeid beklaagt, wezenlijk en in de zaak zelve zich beklaagt, een mensch te zijn.
De wezens, met gevoel begiftigd, maar door geen redelicht bestraald, kunnen niet met verstandelijke vermogens in hunne nooddruft voorzien; het was dus noodzakelijk, dat eene hoogere wijsheid die voorziening op zich nam. Dit is ook geschied, en zij hebben in het zoogenoemd instinct eene vatbaarheid en neiging ontvangen, om, zonder voorafgaand beraad van hen zelve, of onderwijs van anderen, al datgene te doen, wat hun behoud en hun welzijn vereischten. Maar aan ons, menschen, met edeler begaafdheden toegerust, is de zorg daarvan grootstendeels overgelaten, omdat wij die grootstendeels op ons konden nemen. Zoo is het, (om niets anders aan te halen) dat de bever zijnen dam wist te leggen, en zijne woning op te trekken, eer de mensch eene tent wist op te slaan; doch het is ook tegelijk zeker, dat de bever van onzen tijd zijne bouwkunde niet beter verstaat, dan die van den tijd der eerste schepping; terwijl de mensch, daarentegen, aanhoudend in kunsten en wetenschappen vordert, en, bij zijne gestadige vorderingen, de geschiktheid behoudt, om nog altijd meerdere te maken.
Hem, die zich met den menschelijken arbeid bezwaard vindt, mag men dus vragen, wat wenschelijker ware, in de uitmuntende vermogens van den mensch, en tevens in zijnen arbeid te deelen, of van dezen arbeid bevrijd, en tevens van zoodanige vermogens verstoken te wezen; eene vraag, die gewis door niemand kan gedaan worden, dan slechts door hem, die zijne waarde als mensch miskent, zijnen verheven' aanleg voorbij-
{==398==} {>>pagina-aanduiding<<}
ziet, en zich tot na aan de grenzen van het redelooze vee verlaagt. En is niet deze ééne aanmerking toereikend, om alle klagten hieromtrent, immers ten aanzien van het Albestuur, te beantwoorden? - De mensch, schoon op aarde het behoeftigste aller schepselen, mag nogtans in dit opzigt zelfs het gelukkigste van alle genoemd worden. Deze stelling wijdloopig te ontvouwen, acht ik, dat aan het oordeel mijner hoorders te kort zou doen. De arbeid, den mensch opgelegd, (om slechts ééne bijzonderheid aan te stippen) brengt zijne ligchaams- en geestvermogens in werking; en dit toch maakt, zonder twijfel, de eerste van alle mogelijke genietingen uit. Men verbeelde zich hier wel niet eene volslagene werkeloosheid, want die kan geene plaats hebben, en zou alle bewustheid van eigen bestaan uitsluiten; maar liever den staat van iemand, die, rijk bemiddeld, zich uit luiheid of weelde aan alle bepaalde bezigheden onttrekt: welk eene doodelijke verveling zal niet met zulk een leven, naauwelijks den naam van leven waardig, moeten gepaard gaan! - Den nijveren alleen, die, van ledigheid afkeerig, zijnen tijd en vermogens nuttig aanlegt, valt het te beurt, rijke vruchten van zijnen arbeid in te oogsten. Hij geniet met vreugde zijn aanzijn; kent den rang, die hem in de geschapenheid is aangewezen, en de hoogere volmaaktheid, tot welke hij boven vele duizenden bestemd is. En vandaar eene opgeruimdheid en vergenoegen, die hem bij elke schrede vergezellen, en hem tot eene hem bijblijvende bemoediging strekken. Voegt hierbij, dat de krachten
en de welstand, zoo van ligchaam als van geest, door den arbeid bevorderd worden.
Buiten een kunstmatig betoog, hoe, door den arbeid, de afscheiding en omloop der vochten, de uitwaseming, de spijsvertering en groeijing worden begunstigd en voortgezet; hoe het verstand er door opgeklaard, de denkbeelden uitgebreid, het geheugen versterkt, het oordeel gewijzigd, de neigingen bestuurd, en de schadelijke driften beteugeld worden; buiten een

{==399==} {>>pagina-aanduiding<<}
uitvoerig betoog van deze waarheden, vindt ieder, in hetgene hij dagelijks ziet en ontmoet, een duidelijk bewijs van den heilzamen invloed der arbeidzaamheid, en niet minder van het stomp worden van begrip en vernuft bij den vadzigen, die alles als pijnigend schuwt en vermijdt, wat hem eenige moeite kosten, en in zijne logge rust immer storen zou. Wijders, gelijk arbeid de ware prijs is der vervulling onzer behoeften, zoo is wederkeerig die vervulling het natuurlijk uitwerksel van onzen arbeid. Niet altijd, ik beken het, treft deze het doel, en de uitslag beantwoordt niet altijd volkomen aan de pogingen, zoodat de mate van bezittingen en genietingen geëvenredigd zij aan die van den werkzamen ijver. Eenigen ten minste, hoe zij ook zwoegen en zich afslooven, gebeurt het nimmer, zich aan armoede en gebrek te kunnen onttrekken, en, van angstvallige zorgen bevrijd, op eene blijde toekomst, in dit leven, te mogen staren; hoedanige een Dichter van onzen tijd (*) dus beschrijft en bejammert:

'k Beween het treurig lot van hem, voor wien de hand 
Der lieve ruste nooit den ijzren boog ontspant; 
Die, vroeg door arbeid kromgebogen, 
Steeds voelt, hoe last bij kommer groeit; 
Slechts juicht, omdat hij grafwaarts spoeit, 
Daar God zijn' laatsten traan zal droogen. 


Zeldzaam, evenwel, heeft dit in den volsten zin plaats; en dan mag men hier nog vragen: is het ook al niet geheel of gedeeltelijk aan de verkeerdheid der menschen toe te schrijven, wanneer de vlijt den vlijtigen niet bekroont? en verschaft zij hem niet ligtelijk zoo veel, als vereischt wordt tot onderhoud, en bovendien strekken kan tot menigvuldige veraangenaming? Hij, die, door meerdere beschaving of gegoedheid, uitgestrektere genietingen heeft leeren kennen en smaken, moge den schamelen daglooner hier uitsluiten in zijne

{==400==} {>>pagina-aanduiding<<}
verbeelding; dit doet hij ten onregte; immers zijn ook voor dezen vele genoegens en vermaken, schoon minder kostbaar en schitterend, (en zijn het kostbare en schitterende vereischten tot het ware genot des levens?) toegankelijk. Getuige daarvan de tevredenheid, die men voorzeker niet schaarscher bij de lagere, dan bij de hoogere standen aantreft. Hij, die zijne hoop en uitzigten geenen ruimen teugel kan vieren, ziet die ook spoediger vervuld. En hij vooral, die niets heeft, dan door eigen' arbeid verkregen, gevoelt er, boven anderen, de waarde van. Niemand dan zich zelven, na het Opperwezen, heeft hij er voor te danken; en alle genot is voor hem de vrucht van hetgene hij zelf verrigt heeft. Dit, voorzeker, is voor hem eene bron van streelende en bemoedigende gewaarwordingen, die onbekend zijn aan hen, wier bezigheid zich bepaalt tot het kommerloos verteren van voorouderlijken rijkdom.
Daar nu deze onderscheidene voordeelen voor elk in het bijzonder uit den arbeid voortvloeijen, legt hij ook, bovendien, voor allen gezamenlijk, den grond tot den maatschappelijken staat en het maatschappelijk geluk. Een aangeboren trek tot gezelligheid kan wel den mensch in eenigen omgang met zijne medemenschen hebben gebragt; maar nooit zou hij tot die groote, meer geregelde vereeniging gekomen zijn, waardoor zoo veel heils wordt aangebragt. Het is immers de gemeenschappelijke arbeid, die de betrekkingen vestigt en uitbreidt; die een' ieder zijne plaats aanwijst in de zamenstelling van het geheel, ieder afhankelijk en tevens noodzakelijk maakt, den band van aller eenheid toestrengelt, en, in zijne gevolgen, de mogelijkheid daarstelt van hetgene anders ondoenlijk zou zijn. Wil zich iemand hiervan overtuigen, hij sla het oog op onzen vaderlandschen grond. Buiten de kunsten, die het bevredigen onzer behoeften, in derzelver geheele uitgestrektheid, deed ontstaan, waren deze streken, thans zoo vernuftig aan het geweld der wateren onttrokken, zoo rijk in blijken en voortbrengselen van nijverheid, altijd onbewoond ge-
{==401==} {>>pagina-aanduiding<<}
bleven, ja welligt stukswijze, sedert eeuwen, in de diepte bedolven. Niet overal vindt men dit even treffend bewaarheid, omdat niet alle oorden hun voortdurend bestaan zelf aan menschen-arbeid verschuldigd zijn; doch geen is er, dat niet de gedaante zijner bevolking en vruchtbaarheid, zijne akkers en beemden, zijne heilzame inrigtingen, met al derzelver zalige uitwerkselen, van den arbeid ontleent.
Vergelijkt men nu deze gesteldheid met die van den zoogenoemden mensch der natuur, dat is, van den mensch zonder opvoeding, zonder beschaving, zonder ontwikkeling en beoefening zijner vermogens, dan staat men verbaasd over zijne vorderingen, opgetogen over zijne veredeling. Veredeling in kennis; daar hij alles om zich henen gadeslaat, verschijnselen waarneemt en vergelijkt, tot de oorzaken van vele derzelve doordringt, hoogere wetenschappen omvat, zich duizend ontdekkingen ten nutte maakt, vooral met zich zelven bekend wordt, ja tot den Oneindigen opklimt. Veredeling ook in genietingen; daar hij, schoon een zinnelijk wezen blijvende, zich boven het dierlijke verheft, en het ware schoon weet op prijs te stellen. En eindelijk, veredeling zelfs in zedelijkheid; immers is bekrompen eigenbelang niet meer zijne drijfveêr, daar hij regtvaardig, geduldig, toegeeflijk, medelijdend, edelmoedig leert zijn, en, ten naauwste aan zijne medemenschen verknocht, ook hun voordeel nevens zijn eigen heil leert betrachten.
En dit alles is aan geenen bevoorregten rang of stand verbonden. Toevalligheden, gevoegd bij de verschillende mate van elks begaafdheid en vatbaarheid, mogen den eenen meer dan den anderen begunstigen, niemand toch is uitgesloten; en, deelende in den opgelegden arbeid, deelt ieder, naar gelange zijner bijzondere omstandigheden, in de voordeelen, die hij aanbrengt. - Doch de tijd verbiedt mij, deze denkbeelden verder uit te breiden. Indien ik de klagten, bij mijnen aanhef opgegeven, eenigermate voldoende heb

{==402==} {>>pagina-aanduiding<<}
beantwoord, zal ik bevestigd worden in het denkbeeld, dat wij, door het in acht nemen van proefondervindelijke waarheid, steeds nader tot de echte wijsbegeerte worden opgeleid; tot die van den wijzen, den eerbied-waardigen Wetgever der Joden, die, eene der verhevenste gedachten met menschelijke woorden zullende omkleeden, bij herhaling den grooten Bouwheer der Wereld voordraagt, als beschouwende het gewrocht zijner almagt, en met welgevallen ziende, dat alles goed was.





De beruchte zeeslang op de kusten van Noord-Amerika.

(Getrokken uit het Dagblad van Boston, van 20 Augustus 1819.)
Het verschijnen van dit dier voor het oog van vele honderden aanschouwers, dat onlangs te Nahant heeft plaats gehad, levert misschien het zekerst bewijs van deszelfs bestaan op, boven alles, wat daaromtrent tot hier toe is bekend gemaakt. Wij hebben, ten genoegen onzer Lezeren, een afschrift zoeken de verkrijgen van den volgenden brief, welke eene zeer duidelijke en verstaanbare beschrijving van hare verschijning en bewegingen bevat. De mondelijke verhalen, die wij daarvan in grooten getale ingezameld hebben, stemmen, wat de hoofdzaak betreft, alle in de volgende bijzonderheden overeen.




Afschrift eens Briefs van James Prince, Marshal van het District, aan den achtbaren Regter Davis.

Mijnheer!

Ik geloof het dier gezien te hebben, van hetwelk men zoo veel, onder den naam van Zeeslang, gesproken heeft. Men heeft mij in de Bostonsche Courant van Zaturdagavond uitgenoodigd, een verhaal daarvan te geven; en het is zoowel om aan uwe nieuwsgierigheid te vol-
{==403==} {>>pagina-aanduiding<<}
doen, als opdat men mij niet meerder late zeggen, dan ik werkelijk gezien heb, dat ik u zal mededeelen alles, waarvan ik Zaturdagmorgen, den 14 dezer, aan den zeeboezem, genaamd Long beach, ben getuige geweest.
Ik verliet op dien dag Boston des morgens vroeg, met oogmerk om met mijn gezin eenige dagen te Nahant door te brengen. In het voorbijgaan van het huis ter halverwege van de barrière van Salem, berigtte de Heer smith ons, dat de Zeeslang des avonds te voren gezien was vlak voor de bogt van Nahant, en dat de inwoners van Lynn zich dien zelfden morgen in grooten getale aan het strand begeven hadden, in de hoop, dat zij zich op nieuws vertoonen zou. Men verhaalde mij hetzelfde in de herberg. Ik verheugde mij dus zeer, eenen goeden kijker bij mij te hebben, om haar te beter te kunnen onderscheiden, ingevalle zij zich vertoonen mogt. Bij onze komst ter aangewezene plaatse, vonden wij daar eene menigte volks, zoo te voet als in rijtuigen, vergaderd; en weldra zag men in zee een dier zich vertoonen, welks kop zich omtrent 3 voet uit het water verhief, en welks lijf eene reeks van zwarte kronkels vormde, van welke ik er 13 telde; mijne kinderen telden 15 dezer bogten. Het zwom, met eene gematigde snelheid, drie malen door de baai, en deed onder het zwemmen het water schuimen. Mijn huisgezin zoowel als ik, die in een rijtuig waren, van hetwelk wij hetzelve zoo veel te beter konden zien, oordeelden, dat zijne lengte niet minder dan 50 en niet boven de 60 voet kan beloopen. Ik wil echter niet daarvoor instaan, of ook het zog, dat zij achter zich had, haar grooter deed schijnen, dan zij inderdaad is, en of die schijnbare verhevenheden niet wel een gevolg waren van hare manier van zwemmen. De eerste verschijning van het dier bragt eene groote beweging onder de aanschouwers voort, en de nieuwheid der zaak benadeelde eenigzins de naauwkeurigheid der eerste waarneming. Naar gelange het dier de baai opzwom, volgden wij en alle nieuwsgierigen genoegzaam met gelijke snelheid; het

{==404==} {>>pagina-aanduiding<<}
was dikwijls geheel onder water, en ik kwam op de gedachte, dat, wanneer de kop bovenkwam, dit alleen geschiedde om adem te halen, want zijne geheele onderduiking duurde somtijds wel 8 minuten. Toen wij een weinig aan dit gezigt gewoon waren, namen wij het dier beter waar, en ik was in staat, er eene ruwe teekening van te vervaardigen.
Mevrouw prince en mijn koetsier, die betere oogen hadden dan ik, hielpen mij veel in de aanwijzing van den weg, dien het dier nam. Zij wezen mij telkens de bogten in denzelven aan, en, met behulp van mijnen kijker, zag ik hetzelve duidelijk in zijne zijdelingsche beweging. Het kan zich niet omdraaijen, zonder eene vrij groote plaats in de breedte te beslaan; bij het schatten van zijne lengte gaf ik dus zoowel op den tijd als op de ruimte acht, welke ieder dezer omwendingen vereischte. Ik zag het zeven malen zeer onderscheidenlijk van den langen oever, dien wij doorliepen, daar wij hetzelve als op den voet volgden; en op sommige plaatsen was het niet boven de honderd roeden (omtrent 50 toises) van ons af.
Nadat ik mij aldaar omtrent een uur onder eenen grooten toevloed van menschen had opgehouden, en het dier zich niet meer vertoonde, begaf ik mij verder op weg naar Nahant. Maar, terwijl ik langs den tweeden inham voorttrok, ontmoette ik den Heer james magee, van Boston, in een rijtuig, met eenige Dames, welke de nieuwsgierigheid almede had uitgelokt; en wij hadden het genoegen, de Slang hier beter te zien dan in de vorige baai, die zij, naar ik gis, verlaten had, uit hoofde van de menigte van vaartuigen, die haar vervolgden, en die haar door het geklets der riemen verontrustten; want zij scheen zeer vreesachtig, en geheel niet tot eenigen aanval geneigd. Wij zagen haar bij deze tweede verschijning meer dan twaalf malen, en altoos onder hetzelfde voorkomen. Zij was eenmaal zoo digt bij ons, dat mijn koetsier riep: ‘Ik zie haar oog glinsteren.’ En nu, ten einde hare lengte nader

{==405==} {>>pagina-aanduiding<<}
te bepalen, nam ik ten ruwste den hoek op tusschen den kop en de laatste verhevenheid van den staart, en, schattende den afstand, op welken zij zich van mij bevond, werd ik in mijn vermoeden al meer en meer bevestigd, dat hare lengte niet veel van 60 voet verschillen kan.
Ik vermeet mij geenszins te beslissen, of dit dier tot de klasse der slangen of der alen behoore; maar voorzeker is het een zeer buitengewoon schepsel. Ik heb op zee meermalen walvisschen, haaijen, noordkapers, bruinvisschen en andere zeemonsters van verbazende grootte gezien; maar deze Zeeslang geleek naar geen derzelve. De walvisch en noordkaper zouden het water uitgeblazen hebben; de haai steekt nooit den kop boven, en de bruinvisch springt en dartelt in het water; maar niet één derzelve heeft een zoo bogtig lijf, of het hoofd zoodanig gevormd als dit dier. Wel is waar, de haai heeft eene vin op den rug, en hij steekt somtijds het platte van zijnen staart uit het water; maar zijne uitsteeksels hebben evenmin de gedaante, als zij in aantal overeenkomen met de verhevenheden, welke men onderscheidenlijk bij dit dier waarneemt; ook vlugt de haai geenszins voor een vaartuig. Het water was voorts zeer stil, en de lucht helder; wij zagen hetzelve ook zoo dikwerf, dat wij het eindelijk zeer gerust en op ons gemak waarnamen. Deszelfs verschijning duurde van 8¼ tot 11½ ure. Meer dan 200 aanschouwers, door nieuwsgierigheid derwaarts gedreven, waren evenzeer overtuigd van deszelfs verschijning, als overeenstemmend omtrent het voorkomen en de gegiste grootte van dit dier; zoo er eenig gezigtsbedrog plaats gehad heeft, kan dit alleen zijn veroorzaakt geworden door de moeijelijkheid, om de sprongen, die het onder het zwemmen maakt, wèl te onderscheiden van de ware en eigenlijke verhevenheden, of juist te bepalen, waar het ligchaam eindigde en het zog begon, hetwelk het dier achter zich deed ontstaan.
Ik besluit dus uit hetgene ik gezien heb, dat er wer-
{==406==} {>>pagina-aanduiding<<}
kelijk een dier bestaat, op onze kust geheel vreemd; en ik vlei mij, dat dit eenvoudig verslag misschien iets zal kunnen bijdragen, om eenig licht te verspreiden over een reeds lang betwist vraagstuk, waarin ik weet dat gij belang stelt. Ik ben, enz.

j. prince.
Nahant, den 16 Augustus 1819.






Vlugtige oogslag op de grootheid van ons vaderland, in vergelijking met andere volken.

(Eene onuitgewerkte Schets.)
Gaarne denken wij nog dikwijls aan den gestorvenen vriend, dien wij liefhadden; met een weemoedig genot roepen wij het beeld des geliefden weder voor onzen geest; met gemengde aandoeningen van smart en vreugde staan wij mijmerend bij de tooneelen uit zijn leven stil; eene zachte schemering rust dan op alles, wat deze herinneringen zou kunnen verbitteren, en wij keeren uit ons gepeins beter en gelukkiger in het gewone leven terug. Eerbiedigen wij dit gevoel, - en wat is heiliger, wat is menschelijker? - dan kunnen wij ook niet onverschillig wezen omtrent het Vaderland; dan moeten ook de tooneelen uit het leven onzer Vaderen, hunne nagedachtenis ons steeds dierbaar zijn: ‘Cari sunt parentes, cari liberi, propinqui, familiares, sed omnes omnium caritates patria una complexa est.’
In den morgenstond der eeuwen overdekten reeds Phenicische schepen alle zeeën der toen bekende wereld: - van het oogenblik, dat de Argo uit Iolcos in zee stak, tot de inname van Corinthe, muntten de Grieken, boven elk ander volk, in oorlog, wetenschap en kunst uit; - eens zag het magtige Rome Europa, Azië, de wereld aan zijne voeten geknield; - gindsche eilanderen, wier kunstvlijt de nijverheid aller volken verstikt, zien wij oppermagtig den handel der we-
{==407==} {>>pagina-aanduiding<<}
reld drijven; - Duitschlands verdiensten omtrent de wetenschappen worden dankbaar erkend, - en het land, dat raphaël zag geboren worden, is nog steeds de school der schoone kunsten. Zoo levert de geschiedenis van elk volk de bewijzen, dat het eens, op de eene of andere wijze, zich boven andere verhief. Maar waar vinden wij al deze trekken van grootheid als in een brandpunt verzameld? Ons Vaderland alleen biedt ons deze gelukkige vereeniging aller menschelijke grootheid en voortreffelijkheid aan. Alleen hier dreef men tegelijk den handel der wereld en beoefende de wetenschappen en kunsten in haren geheelen omvang; de vreedzame wetenschappen bloeiden onder het rumoer des oorlogs; de studie der Wisbische Zeeregten en van den Wisselhandel ging hand aan hand met die der bespiegelende wetenschappen; de heerlijkste voortbrengselen der meer werktuigelijke kunsten dongen met de scheppingen van potter en rembrandt om den voorrang. En dit alles was niet de vrucht eener eeuw van zedelooze weelde, van verbastering; maar van veêrkracht en zedelijke grootheid.
Slaan wij vlugtig het oog op den aanvang van ons volksbestaan. Een' oorlog, uit edele gronden aangevangen, door trouw en braafheid gesteund, door moed en volharding ten einde gebragt; een' oorlog, dien men, wanneer men op inwendige krachten en vijandige magt let, boven den schoonen Perzischen oorlog der Grieken moet plaatsen; een' oorlog, waaruit, na een tachtigjarig kampen, een weerloos volk van schippers en landlieden, als een magtige staat, op het wereldtooneel trad, - zulk eenen oorlog kent de Geschiedenis niet, buiten die van ons Vaderland. Van den aanvang des Spaanschen oorlogs tot in de achttiende eeuw schittert onze geschiedenis door eene reeks van helden, die nooit voor heerschzuchtige plannen, maar steeds voor de schoonste zaak, voor een gedrukt of aangevallen volk, streden en stierven. De rijk, dirkszoon zien wij al terstond optreden. Een' maurits zien

{==408==} {>>pagina-aanduiding<<}
wij volgen. Herroep zijne veroveringen voor den geest; volg hem in zijne legerplaats, waarheen de bewoners van de omliggende streken hunne bezittingen, onder de beschutting zijner krijgstucht, bijeenbrengen, waar zich de grootste mannen, waar zich turenne vormde; verzel hem naar Nieuwpoort, waar hij, als een andere cortes, zich van zijne schepen ontdoet, en onder de leus: sterven of overwinnen! de zege wegdraagt; en gij zult hem, met hendrik IV, als den grootsten veldheer beschouwen, die sedert hannibal verschenen was. Om en nevens hem van der does, die met drake de zege op de onoverwinnelijke vloot deelt; heemskerk, die het eerst tot de ijsvelden van het Noorden doordrong; maurits, de Amerikaan, de veroveraar van St. Salvador, wiens naam door de genomene Zilvervloot zoo bekend is. In volgende oorlogen, op eenen verderen afstand, ontwaart het oog eene onafgebrokene rij van mannen, wier naam tegelijk de schoonste lofspraak bevat: trompen, de witten, van galen, kortenaar, bankaert, de Zeeuwsche heldenstam der evertsen, de ruijter. Hij, de ruijter, verheft zich boven alle. De man, wiens leven rijker aan lauweren dan aan jaren was, waar is hij grooter, als hij het Noorden bevredigt, Engeland, reeds zwanger van zijne kolossale grootheid, in eigene havens bestookt, als de redder van het Vaderland te voorschijn treedt; of wanneer hij, naar oud-vaderlandsche zeden, in den schoot van zijn gezin, het hart in Godsdienstige zangen tot God verheft? Hoe roert en treft deze heilige eenvoudigheid in den man, die het lot van volken besliste! ‘Trahimur omnes laudis studio, et optimus quisque maxime gloria ducitur,’ mogen de
themistoclessen en zelfs de epaminondassen bewaarheid hebben, in de ruijter's ziel lag die roemzucht niet; hooger was zijn standpunt, ruimer zijn gezigtkring. Leonidas, scaevola bezongen vroegere en latere Dichters; herman de ruiter, claas-
{==409==} {>>pagina-aanduiding<<}
sens, de minder bekende zwartenhond toonden zich niet minder groot, niet minder koen.
Midden in het gewoel des oorlogs rees, met statigen luister, het praalgebouw van onzen handel, onzer zeeen vrachtvaart, en onzer nijverheid. De aarde zelve wees alleen hare grenzen aan; alle gewesten ontvingen uit onze handen, wat zij behoefden. In 1595 was houtman, alleen door zijnen goeden geleigeest gevoerd, naar Indië gestevend, en reeds in den aanvang der volgende eeuw stond de Oostindische Compagnie in vollen bloei. Met eene aanvankelijke hoofdsom van zes millioenen, waren dikwijls de intresten even groot als de hoofdsom, en toen werd de grond gelegd tot die onmetelijke rijkdommen, welke nog op dezen dag Nederland tot de bank van Europa maken. De magtige Hanze doet ons verwonderd staan; maar nog verbazender was het gezigt, heerlijker het uitwerksel van vaderlandsche vlijt en volharding, toen onmetelijke streken op de beide kusten van Indië, op Ceylon, Java, Sumatra, Celebes, ontelbare steden, Calicut, Cochin, Mannaar, Columbo, Malacca, specerij- en peper-handel, kantoren in China, Japan, aan de Roode Zee, de eigendom waren van een gezelschap kooplieden van een land, dat een naauw zigtbaar stipje op de wereldkaart uitmaakt; toen eenvoudige burgers, voor zich zelve wars van uiterlijk vertoon, hunne dienaren met koninklijke pracht bekleedden, en hunne rijke vloten alle zeeen bedekten. De Kaap de Goede Hoop, waarvan toen alleen de Nederlanders het gewigt gevoelden, verhief zich, tot eer van haren stichter, riebeek, tot eene hoogst wigtige bezitting en voormuur. Deze bezittingen waren niet de roof van onschuldige volken, maar van
Spanjaarden en Portugezen; riebeek had de Kaap van de inwoners gekocht: eene daadzaak, misschien éénig in de geschiedenis der volkplantingen. Brazilië was het onze; tasman drong het eerst tot het Zuidpools-gesternte door; van Kaap Hoorn tot

{==410==} {>>pagina-aanduiding<<}
Spitsbergen, van daar tot van Diemens Land, waren de beide werelden getuigen van onze grootheid.
Was gansfort vroeger het licht der wereld, had erasmus aan het menschdom en de wetenschappen gewigtige diensten bewezen, schooner en schooner bloeide dit tijdperk door wetenschap en kunst. Gelijk in maurits leger de toekomende veldheer zich vormde, zoo vormden zich onder vossius, heinsius, graevius de letter- en taalkundigen van Europa. Trok, in later tijd, de algemeene bedrevenheid onzer Landgenooten in de wiskunde la lande's bewondering tot zich, vooral in dit tijdperk kan de wiskunde gezegd worden, de wetenschap des volks te zijn; in alle standen werd zij met drift beoefend. Zij was geene dorre bespiegeling: wie kent galileus mededinger niet; wie vergeet hier witsen, en denkt niet met eerbiedige bewondering aan het tooneel, waar het hoofd van staat, de wit, koen het scheepsroer vat, en de vloot uit Texel stuurt? Genoegzaam was het, voor de wetenschappen, de groot te noemen. Onder de zwaarste stormen toch beoefende hij elke wetenschap, en voerde dezelve verder. Zijne werken - de Jure belli et pacis, de veritate Religionis - zijn de eigendom der beschaafde wereld geworden. Wie kent hem niet, als Godgeleerde, Geschiedschrijver en Dichter?
Een verkwistende lodewijk XIV vormde, op kosten van het geluk zijns volks, glanzende cirkels van kunstenaars: slechts door eigene aandrift, van eigene volheid zwellende, door geenen maecenas gekoesterd, niet door Griekenlands schoone natuur verrukt, vormden zich de Dichters en Kunstenaars onzer gouden eeuw. Vondel bloeide, en beoefende de Grieksche meesterstukken, of wilt gij liever de natuur; de Nederlandsche ovidius, ver boven die van Rome, door de strekking zijner werken, verheven, was 's volks geliefde Schrijver, toen Engeland slechts shakespeare kende, en corneille nog niet

{==411==} {>>pagina-aanduiding<<}
geboren was. Met welk eenen vernieuwden gloed herleefde tevens de Romeinsche dichtkunst! - Potter's, van der werf's, douw's meesterstukken zijn blijvende gedenkteekenen van onzen roem in alle schildergalerijen van Europa. De smaak voor het grootsche ideale der Italianen heeft de Nederlandsche school zoeken te verkleinen; buiten de Italiaansche, was de Nederlandsche toen de éénige: de Fransche was in haar opkomen, en de Engelsche bestaat nog niet, daar in tegendeel de werken onzer oude meesters, in weêrwil van gebrek aan denkbeeldig schoon, dagelijks meer gezocht worden, vooral van hen, die dezelve het meest bedillen.
Konden wij nu bij de werkzaamheid, bij de zedelijke grootheid onzer Vaderen vertoeven, nog hooger zou hunne voortreffelijkheid rijzen. Sla het oog naar Beemster en Purmer, op de zoo ontelbare polders, op den Westkappelschen zeedijk, op de zeeweringen van de Zuiderzee: wat volk kan zich, gelijk wij, den schepper en onderhouder van den vaderlijken grond noemen; wie heeft, gelijk wij, zijne woonstede, niet aan de natuur, maar aan eigene werkzaamheid en kracht te danken? Liefdadige stichtingen op alle plaatsen; een krediet, dat zelfs in het noodlottig jaar 1672 niet wankelde; eene verdraagzaamheid, op verre na niet altijd door eigenbelang voorgeschreven, die gene eeuw niet kende; grootheid en veêrkracht bij eenen zeer onbepaalden en gebrekkigen staatsvorm: hoe duidelijk bewijst dit alles, dat ‘domi militiaeque boni mores colebantur. Concordia maxima minima avaritia erat; jus bonumque apud eos, non legibus magis, quam natura valebat.’
Zoo ontwierpen wij in onvolledige trekken, met gebrekkig schetsen, hetgene de hand, voor dit werk berekend, op het schoonst kan daarstellen, in het heerlijkst tafereel, dat de geschiedenis der volken oplevert. Het land, waar het licht opging, dat voor altoos de wetenschappen en beschaving voor de duisterheid der

{==412==} {>>pagina-aanduiding<<}
middeleeuwen bewaart; het land, dat den vrijheidszin en de werkzaamheid der menschen wekte; het land, dat het eerst de werelddeelen verbond, en de kultuur des levens zoo zeer verbeterde en verfraaide, aan hetwelk Engeland zijne staatsregeling, Rusland zijne eerste opvoeding te danken heeft, moge voor den onkundigen of trotschen vreemdeling een nieuw Beotië zijn, bewoond door een volk zonder geestkracht, zonder gevoel voor hetgene groot of schoon is: voor den bedaarden en naauwkeurigen beschouwer zal onze geschiedenis steeds een der belangrijkste punten zijn in dien kring, door de woelende wisselingen der volken sedert eeuwen getrokken, en de schillers van alle natiën tot zich trekken; ‘denn grosse Geister fühlen es, in welchem Gebiet sie einheimisch sind.’
Mogt het tegenwoordig geslacht dikwijls zijne Vaderen herdenken, en, hierdoor gelukkiger en beter, eenmaal de eeuw van grootheid, magt en roem, glansrijker dan ooit, zien herrijzen!
nassau.


De Engelsche harddraverijen.

(Vervolg en slot van bl. 376.)
De hoogte der weddenschappen is het niet alleen, wat de spelers uitlokt, maar ook voornamelijk de bijzonderheid, dat er veel meer kan gewonnen dan verloren worden. Dit zal ik door het volgende voorbeeld, zonder voorafgaande keuze uit den Almanak voor 1817 ontleend, trachten op te helderen.
Op den 22 April des gezegden jaars hadden er zeven paardenwedloopen te Newmarket plaats, en daarbij eene inteekening van vier en twintig personen, ieder van 100 guinjes. Toen de wedloop nu werkelijk eenen aanvang nam, hadden reeds twintig derzelve van hunne weddenschap afstand gedaan, en de helft hunner ingeteekende sommen betaald. Vier hielden vol; derhalve verkreeg de overwinnaar 20 maal 50 en nog 4 maal 100, dus in het geheel 1400 guinjes, tegen de 100, welke hij als waarborg had moeten geven, en die hij ingeval van verlies zou hebben moeten betalen. Het gebeurt ook niet zelden, dat alle inteekenaars zoo zeer de over-
{==413==} {>>pagina-aanduiding<<}
magt van één paard erkennen, dat zij al te zamen de weddenschap verloren geven, en den eigenaar deszelven de helft hunner gewedde sommen betalen; in dat geval moet het paard evenwel den weg afleggen, hetgene alsdan gewoonlijk slechts stapvoets geschiedt; want het is gemakkelijk te begrijpen, dat de eigenaars van paarden, op welke zij niet het grootste vertrouwen stellen, liever zullen verkiezen 10 guinjes te betalen, dan bij den wedloop de onbekwaamheid van hetzelve aan den dag gebragt, en zich daardoor buiten staat gesteld te zien van het te verkoopen.
Het onzekere der uitkomst van zoodanigen wedloop moet nog grooter zijn, daar niet slechts op volwassene en jonge paarden van 2 en 3 jaren, maar zelfs reeds op zulke gewed wordt, die nog niet geboren zijn. Hoe vreemd dit ook klinken moge, het is nogtans volkomen zeker. Ik heb den laatst uitgekomen' Almanak der weddenschappen over het jaar 1818 voor mij, en vind daarin weddenschappen op driejarige paarden, die in 1821 en zelfs in 1822 loopen moeten, aangegeven; b.v. op den tweeden Paaschdag des jaars 1821 zullen acht en twintig met name opgegevene personen driejarige paarden te Newmarket doen loopen, wier ouders zij opgeven, en wier afkomst zij ook alsdan bewijzen moeten, op welke zij ieder voor 200 guinjes hebben ingeteekend. Insgelijks worden er dertien personen genoemd, die bij de wedloopen te Doncaster, in 1822, ieder voor 100 guinjes ingeschreven hebben op paarden, die in het voorjaar van 1819 van bekende merriën zullen geworpen worden. Ja, het schijnt thans mode te worden, genoegzaam alleen op nog ongeborene paarden weddenschappen aan te gaan; want het tweede deel van genoemden Almanak van 1818 bevat enkel zoodanige, en is toch bijna zoo dik als het eerste deel.
Uit dit alles blijkt dan nu, dat bij dit spel zekerlijk veel op het werktuig, namelijk het paard, en op de bekwaamheid van den rijder aankomt, maar dat toeval en geluk mede een groot aandeel hebben in deszelfs gunstigen afloop; waarom het onder lieden van deze soort tot een spreekwoord geworden is: ‘Een gelukkig paard is beter dan het edelste.’ Er moet evenwel op de kunst van trainéren en in de wedde te rijden ook veel aankomen, hoezeer daarbij veel kwakzalverij plaats heeft. Men zegt, dat vooral het berijden eene bijzondere bekwaamheid en overleg vereischt. De renbanen

{==414==} {>>pagina-aanduiding<<}
zijn niet overal even groot. Op de groote loopplaats te Newmarket zijn zestien verschillende banen van 4½ tot slechts ¾ mijlen, waarvan de keus door de weddenden of door de jaren van het paard wordt bepaald. Het komt er dus zeer veel op aan, dat de berijder de krachten van zijn paard ter regter tijd inspanne, dat hij de pogingen zijner partij door de zijne te niet doe, en, in weêrwil der bijna bedwelmende snelheid, waarmede hij door de lucht vliegt, zijne bedachtzaamheid en overleg blijve behouden; want dikwijls loopen, gedurende den geheelen ren, de paarden zoo gelijk naast elkander, dat het slechts op de laatste seconde aankomt, om door eenig hulpmiddel de uiterste krachten en den laatsten adem des paards te gebruiken, ten einde hetzelve ook slechts een spanbreed eerder het doel te doen bereiken dan dat der tegenpartij.
Het wedrijden is derhalve aldaar tot eene wezenlijke kunst verheven, die men leeren moet, en die men geenszins aan stalknechts en roskammers overlaat; maar zij, die zich daarop toeleggen, zijn gegoede en onafhankelijke personen, die, even gelijk alle spelers, nu eens rijk, dan weder arm zijn, en aan dit beroep zelfs hunne gezondheid opofferen. Zij verkrijgen, namelijk, niet slechts van den eigenaar des paards voor iederen rid eene aanmerkelijke som, of een deel in de winst, maar hebben dikwijls zelve een meer onmiddellijk belang bij de weddenschappen; in welk spel zij des te vuriger zijn, naar mate zij zich vermeten hetzelve beter te verstaan. Men kan ligt begrijpen, welken invloed deze lieden op de rijke en aanzienlijke Engelsche Heeren, die aan dit spel zoo zeer verslaafd zijn, oefenen. Doch er zijn slechts weinige personen, uit hoofde van hun ligchaamsgestel, voor deze, wel voordeelige, maar ook gevaarlijke, kostwinning geschikt; want zij vereischt een klein en ligt postuur, hetwelk bij de Engelschen zeldzamer dan bij eenige andere natie is aan te treffen. Bij deze verbazende snelheid van het paard, komt het meer, dan een onkundige denken zou, op het gewigt aan, dat het beest te dragen heeft. Dit gewigt is dus ook bij het wedrijden in het algemeen voorgeschreven, of wordt in het verdrag bepaald. Zoo werd b.v. bij den wedloop van den 22 April 1817 vastgesteld, dat tweejarige paarden 84, driejarige 112, vierjarige 121, vijfjarige 127, zesjarige 131, en die nog ouder waren 133 ℔ dragen moesten. Van de

{==415==} {>>pagina-aanduiding<<}
vier en twintig ingeschrevene paarden liepen destijds slechts vier, van welke dat van den Hertog van rutland, Fandango genaamd, overwinnaar was. Het was een driejarig paard, en met 111 ℔ gewigt bezwaard; daarentegen was zijn naaste mededinger een vierjarig paard van Lord darlington, Tigris geheeten, met 121 ℔ beladen. Buiten twijfel waren deze tien ℔ verschil in gewigt, of de oogenblikkelijke gesteldheid van het paard, of de bekwaamheid van den rijder, de oorzaken der overwinning. Wanneer de rijder, dien de Hertog van rutland aangenomen had, met zijnen zadel, (welke daarom, zoowel als de kleeding, zoo ligt mogelijk gemaakt was) even zoo veel had gewogen als die van Lord darlington, zoo had hij niet mogen rijden; want er was hun, volgens de wet, slechts een overwigt van twee ℔ geoorloofd. Er bleef hem derhalve niets anders over, dan of niet te rijden, of het ligchaam het vereischte gewigt te doen verkrijgen. Dit laatste trachten dan nu ook deze lieden te doen, door zich aan eene vermagerende geneeswijze te onderwerpen. Zij laten zich somtijds, na een zweetmiddel ingenomen te hebben, gedurende twaalf uren tot aan den hals toe met paardenmest bedekken, en zoo lang door kastijding en zweeten afmatten, totdat zij het vereischte gewigt op het lood af verkregen hebben.
Na de zwaarte, is zekerlijk de bekwaamheid des berijders van het meeste aanbelang, waarbij het voornamelijk op de wijze, om het paard in den toom te houden, aankomt. Men bedient zich hiertoe alleen van de trens, en het bit moet zoo sterk zijn, dat het paard in vollen ren daarop steunen kan, alswanneer het den kop langs den arm des berijders naar beneden strekt. De kunstregel hierbij is: dat een goed wedrijder zijn eigen gewigt in den bek van het paard moet weten te doen dragen.
Er behoort inderdaad eene groote behendigheid toe, om, bijna staande op het paard, aan hetzelve zulk leunen op het bit te geven, en het niettemin, op het einde van zijnen loop, met spoor en zweep op de allerontzettendste wijze aan te prikkelen. Ik heb werkelijk herhaalde keeren gezien, dat den paarden, terwijl zij bij den eindpaal aankwamen, het bloed uit de zijden stroomde, en dat de berijders nogtans niet aflieten, hen op de vreesselijkste wijze te slaan.
Dit maakt inderdaad eenen zeer onaangenamen indruk; en

{==416==} {>>pagina-aanduiding<<}
men kan zich niet onthouden, deze wedloopen, zoowel van dien kant als van vele andere, voor eene zeer barbaarsche gewoonte te houden. Ten betooge, hoe verre in dit opzigt de drift tot spel en winst gaan kan, en om tevens te doen zien, dat evenwel het bedrog niet altoos geheel kan geweerd worden, moge het volgende voorbeeld dienen. Mr. frampton, die, onder Koningin anna en de Koningen george I en II, opziener der Koninklijke harddravers was, en voor den ervarensten man van zijnen tijd in dit vak gehouden werd, bezat eenen hengst, met name Dragon, die in vele wedloopen de overwinning had behaald. Eenmaal was dit ook te Newmarket het geval geweest boven eenen zeer geachten hengst, met name Merlin. Frampton liet zich nu over dezen laatsten, na voleindigden wedloop, zoo verachtelijk uit, dat hij zich aanbood, eenen ruin te brengen, die het van dezen hengst winnen zou. De eigenaar van Merlin en vele andere deelnemers teekenden terstond groote sommen tegen hem in op eenen wedloop, die den volgenden dag zou plaats hebben. Frampton kwam nu ook op den bepaalden tijd, maar bragt zijnen hengst Dragon op nieuws te voorschijn, dien hij echter in weinige oogenblikken, terwijl de rijders nog gewogen werden, onder het afgrijzen der menigte, liet castréren. Het edele, jammerlijk verminkte dier behaalde wel de luisterrijkste overwinning, maar betaalde die ook op de plaats zelve met zijn leven. Ik vind niet aangeteekend, of deze snoode daad den bedrijver werkelijk al die verachting heeft doen ondervinden, welke hij verdiende; maar ik wil het hopen tot eer eener natie, welke ik, uit hoofde van deze zoowel als andere gewoonten, die de uiterste gevoelloosheid verraden, niet zoo hoog kan waarderen, als zij zich zelve gemeenlijk doet.
Als toegift, en tevens als bewijs der bevorens opgegevene stelling, dat de bekwaamheid des rijders dikwerf de overwinning beslist, zal ik nog een verslag mededeelen van hetgene met eenen aanzienlijken en rijken vreemdeling onlangs in de renbanen van Engeland is voorgevallen.
Waarschijnlijk laboreerde deze vreemdeling reeds in zijn vaderland aan de Anglomanie, of de ziekte om alles van de Engelschen na te apen. Hij verzuimde alzoo niet, bij zijne aankomst op dit zonderlinge, maar schoone eiland, alles mede te doen, wat baldadigheid en overmoed aldaar voortbren-
{==417==} {>>pagina-aanduiding<<}
gen, en wat de mode, die daar meer dan ergens elders despotisch heerscht, gebieden mogt. Natuurlijk, dat hij dus ook het kostbaarste van alle spelen, de harddraverijen, moest medespelen, en nog natuurlijker, dat hij zijn geld daarbij verliezen moest. Hij meende echter dit verlies door den aankoop van eenen voortreffelijken harddraver weder te kunnen vergoeden; kocht dan ook, voor eene groote som, eenen bekenden en zeer beroemden wedlooper, en stelde dien, bij de kort ophanden zijnde wedloopen van Epsom, nabij Londen, tegen andere van genoegzaam gelijken naam. Terstond bood zich eene menigte aan, die tegen hem wedden en groote sommen inteekenen wilden; maar er was niemand, die zijn lot met dat des vreemdelings wilde verbinden. Onder zulke ongunstige voorteekenen had hij bijna reeds besloten de weddenschap op te geven en de helft te betalen, toen hij van eenen vriend den raad ontving, vooraf nog eens het gevoelen van eenen onpartijdigen wedder (Gentleman of the Turf (*)) in te winnen. Deze verklaarde dan ook, dat er weinig of geene kans op de overwinning was; want dat, hoezeer het
paard voor dat zijner partij niet behoefde onder te doen, de berijder nogtans tot de min bekwame behoorde, en bovendien het paard nog niet genoegzaam kende. Er was echter, meende hij, nog één middel aanwezig, waardoor de zaak eenen gunstigen keer zou kunnen nemen; wanneer het, namelijk, mogelijk ware, john pigmy, die destijds in Yorkshire was, den rid te laten doen. Deze toch had reeds meermalen met hetzelfde paard de overwinning behaald, en zijne bekwaamheid zou ongetwijfeld het evenwigt der kansen herstellen. Het scheen echter onmogelijk, bij den zoo korten tijd, die nog overig was, den op tachtig Duitsche mijlen verwijderden man ter bepaalde plaatse te krijgen; doch

{==418==} {>>pagina-aanduiding<<}
wat doet men niet in een land, waar goud en koenheid onophoudelijk met alle elementen, zelfs den Tijd, den onoverwinnelijksten van alle, strijden? Er werd een Courier afgezonden, met last om het uiterste te beproeven. De dag der harddraverij te Epsom was gekomen: er zijn reeds vele ritten gedaan; reeds staat de bekommerde eigenaar op het punt, om naar de regters te gaan, ten einde te verklaren, dat hij de weddenschap gewonnen gaf, toen het geroep eens Couriers de aankomst eener postchais meldt. John pigmy, de groote Apollo der rijkunst, springt, geheel tot den wedloop toegerust, en met het bewijs van zijn gewigt in de hand, daaruit te voorschijn, bestijgt, tot schrik der tegenpartij, het paard, en behaalt de beslissendste overwinning.


Wandeling buiten de barrièren van Parijs.

(Vervolg van bl. 386.)
Terwijl wij de beide volgende barrièren, die

des Amandiers en du Menil montant

passeren, naderen wij de poort der ruste, ik meen de begraafplaats van Mont-Louis, meestal bekend onder den naam van le père la Chaise. Schooner kerkhof heb ik inderdaad nog nergens aangetroffen. Lanen van vruchtboomen, partijen in den Engelschen smaak, terrassen en bloembedden wisselen hier met fraaije boschjes, nissen, grotten, kleine tempels, prieelen en kluizenaarswoningen af; gedenksteenen en zerken, obelisken en prachtige sarkophagen, met opschriften in schier alle levende talen, dekken, in deze wijduitgestrekte vlakte, de stoffelijke overblijfsels van vele duizende aardbewoners. Op het hoogste punt van dit terrein staat het landhuis van den stichter dezes kerkhofs, den voormaligen biechtvader van lodewijk XIV, den genoemden père la chaise. Van deze hoogten heeft men schilderachtige gezigten over het wijduitgestrekte Parijs.
Ook hier heeft de winzucht van de marchands du vin en traiteurs verscheidene huizen gebouwd en tuinen aangelegd. Laat ons zien, of deze speculatie bij het verblijf der dooden wèl berekend is.

{==419==} {>>pagina-aanduiding<<}

Ziet eens! daar komt juist, langzaam en statig, eene met zwarte veren gesierde rouwkoets (corbillard) van Menil montant aan, door eene menigte voetgangers begeleid. Alleen de priesters en de Commissaris van Policie, aan zijne zwarte sjerp en langen ebbenhouten stok met ivoren knop kenbaar, treden door het traliehek op het kerkhof; al de overigen, vermoeid van den langen weg, gebruiken het drinkgeld (pour boire) liever overeenkomstig de bestemming, door den naam aangewezen, dan dat zij het aan eenen huurkoetsier, om hen weder te huis te brengen, zouden geven. Zij verdeelen zich dus in de aldaar aangelegde wijnhuizen; men gebruikt er iets, naar den tijd van den dag, (on goûte;) en zijn er vrolijke erfgenamen onder, dan gebeurt het niet zelden, dat er rijkelijk op de gezondheid des overledenen gedronken wordt.
Het is zondag! Er komt eene talrijke maagschap den weg naar het kerkhof langs, om eene bedevaart naar het graf eens verstorvenen naastbestaanden te doen. De dames vinden echter de hitte ondragelijk; il faut se rafraîchir; men moet ergens inkeeren, merken de heeren hierop terstond aan, en vrolijk wandelen dan deze treurenden, arm aan arm, naar de herberg.
Ter regterhand van dit kerkhof zijn groote steenhouwerswerkplaatsen. Wil misschien de een of ander uwer, mijne lezers! eenen te Parijs overledenen vriend of bloedverwant, door het oprigten van een gedenkteeken, gelijk men het noemt, de laatste eer aandoen, zoo kunt gij hier te regt. Gedenksteenen en grafzerken zijn, reeds geheel uitgehouwen, in voorraad, en de beeldhouwer wacht slechts, met den beitel in de hand, uit uwen mond den naam en sterfdag des overledenen te vernemen, om alles voor uwe oogen in orde te brengen. Maar vergeet niet, dat de steen u nog eene kleinigheid meer kosten zal; daar de steenhouwer en zijne knechts u, voor eenen geringen maaltijd, of, zoo als zij het noemen, om den koop te bevochtigen, (pour arroser le marché) met de uiterste beleefdheid, nog iets vragen zullen.
Ziet! daar komt een gezelschap van Engelschen, waaronder eenige Lady's, om, onder de merkwaardigheden van Parijs, ook père la Chaise te bezoeken. Hun weg leidt voorbij eenen restaurateur. Deze listige kwant, die hen terstond aan hunne kleeding herkent, gaat hen in de eerbiedigste houding en met ongedekten hoofde te gemoet; begroet den diksten van het gezelschap terstond met den titel van mon illustre Lord, of

{==420==} {>>pagina-aanduiding<<}
zelfs wel Monseigneur; roemt zijne beefsteaks en coteletten, zijnen echten Bourdeaux- en Bourgogne-wijn; en ziet! men keert bij hem in; er worden vooraf eenige dozijnen oesters gebruikt, en vervolgens met echte Engelsche graagte gegeten en gedronken. Bij het overreiken der rekening, of carte payante, en het daarmede verbondene verzoek van het bedienend meisje: n'oubliéz pas la fille, s'il vous plait, ontsnapt den geldzuchtigen Brit, om de maag te doen koken, onwillekeurig een God dam! en hiermede gaan zij verder.
Dat de rouwkoetsier, dragers, doodgravers, dekkers en aansprekers den aldaar wonenden herbergiers ook eenige franken laten verdienen, valt ligt te begrijpen; daar deze lieden meestal, bij zoodanige gelegenheden, zeer dorstig zijn, en het zich wèl laten smaken. Op deze wijze had dus zeker logementhouder volkomen gelijk, die, bij de inwijding van zijne nieuwe herberg, al lagchende zeide: ‘Ik heb mijne onderneming op de sterfelijkheid gebaseerd.’
Eer wij verder gaan, moet ik nog van eene andere speculatie bij begrafenissen gewagen, die alhier plaats heeft. Ten einde de weelde bij zulke gelegenheden voor lieden van rang nog meer te vergrooten, huurt men gewoonlijk een aantal armen, van 50 tot 300, wien men eenig geld en eenige ellen donkergraauw laken geeft, hetwelk zij zoo maar losweg over de schouders slaan, en aldus, met waskaarsen in de hand, voor het lijk uitgaan. Bij de begrafenis eens rijken bankiers waren omtrent 100 zoodanige armen aanwezig; zij stonden vreemd te kijken, toen, bij hunne terugkomst, een herbergier aan den weg hen allen noodigde, eene teug te drinken, (à boire un coup.) Zij hielden deze uitnoodiging voor eene bijzondere goedheid der erfgenamen, en traden binnen. Maar juist had de regements-kleermaker van de Zwitsersche garde zoodanig laken voor pantalons noodig, en de koster van de St. Paulus-kerk had zin in de waskaarsen; beide deden, onder een glas wijn, met deze arme slokkers goede affaires, en kochten alles voetstoots.
Vóór wij de


barrière de trois Couronnes

voorbijstappen, moeten wij een oogenblik onze aandacht vestigen op een huisje, hetwelk even min door zijn uiterlijk

{==421==} {>>pagina-aanduiding<<}
voorkomen, als door den aanleg van zijnen tuin, maar wegens zijn zonderling uithangbord: à la héroïne française, de opmerkzaamheid trekt. Het verbeeldt eenen Franschen dragonder, die in een scherp gevecht is met zeven Oostenrijksche huzaren, van welke hij verscheidene doodt, en tevens eenen standaard verovert. Deze dragonder, nu is het afbeeldsel der waardin in dit kroegje. Zij diende jaren lang in die hoedanigheid, en verwierf, door de aldaar afgebeelde heldendaad, bij gelegenheid der nederlaag van den Generaal mack bij Ulm, het kruis van het legioen van eer. Verscheidene Maarschalken, Generaals en eene menigte officieren waren bij de inwijding van hare tapperij tegenwoordig, en gaven haar aanzienlijke geschenken. Hoezeer zij thans eene vrouwelijke kleeding en het eereteeken om den hals draagt, zoo vertoont toch hare geheele houding, gang en voorkomen nog den voormaligen soldaat; en meermalen hebben hare gespierde vuisten, met een' stroom van krachtige dragondervloeken verzeld, haar huis van dronkene of twistzieke gasten moeten zuiveren. Vele officieren op halve soldij (officiers à la demi tasse, gelijk zij zich zelve noemen) bezoeken dit huis, om den tijd, voor hen even schraal aan geld als aan roem, met het kegel- of siam-spel bij een' goedkoopen slok te verdrijven.
Eer wij nog de


barrière de Belleville

bereiken, vallen ons, terwijl wij l'île de l'amour passeren, de nieuwelings aangelegde glijbergen of sullebanen in het oog. Men vindt daar, omdat er entrée betaald en op eene fatsoenlijke kleeding gezien wordt, alleen de beau monde. Men hoort reeds in de verte het geraas der op- en nederwaarts gaande wagens; terwijl concerten, luchtbollen, vuurwerken en goochelstukken bij afwisseling op zon en feestdagen het gezelschap vermaken. De op nabijgelegene heuvelen staande wijnhuizen, uit wier prieelen men met gemak het glijden der liefhebbers zien kan, en die in het algemeen een schoon uitzigt op den met smaak aangelegden tuin hebben, worden daarom rijkelijk van de minder gegoede burgerklasse bezocht.
In de schoone lentemorgens, wanneer het tot de bon ton behoort, om op de grasvelden van St. Gervais, of in het

{==422==} {>>pagina-aanduiding<<}
bekoorlijk boschje van Romainville, een ontbijt van melk en zacht gekookte eijeren te nemen, en groote bloemtrossen van syringen, die aldaar in menigte groeijen, mede te brengen, ziet men, op de onderscheidene wegen buiten deze barrière, de rijkste equipages, cabriolets, en eene menigte van voetgangers elkander in een ligt morgengewaad kruisen.
Aan die zijde, van waar ons een altijddurend gejuich te gemoet komt, is de beruchte Courtille gelegen. Men vergist zich zeer, wanneer men hier niet dan de allergemeenste lieden meent te vinden; althans het wijn- en dans-huis van den traiteur desnoyer kan men beter bij een paleis dan bij een' bedelaarsdoelen vergelijken. Van nieuwjaarsdag aan, tot den avond van Silvester-dag toe, dat is, van 1 Januarij tot 31 December, hoort men hier dagelijks, des namiddags en avonds, de vrolijke toonen der dansmuzijk uit een welbezet orkest voortkomen. Huisgezinnen uit den burgerstand, geringe beambten, vooral kamerdienaars en kameniers en andere dienstboden, vervullen de ontzaggelijk ruime zaal van dit gebouw. De eigenaar deszelven is een zeer rijk man, wiens acceptatiën op de beurs bij alle wijnkoopers als geld aangenomen worden. Wanneer wij de groote en middelbare huizen bij elkander nemen, in welke des zondags eene tamelijk goede balmuzijk gehoord wordt, dan beloopt dit getal hier in de Courtille meer dan twintig, zonder nog de gemeene kroegjes te tellen, waar alleen het janhagel bijeenkomt.
Bij het zien der verschillende uithangborden, kan men zich dikwerf bezwaarlijk van lagchen onthouden; maar op het gezigt van eenen verbazend dikken Bacchus, in de uniform der nationale garde op een wijnvat rijdende, met het onderschrift: au bon Roi, zou men bijna beginnen te gelooven, dat de arendsoogen der Policie aan de graauwe staar lijden; doch tevens ziet men ook, dat overal, waar eertijds de arenden nestelden, (à Paigle Impérial) thans de leliën ontsproten zijn, (à la fleur de lys.)
In de Courtille wordt op aschdag, des morgens, het Karneval plegtig besloten; men noemt dit enterrer le mardi gras. Hier bestijgen de vischwijven en zakkedragers (les poissardes et les forts de la halle) hunne opene kalessen, om, in eene karavaan langs de Boulevards rijdende, den vastenavond te besluiten.
(Het vervolg hierna.)




{==423==} {>>pagina-aanduiding<<}

Toegift van uittreksels uit een woordenboek der beschaafde wereld.

(Vervolg en slot van bl. 388.)

Oorspronkelijk. Iemand, die zich-zelf blijft. Nieuwgeslagene munt, waarvan de stempel door wrijving niet gesleten is.
Openlijke Meening. Oppergezag in eenen staat, van hetwelk de decreten dikwijls langzaam, maar toch altijd zeker, ten uitvoer worden gebragt. De openlijke meening staat in onmiddellijke verhouding met de ware belangen. Raadpleeg het gewoel der handelsteden en het vertier; zie, of de werkplaatsen en de herbergen bezet zijn, en gij zult de openlijke meening beter leeren op prijs schatten, dan door nieuwspapieren, dankadressen en redevoeringen. Hij, die haar bestrijdt, moet er met verlies afkomen; alles moet de lengte aannemen van haren maatstaf.
Opschik. Verhooging der verdienstelijkheid van den man, en van de schoonheid der vrouw.
Paauw. Zinnebeeld van de verwaandheid. Weetniet, prachtig gekleed, met een' stijven gang, eene scherpe stem en een' onbeperkten hoogmoed. Zie Adel en Gunsteling.
Paleizen. Fraaije kooijen, waarin papegaaijen van allerlei kleur babbelen en bijten.
Politiek. Is hij, die fortuin maakt, door diegene te verkoopen, die hem gekocht hebben.
Rekenkunde. Wetenschap der getallen, die de plaats bekleedt van het verstand, en optreedt voor het gevoel.
Rijkdom. Maatstaf van achting. Zijne ontwijfelbare uitwerking is, het gemis nog grooter te maken, dat hij beloofde te vervullen; de vermenigvuldiging van de ondeugden, zonder de driften te bevredigen; terwijl hij, in plaats van het hart voedsel te schenken, hetzelve nog meer doet versmachten dan bevorens.
Schaamte. Verouderd woord. Vierde bevalligheid, welke tegen de drie andere kan opwegen.
Schoolvos. De schoolvossen zijn de harpijen van de fabelleer: zij bederven al wat zij aanroeren.
Schrikbewind. Schildwacht, die eenmaal afgedaan heeft, door zich niet op zijn' post te bevinden.

{==424==} {>>pagina-aanduiding<<}

Schijn. Gordijn, achter welke men doen kan al wat men wil; maar men moet het zorgvuldig digt houden.
Sophist. Iemand, wiens taak het is, de rede te vernietigen door de redenering.
Stand. In de zamenleving is men alles aan zijnen stand verschuldigd. Hij, wiens talenten niet in het oog vallen, leeft vergeten; hij behoeft, om opgemerkt te worden, eene hoogere sport; terwijl een ander alleen daarom schittert, omdat hij zoo veel hooger staat.
Stelsels. De stelselmakers hebben dit met de menuëtdansers gemeen, dat zij zich aanhoudend bewegen, zonder een' stap te vorderen, en altijd daarop terugkomen, van waar zij zijn uitgegaan.
Talent. Wanneer eene vrouw van eenen man zegt, dat hij groote talenten heeft, is het altijd onbeleefd, te lagchen.
Tegenspoed. Smeltkroes, in welken de mensch in damp vervliegt, of gezuiverd wordt.
Telemachus. De in regten betrokkene schrijvers kunnen zich meestal verdedigen, slechts met eenen Telemachus in de hand.
Toon (Goede Levens-) Edele vrijmoedigheid in het gesprek; natuurlijke beleefdheid in de uitdrukkingen; welvoegelijkheid in gedragingen; gepastheid in het betoonen van achting, zonder staten, rangen, hoedanigheden, waardigheden of personen te verwarren. Gevoel, op hetwelk men afgaat, in hetgene wij anderen, zoowel als wat anderen aan ons, verschuldigd zijn.
Treurspel. Tooneelstuk, dat menig vrouwelijk hart verteedert, in vergoeding van de ongevoeligheid, welke man, kinderen, dienstboden, en dikwijls zelfs de minnaar, ondervinden moet.
Troon. Voor een' zwakken vorst een graf, in hetwelk hij begraven wordt door zijne staatsdienaars. Voor een' wellustigen vorst eene legerstede, op welke zijne minnaressen hem met bloemen overdekken. Een goed vorst is op den troon als een worstelaar in het strijdperk.
Verleden. Woord, dat nimmer gelijk in beteekenis zal worden met tegenwoordig, veelmin met toekomstig.
Vertalen. Eene geestige vrouw vergeleek de vertalers bij dienstknechten, die men met boodschappen belast, en dikwijls juist het tegendeel zeggen van hetgene hunne meesters

{==425==} {>>pagina-aanduiding<<}
gezegd hebben. - Traduttore, traditore, zegt het Italiaansche spreekwoord.
Vleijerij. Men zegt, in de werkplaats van zeker voornaam beeldhouwer een standbeeld te hebben gezien van Ferdinand, van hetwelk men het hoofd afnam, om er dat van murat op te plaatsen.
Vlek. Misstaat meer op een' met goud geborduurden rok, dan op eene pij.
Vooroordeel. Een bevooroordeeld man is iemand, met oude gevoelens gewapend, met welke hij, zonder onderzoek, nieuwe gevoelens bestrijdt. Eene bevooroordeelde vrouw beteekent bijna altijd eene vrouw, aan hare pligten gehecht. Er zijn vooroordeelen, die op deugden rusten; zij, die dezelve bestrijden, treffen niet altijd het regte doelwit. Men moet de behendigheid hebben van willem tell, om den appel weg te schieten, zonder het kind te raken.
Waarheid. Antonius perez zeide, dat het was om de waarheid te leeren kennen, dat de koningen er narren op nahielden. Als dit zoo is, dan moeten zij, sinds lang, niet dan wijzen in hun gevolg hebben.
Wellust. Doornachtige roos. Kortstondig genot. - Er is in de deugd meer wezenlijke wellust, dan men zich gewoonlijk verbeeldt; en, wèl overdacht, geeft men gaarne, met de ségur, den naam van vrolijke wetenschap (gaie science) aan de wijsbegeerte.
Wenschen. Rekwesten, door de menschelijke dwaasheid ingediend bij het noodlot, hetwelk, naar het voorbeeld van vele staatspersonen in alle landen, zich de moeite niet geeft, die te lezen.
Wijn. 's Menschen beste vriend bij een matig gebruik, en zijn grootste vijand bij overdaad. Hij is de melk der grijsaards en de balsem der volwassenen. De beste maaltijd zonder wijn is een bal zonder orkest, een tooneelspeler zonder blanketsel, en een apotheker zonder kina.
Wijsgeer. Iemand, die de natuur de wet, de rede de gewoonte, zijne bewustheid de gevoelens, en zijn oordeel de dwaling tegenover stelt.
Zamenleving. Een geheel, verdeeld in twee groote klassen: zij, die meer maaltijden dan eetlust, en zij, die meer eetlust dan maaltijden hebben.

{==426==} {>>pagina-aanduiding<<}

Zindelijkheid. De kleinste van alle deugden, maar niettemin hoogst noodwendig.
Zot. Soort van kruik, die elk bij het oor kan nemen, en dragen waar hij wil. - Klein, lastig en woelziek insekt, dat men overal ontmoet, zich in alle rigtingen beweegt, en het doel bereikt, dat een verstandig man niet kan bereiken. ‘Ik beklaag mijne kinderen, dat zij verstand hebben,’ zeide eene dame; ‘want, als zij zot waren, zouden zij fortuin maken, zoo als hun oom.’





Zwarte Jan. (*)


Van Zwarten Jan klinkt thans mijn lied. 
Al klinkt zijn naam ook laag; 
Al siert een krans zijn' schedel niet, 
Zijne asch geen sarkophaag; 
Al rijst geen standbeeld van metaal 
Voor Maasstads dappren Smid, 
Toch leeft hij in 't geschiedverhaal; 
Zijn neerlaag gold een zegepraal, 
En roemrijk was zijn wit. 
 
Daar drong de maar, met naar geknal, 
Den Spanjaard in de ziel: 
De Watergeuzen zijn aan wal, 
En meester van den Briel! - 
‘Op!’ riep Bossu, ‘op, Spaansche bloem! 
Ter wraak naar dat gespuis; 
Herwin den Briel met heldenroem, 
En, wie te regt zich Spanjaard noem', 
Keer' met de zege t'huis!’ 

{==427==} {>>pagina-aanduiding<<}

En even als, door woeste' orkaan 
Gegeeseld uit zijn rust, 
Opééns de buldrende oceaan 
Zich stort op Hollands kust, 
Zoo stortte zich die Spaansche hoop, 
Door woede en wraak gesard, 
Op Brielle's wal met dollen loop, 
Maar vond er schande en dood te koop, 
En trok weêr af met smart. 
 
En even als een wolventroep, 
Door schutters opgejaagd, 
De hei doorijlt met bang geroep 
En iedre hut belaagt, 
Zoo stoof des Graven legerdrom, 
Voortvlugtende in galop, 
De landen over om en om, 
Maar was bij niemand wellekom, 
En stootte alom den kop. 
 
Toen riep Bossu zijn' Spanjaards toe, 
Om dien terugtogt gram: 
‘'k Ben meer dan gij de Geuzen moê. 
Op marsch naar Rotterdam! 
Het ga zoo 't wil, te middag daar; 
Schoon zij haar poorten sluit. 
Met sluwe list of bang gevaar, 
De stad moet ons, o heldenschaar! 
De stad moet ons ten buit.’ 
 
Dat smaakte Spanje's beulenrot; 
Het maakte een helsch getier, 
En zwoer, bij Heilig en bij God, 
Geen' enklen Geus kwartier. 
Toen trok het op, en hield niet halt 
Vóór 't naken van de poort; 
Maar, Spanjaard! of gij tiert en bralt, 
De poort is digt, de stad omwald, 
En heel uw doel verstoord. 

{==428==} {>>pagina-aanduiding<<}

‘Wat wilt gij in dit rustig oord 
Met al dat krijgsgeschal?’ 
Roept Jan, de Kommandant der poort, 
Den Spanjaard van den wal. 
‘Doet op! Doet op,’ is 't antwoord snel, 
‘De poort voor 's Konings magt! 
Doet op! of gij vaart zaam ter hel: 
Want 's Konings heer zal, woest en fel, 
U pletten door zijn kracht.’ 
 
‘Maar antwoord,’ roept de koene Smid, 
‘Maar antwoord eerst mijn vraag; 
Opdat, vóór gij de stad bezit, 
Men eerst zich wèl verdraag'. 
Zeg mij, wat toch uw togt beduidt. 
Komt gij hier vreêgezind?’ - 
‘Ja, vreedzaam!’ roept de Veldheer uit, 
‘Mits gij terstond de poort ontsluit; 
Wij trekken door als vrind.’ 
 
‘Wel, trekt dan door!’ roept Zwarte Jan; 
‘Trekt door, waarheen 't u lust; 
Alleen, gelijk met vijftig man, 
En laat de stad in rust.’ - 
‘Dat willen wij,’ klinkt 's Graven stem: 
‘Voor Brielle ligt onze eer; 
Haar halen wij, met kracht en klem, 
Zoo niemand onzen doortogt stremm', 
In weinig dagen weêr.’ 
 
‘Maar eerst,’ roept Jan, ‘de hand aan 't zwaard; 
Eerst, vrind! uw Graaflijk woord: 
Dees veste zij voor 't vuur bewaard, 
Voor plundring en voor moord.’ - 
‘Dat zweer ik luid bij God en eer 
En op mijn krijgsparool! 
Slechts vijftig man, geen enkle meer.’ 
Zoo zweert, de hand aan't zijdgeweer, 
De veinzende Spanjool. 

{==429==} {>>pagina-aanduiding<<}

Nu sluit mijn held de deuren los, 
En schaart zijn wacht er naast; 
Nu schikt Bossu zijn' legertros, 
Die vast van woede raast; 
En even als een holle plas 
Bij 't oopnen van een sluis, 
Zoo stort het Spaansche tijgerras, 
Op 't romlen van den storrempas, 
Gelijk in de open buis. 
 
‘Terug! terug! gij breekt uw' eed; 
Terug! gij trouwloos rot, 
Dat ons verdrag met voeten treedt, 
Dat gij bezwoert bij God! 
Verraad!’ schreeuwt Jan: ‘op, makkers, vlug! 
Klemt naauw u zes aan zes; 
Dringt aan, o burgers! dringt terug, 
Of strekke ons lijk 't gespuis ter brug, 
En sneuvlen we in de bres!’ 
 
Men dringt en wringt van wederzij 
Zich in de poort opeen; 
Men steekt en stoot zijn weêrpartij, 
En houwt in 't wilde heen. 
En lang nog houdt de dappre wacht 
De stad van Spanjaards schoon; 
Totdat hun tallooze overmagt 
Den zwakken post verdringt, verkracht, 
Bij razend vreugdbetoon. 
 
‘Neem,’ roept Bossu, en grijpt meteen 
Den held met eigen hand, 
En smakt hem tegen stijl en steen, 
‘Neem nu mijn woord te pand! 
Tel nu des Konings knechten op!’ 
Bijt hem de beul in 't oor, 
En beukt en splijt hem hals en kop, 
En wondt hem diep van teen tot top, 
En rijgt hem door en door. 

{==430==} {>>pagina-aanduiding<<}

Daar zwom hij in zijn heldenbloed, 
Vertrapt door 't woedend rot, 
En gaf, gelijk een held het doet, 
Zijn vrome ziel aan God! 
Daar lag, gelijk het vee gekeeld, 
Zijn trouwe wacht ter aard'! 
Daar stoof, in 't helsch gemoed gestreeld, 
De afschuwbre Spaansche wolventeelt 
Al stormend stedewaart! 
 
En even als het pluimgediert', 
Dat, talloos van getal, 
Op roof langs veld en akker zwiert 
En aast op berg en dal, 
Zoo zwierf dat Spaansche roofgespuis 
Door steeg en straat en wijk, 
En nestte zich, met woest gedruisch, 
In kerkgebouw en burgerhuis, 
En plonderde arm en rijk. 
 
En, heeter nog op 't ketterbloed 
Dan op der kettren goud, 
Betoonde 't zijnen euvelmoed 
In moord van jong en oud; 
En, badend door een' rooden plas 
En onder 't beest verlaagd, 
Schoffeerde dat verdierlijkt ras 
Al wat er schoon en bloeijend was, 
De moeder en de maagd. 
 
Toen steeg er uit der zielen grond 
Een bange zucht omhoog; 
Men smeekte, met gesloten' mond, 
Gods hulp met schreijend oog. 
En Hij, die nooit het volk verlaat, 
Dat om zijn' bijstand zucht, 
Hij keerde gunstig 't oorlogskwaad, 
En dreef, als door een wonderdaad, 
De beulen op de vlugt. 

{==431==} {>>pagina-aanduiding<<}

Dat vrij de Faam van Jan verhaal', 
Den dappren Zwarten Smid: 
Zijn neêrlaag gold een zegepraal, 
En roemrijk was zijn wit. 
Al klinkt zijn naam ook vreemd en laag, 
Toch blijft zijn deugd vermeld; 
Al dekt zijne asch geen sarkophaag, 
Wij roemen en wij zingen graag 
Dien Rotterdammer held. 


r.h. van someren.


1820.


De aankondigster des doods.

(Uit het Dagboek der Reize eens Lijflanders.)

Eene ware Gebeurtenis.

Beroepsbezigheden noodzaakten mij, vóór eenige jaren, eene reis van het landgoed A***, in Lijfland, naar het stadje Walk, en van daar terug naar Riga te doen. Het was winter en de sneeuwbaan goed. In zulke gevallen is het een wezenlijk genoegen, om in eene kleine en ligte slede zelf te rijden, terwijl de voerman alsdan op gelijke wijze volgt. Ik had aldus reeds vele mijlen afgelegd, toen op zekeren avond eene hevige jagtsneeuw viel, die ons bij de donkerheid des nachts den weg deed missen. Wij dwaalden dus verscheidene uren lang, zonder eenige uitkomst of gastvrije woning te vinden. Eindelijk, toen de nacht door de sneeuw wat opgehelderd werd, vertoonde zich een huis, hetwelk ons echter geene herberg, maar eene burgerwoning scheen te zijn. Wij klopten aan, en werden door eenen man van middelbare jaren op het vriendelijkst verwelkomd. Ik betuigde hem mijne verlegenheid, en verzocht hem, mij dezen nacht huisvesting bij zich te vergunnen. De man maakte terstond, met veel bereidvaardigheids, alle noodige schikkingen, om mij tegen de onguurheid van het weder te beveiligen, bragt mij in zijne woning, en beval den dolenden ridder aan de verzorging zijner huisvrouw. Deze scheen met de grootste hartelijkheid en belangstelling tot voldoening van al mijne behoeften bereid te zijn; zoodat ik werkelijk reden had, het noodlot te dan-
{==432==} {>>pagina-aanduiding<<}
ken, dat mij hier had gebragt. Weldra was ik bij deze brave lieden als te huis. Ik bevond mij op de meijerij, of, gelijk men het aldaar noemt, de hofstede, van een nabijgelegen uitgestrekt landgoed, en mijn vriendelijke gastheer was de pachter derzelve. Onder aangename gesprekken bragten wij den langen avond door; en, bij het avondeten, zich mijne doorgestane ongemakken herinnerende, verhaalde hij mij een soortgelijk geval, hetwelk hem vóór verscheidene jaren was overgekomen, en hem met zijne tegenwoordige echtgenoote op de zeldzaamste
wijze in kennis had gebragt. Ik was geheel oor, en geef het verhaal hier, onveranderd, zoodanig over, als hij het mij heeft medegedeeld.
Hij was weleer de zaakwaarnemer van eenen Russischen edelman geweest, wiens bezittingen in Wit-Rusland, aan den regteroever der Duna, lagen; en in die hoedanigheid moest hij eene tamelijk verre reize naar de streken van Narwa doen. Hij ging dus, dewijl het winter was, om eenen omweg te mijden, over het Peipus-meer, dat de grensscheiding tusschen Lijfland en het eigenlijke Rusland uitmaakt. Op dit meer, hetwelk van eene uitgestrekte lengte is, kruisen zich, bij vriezend weêr, de wegen in allerlei rigtingen, doch voornamelijk in die der grootste lengte; en de werkzaamheid der Russen is er op bedacht, de reis over dit ijsveld te veraangenamen, door, op bepaalde afstanden, hutten daarop te bouwen, in welke men huisvesting en verversching vinden kan. Dat echter in deze inrigtingen, bij schijnbare dienstvaardigheid, dikwerf heimelijke list en verraad op den reiziger loeren, is maar al te dikwerf gebleken, en zal door het volgend verhaal nog meer bevestigd worden.
Het was op eenen donkeren winteravond, dat hij, in eene kleine ligte slede, die hij zelf bestuurde, dit meer bereikte. Eene hevige sneeuwvlaag maakte den jongen man, die anders aan moeijelijkheden en bezwaren zeer gewoon was, de reis onuitstaanbaar; en hij wenschte niets vuriger, dan eene dier hutten te bereiken, om aldaar beschutting tegen den kouden wind, die snerpend over deze ijsvlakte blies, en tegen het onstuimige weêr te vinden. De voortgang werd steeds moeijelijker en bezwaarlijker voor het paard, doordien de toenemende sneeuwjagt het pad verborg. Hijgend kon het arme dier naauwelijks den eenen voet meer voor den anderen zetten; terwijl de geleider daarnaast, mismoedig en ongedul-
{==433==} {>>pagina-aanduiding<<}
dig, door de dikke sneeuw waadde. Eindelijk schenen zij dan toch op een meer gebaand pad te komen, en zoowel het paard als de voerman haalden weder ruimer adem. Zij zagen evenwel nog geene huisvesting, naar welke beide zoo hartelijk verlangden. Het weêr bleef even buijig; er deed zich eene hevige koude gevoelen, en al de verschrikkelijkheden van eenen winternacht in de noordelijke streken schenen zich te vereenigen, om de ziel des reizigers de mismoedigste gesteldheid te doen aannemen. Doch de spreuk: ‘wanneer de nood op het hoogste is, dan is de hulp het naaste bij,’ werd ook hier bewaarheid: hij bereikte, tot zijne groote vreugde, eene op het ijs gebouwde hut. Afgemat en halfbevroren trad hij in de duistere, slechts spaarzaam verlichte woning. Hij vond niemand, dan den waard, die zich tamelijk gedienstig jegens hem gedroeg, zijn paard hielp verzorgen, het vuur op den gemeenen haard ontstak, en voorts zijnen gast vroeg, of hij ook nog iets tot zijn gemak doen kon. Deze verzocht, hem zijne pakkaadje, zijn geladen geweer met dubbelen loop en zijne fabel te brengen, - altemaal benoodigdheden, zonder welke men geene reis in Rusland, hoe klein ook, durst ondernemen. De waard lachte, en zeide, dat hij zich in zijn huis
volkomen veilig achten kon; maar voldeed niettemin aan zijne begeerte. Hierop volgde de wensch om een goed avondeten en goede ligging; en de waardin beloofde, voor beide te zullen zorgen. Intusschen had zich een klein meisje, van een behoeftig, maar toch innemend voorkomen, in de kamer, waar de vreemdeling op en neêr ging, begeven, en bij den haard plaats genomen. Naauwelijks zag deze haar, of hij ging naar haar toe, en vroeg naar verschillende zaken; doch het meisje bleef vreesachtig en sprakeloos.
De geheele verwijdering van den gebaanden weg, het alleenzijn in deze ellendige hut, het donkere en verschrikkelijke van den nacht, en het gebrek aan onderhoud, schenen den reiziger, bij aanhoudend nadenken, grond tot ongerustheid op te leveren. Er stegen bij hem bange voorgevoelens op, welken hij echter, als man, geen gehoor gaf, maar moedig bestreed. Hij ging al rookende op en neêr, en speelde tusschenbeide met het kind, aan hetwelk deze kleine opmerkzaamheid zeer scheen te behagen.
Nu werd het avondeten opgebragt, in zuurkool met spek

{==434==} {>>pagina-aanduiding<<}
en pannekoeken bestaande. De waard noodigde hem vriendelijk, daarvan gebruik te maken, en verwijderde zich daarop weder, om, zoo als hij zeide, voor zijnen welkomen gast eene zachte ligplaats, boven, op een afgeschoten kamertje, gereed te maken. Deze bedankte hem voor zijne zorg, en beproefde het, van de gereedgemaakte spijzen iets te gebruiken; maar het was hem onmogelijk; zijn vorige eetlust had hem geheel verlaten. Het stomme kind hield hem nog steeds gezelschap. Hij trok het vriendelijk naar zich toe, om het eenige stukjes van den koek te geven, welke het met woeste graagte en blijkbare vreugde verstond. Zelfs scheen het, alsof de band der tong daardoor werd losgemaakt: want, terwijl het zijne wangen streelde, en vreesachtig naar alle zijden rondzag, zeide het zachtjes tegen hem: ‘Lieve man! gij geeft mij van uw' koek, en toch moet gij sterven.’
Van ijzing rezen hem de haren te berge - en juist was hij voornemens, nadere inlichting over deze vreesselijke en raadselachtige woorden van het kind te vragen, toen de deur werd geopend en de kastelein binnentrad. Deze verwonderde zich zeer, dat het eten zijnen gast niet gesmaakt had. Doch thans ontdekte hij het meisje, en toornig beval hij haar de kamer te verlaten, dewijl het tijd was om naar bed te gaan en moeder reeds op haar wachtte. Het kind ging, stil weenende, de kamer uit.
Het was wel reeds middernacht, toen het onstuimige weêr ophield, de wolken zich verspreidden, en een schoone winternacht ontstond. De reiziger had zich met den waard in een kort gesprek ingelaten, toen deze hem vermaande zich ter rust te begeven; hij zelf ging met het licht en de pakkaadje vooruit, terwijl de gast hem met een beangst hart volgde. Hij vond een klein en niet zeer warm vertrek voor hem gereedgemaakt. De waard wenschte hem eenen goeden nacht, en ging heen.
Thans had de reiziger tijd, om over de raadselachtige woorden van het kind na te denken. De eene gedachte verdrong de andere. Dat hij hier iets te vreezen had en onder moordenaars was, scheen hem genoegzaam zeker. Hij overwoog dus met veel bedaardheid en kalmte van geest, wat hem in dezen hagchelijken stand van zaken te doen stond. Goede raad was hier duur. Hij durfde het niet wagen, zijne reis verder voort te zetten, daar hem dit zou verraden en aan de moor-
{==435==} {>>pagina-aanduiding<<}
denaars blootgesteld hebben. De slotsom van zijn wikken en wegen was het besluit, dat hij den nacht wakende zou doorbrengen. Bovendien viel hij nog op de volgende list. Hij sloot met veel geraas de deur, stopte het sleutelgat toe, en deed het licht uit; de maan verlichtte de kamer. Hij maakte van zijne beddekussens eene menschelijke gedaante, trok die zijnen pels aan, zette haar zijne muts op, en leide haar zoodanig in het bed. Hij onderzocht voorts zijn geweer met dubbelen loop, en plaatste zich daarmede achter de deur bij de kagchel, zoodat de deur bij het openen hem voor het gezigt des inkomenden verbergen moest. Aldus verbeidde hij eenen geruimen tijd, met een kloppend hart, den afloop der zaak; en reeds begon hij te gelooven, dat zijne vermoedens ongegrond waren, en het vreesachtige kind, in deszelfs eenvoudigheid, hem welligt noodeloos had beangst gemaakt, toen een zacht gedruisch op den trap hem de grootste opmerkzaamheid en voorzigtigheid aanbeval, daar eenige personen de kamer schenen te naderen. Hij luisterde, en de deur werd met eenen looper geopend en bleef openstaan, zoodat de reiziger geheel aan het oog van den waard onttrokken was, die nu met een geladen geweer bij het bed kwam en op eenigen afstand staan bleef. Hier leide hij aan, en schoot op de gedaante, die in het bed lag; doch - viel ook zelf oogenblikkelijk dood ter neder, door een tweede schot, hetwelk de reiziger hem gegeven, en hem van achteren getroffen had. Een pijnlijk stenen bewees het verscheiden des moordenaars.
Dit tweede schot was opgemerkt geworden, en de helper van den waard, een lafhartige knecht, vlugtte. Het bijgeloof verhaastte zijnen gang. Hij geloofde met spoken en booze geesten te doen te hebben, en deze vrees scheen hij aan de vrouw van den gevelden waard, die waarschijnlijk, beneden aan den trap wachtte, medegedeeld te hebben; want beide waren verdwenen. De reiziger geloofde nogtans niet buiten alle gevaar te zijn. Hij verschanste, nadat de helper des moordenaars van den trap getuimeld was, de deur van binnen, en bragt het overige van den nacht in het gezelschap des dooden ligchaams door; want hij waagde het niet, zijn kamertje te verlaten. Alzoo wachtte hij den dag af, en, tot alle geluk, verschenen met denzelven een aantal Russische voerlieden, die hij uit het venster om hulp en bijstand aanriep. Zij hielden stil, schoten te zijner redding toe, maar vonden geen'

{==436==} {>>pagina-aanduiding<<}
mensch beneden in huis; zoodat hij nu weldra uit zijnen treurigen toestand verlost werd.
Hij deelde hun thans het verhaal van dezen angstigen nacht en van de wijze zijner bevrijding mede, en toonde hun ook het lijk. Doch het meest beklaagde hij zich, het kind, dat zijn leven gered had, niet aan te treffen. Zij deden daarop gezamenlijk huiszoeking, ontdekten veel, dat hen op het vermoeden van weleer gepleegde moorden bragt, en vonden tevens, tot groote vreugde van den geredden man, het kind, half bevroren en bevende van angst, achter eenen hoop hooi verscholen. Vol dankbaarheid nam hij het in zijne armen, beloofde het te zullen medenemen, en als vader voor hetzelve te zorgen. Door de minzame handelwijze dezes mans bemoedigd, en vernemende, dat hare wreede voedsterouders ontweken waren, verhaalde het meisje menige hier gepleegde gruweldaad, en wees ook in een' hoek des huizes eene bijt in het Peipus-meer aan, waarin de vermoorden, om alle verdenking te verwijderen, geworpen werden. Zij maakte zich zelve als de ongelukkige dochter eens zoodanigen vermoorden bekend, en trof de harten van alle aanwezigen door hare onschuld en tranen. Vol hoop, liefde en dankbaarheid hechtte zij zich nu aan haren aanstaanden verzorger.
De voerlieden braken, tot waarschuwing voor volgende reizigers, dit moordhol tot den grond toe af; het lijk werd aan de burgerlijke overheid der naaste plaats overgeleverd, benevens een naauwkeurig schriftelijk verhaal der geheele gebeurtenis, door den reiziger opgesteld. Hij liet ook het kind, zijne redster, aldaar tot na zijne terugkomst van Narwa, alswanneer hij haar mede huiswaarts nam, zich harer met der daad aantrok, en haar eene goede opvoeding liet geven. Het gevoel van erkentelijkheid jegens dit meisje ontweek nooit zijnen boezem. En toen hij naderhand haar leerde kennen, een goed hart en begaafdheden in haar vond, zich ook de aanleg tot eene goede huisvrouw reeds vroegtijdig bij haar ontwikkelde, zoo koos hij haar tot de gezellin zijns levens.
Dankbaarheid, liefde en wederkeerige hoogachting zijn de grondzuilen van hun huisselijk geluk; en zij vervullen ieder, die hen kent, met verbazing omtrent de wegen, langs welke de Voorzienigheid somtijds de menschen tot elkander brengt. Met de hartelijkste deelneming in het geluk dier, op zulk eene

{==437==} {>>pagina-aanduiding<<}
zeldzame wijze verbondene, echtgenooten, en onder opregten dank voor het vriendschappelijk onthaal, bij hen genoten, verliet ik des anderen daags deze gastvrije woning; weldra wenkten mij de torens van Lijflands vriendelijke hoofdstad, van welke ik zoo langen tijd verwijderd was geweest.


Michaël Angelo.

Michaël angelo was de lieveling van Paus julius II, die, in weêrwil van zijn driftig en heerschzuchtig gemoed, de edele, onafhankelijke ziel van den kunstenaar te schatten wist. Doch bramante vond middel, hem bij den Paus te benadeelen. Julius had michaël bevolen, om, zoo dikwijls hij geld noodig had tot de hem opgedragene vervaardiging van 's Pausen grafteeken, zich onmiddellijk tot hem te wenden. Toen nu eenige blokken Carrarisch marmer op den Tiber waren aangekomen, liet michaël dezelve op de St. Pieters-plaats brengen, en ging naar het Vatikaan, om het benoodigde geld af te halen. Men zeide hem, dat Zijne Heiligheid niet te spreken was. Hij berustte daarin voor ditmaal; doch, na eenige dagen, ging hij weder naar het Vatikaan. In de voorzaal, echter, trad hem een bediende in den weg, die hem zeide, dat hij niet binnen konde gelaten worden. Een Bisschop, daarbij tegenwoordig, vroeg den man, of hij wel wist, wien hij voorhad? ‘Zeer wel,’ was het antwoord; ‘doch ik doe, wat mij bevolen is.’ - ‘En gij,’ hernam michaël, ‘zeg gij aan den Paus, dat, als hij mij voortaan iets te zeggen heeft, hij mij dan kan laten afhalen.’ Daarop ging hij naar huis, beval twee bedienden, welke zijn geheele gevolg uitmaakten, al zijn huisraad te verkoopen, steeg te paard, en reed nog dien zelfden avond tot aan Poggibonzi; een dorp, over de grenzen van den Kerkelijken Staat, eenige mijlen van Florence. Na eenige minuten ziet hij vijf postboden van den Paus aankomen, met het bevel, hem, goedschiks of met geweld, terug te voeren, waar zij hem ook vinden mogten. Angelo verzekert hun,
dat hij hen allen zal laten ombrengen, ingevalle zij niet dadelijk zonder hem weder terugkeeren. Thans beproefden zij het, hem door bidden te bewegen; en, toen

{==438==} {>>pagina-aanduiding<<}
ook dit niet hielp, hielden zij zich tevreden met het verzoek, dat hij den brief des Pausen, dien zij hem moesten overhandigen, wilde beantwoorden, en wel geplaatsteekend uit Florence, opdat de H. Vader gelooven mogte, dat het hun onmogelijk ware geweest, hem, tegen dank, terug te voeren. Michaël gaf dezen lieden op dit punt genoegen, en, welgewapend, vervolgde hij zijnen weg. Naauwelijks te Florence aangekomen, ontving de Gonfaloniër een zeer dreigend brevet van den Paus; doch soderini zag hem met blijdschap in Florence terug, een overgroot belang er in stellende, dat hij de beschildering van de raadzaal, naar zijne beroemde teekeningen, voltooide. Michaël gaf aan dit heerlijk gewrocht de grootste volkomenheid. Intusschen kwam een tweede, en spoedig daarop een derde brevet. Soderini ontbood michaël bij zich. ‘Gij hebt ten aanzien van den Paus gehandeld,’ zeide hij, ‘zoo als geen Koning van Frankrijk het zou durven ondernemen; wij willen met den Paus, om uwentwil, niet in oorlog geraken; maak u dus tot de afreize gereed.’ Daarop was michaël angelo bedacht, zich naar den Keizer van Turkije te begeven. Deze Vorst, het ontwerp gevormd hebbende, eene brug van Konstantinopel tot Pera te leggen, had, door een' Franciskaner monnik, hem schitterende aanbiedingen laten doen. Soderini gaf zich alle moeite, om hem in Italië te houden; hem voorstellende, dat hij te Konstantinopel een nog veel erger despotisme ondervinden zou, dan te Rome, en dat hij hem,
ingevalle hij voor zijne persoonlijke zekerheid beducht mogte zijn, de waardigheid van Afgezant der Republiek verschaffen wilde. Inmiddels behaalde de Paus, die krijg voerde, gewigtige voordeelen; Bologna gaf zich aan hem over; en hij kwam zelf aldaar, om zijne vreugde wegens de verovering eener zoo groote stad te betoonen. Dit voorval gaf michaël angelo den moed, om hem te naderen. Hij kwam te Bologna, en, in de hoofdkerk ter misse zijnde, werd hij door dezelfde boden, die hij, eenige maanden te voren, zoo ruwelijk had afgewezen, aangehouden. Zij spraken hem beleefdelijk aan; doch voerden hem niettemin naar het paleis, waar de Paus zijnen intrek genomen had, en op dien stond juist aan den maaltijd zat. Zoodra julius hem zag, riep hij hem zeer toornig toe: ‘Gij hadt bij ons behooren te komen, en wacht toe wij bij u komen?’ Mi-
{==439==} {>>pagina-aanduiding<<}
chaël angelo knielde, en bad om vergeving. ‘Mijn misstap ontstond niet uit slechtheid,’ zeide hij, ‘maar uit groote mismoedigheid. Ik kon de behandeling, welke mij in het paleis Uwer Heiligheid wedervoer, niet dulden.’ Julius, zonder te antwoorden, verzonk in nadenken en was bewogen, totdat een Bisschop, die door den Kardinaal soderini, broeder des Gonfaloniërs, om de verzoening te bewerken, was afgezonden, het woord nam, zeggende tegen den Paus: ‘Michaël angelo heeft door onwetendheid gefeild; alle kunstenaars, zoodra zij buiten hunne werkplaats zijn, begaan dergelijke fouten.’ Woedend sprong julius op, en bragt hem, met zijnen staf, eenen slag in den nek toe, zeggende: ‘Gij beschimpt hem, zoo als wij zelve hem niet beschimpen! Gij zijt een weetniet! Uit mijne oogen!’ En
toen de bedremmelde Prelaat niet gezind scheen om henen te gaan, dreven hem de dienaren met vuistslagen voort. De toorn van julius uitgewoed hebbende, gaf hij michaël zijnen zegen, deed hem nader treden, en gebood hem, Bologna niet te verlaten, zonder zijne bevelen af te wachten. Weinige dagen daarna liet hij michaël roepen, en zeide hem: ‘Ik beveel u, mijne beeldtenis te vervaardigen: het moet een kolossaal standbeeld zijn, hetwelk gij stellen zult op de poort van St. Petronius.’ Tegelijk wees hij hem, te dien einde, de som van duizend dukaten aan.
Nadat michaël angelo, nog vóór de Paus Bologna verliet, het model in klei vervaardigd had, kwam julius in zijne werkplaats. De werkmeester verzocht hem, te bepalen, wat hij hem in zijne linkerhand geven zou; een boek of zoo iets? - ‘Een boek?’ hernam de Paus; ‘voor den D. een zwaard! Ik versta mij niet op boeken. Maar zeg mij,’ voer julius spottend voort, de houding van den regterarm, die zeer beslissend was, bedoelende, ‘geeft uw standbeeld den vloek of den zegen?’ - ‘Het bedreigt dit volk,’ antwoordde de kunstenaar, ‘ingevalle het zich niet wijsselijk gedraagt.’
Michaël angelo arbeidde zestien maanden aan dit standbeeld, hetwelk driemaal meer dan levensgroot was; doch het volk gedroeg zich niet wijsselijk, want, nadat het des Pausen aanhang verdreven had, nam het de vrijheid, het standbeeld te verbreken: alleen het hoofd mogt der woede ontgaan; men vertoonde het nog na verloop eener eeuw; het

{==440==} {>>pagina-aanduiding<<}
woog zes honderd pond. Het gedenkstuk had vijf duizend dukaten gekost. De Hertog alphonsus van Ferrara kocht het metaal, en liet er schoone kanonnen van gieten, die hij de Julianen noemde, terwijl hij het hoofd in zijn Museum eene plaats gaf.





De moeder en het kind.


Moeder! met een hart zoo gloeijend, 
Wichtje! als 't lenteroosje bloeijend, 
Waar bestaat een band zoo sterk, 
Als die u verbindt vóór 't leven? 
Gij, Natuur! hebt hem geweven; 
Liefde! 't is uw schoonste werk. 
 
Dan, als 't vruchtje, nog verborgen, 
Wacht op 't wekken van zijn' morgen, 
Moeder! leeft het van uw bloed; 
En, de wereld ingetreden, 
Koestert gij de zwakke leden; 
Is 't uw melk-aâr, die het voedt. 
 
Om den stam van eik of linden 
Kan geen klijf zoo vast zich winden, 
Als het kind zich om u klemt; 
Aan uw' boezem rust zijn koontje, 
En daar wordt het eerste toontje, 
Op de snaren, die gij stemt. 
 
Komt de zoete slaap hem streelen, 
Sluit hij, na 't verrukkend spelen, 
Zachtkens beî zijne oogleên digt; 
Moog' dan ook de nacht genaken, 
't Moederhart blijft hem bewaken; 
't Moederoog behoeft geen licht. 
 
Elk geluid doet 't harte bonzen: 
't Mugje mag niet strafloos gonzen; 
't Vlerkjes-reppen zelfs wekt haar; 
En in 't schier onmerkbaar luchtje, 
En in 't fluistren van een zuchtje 
Hoort zij 't naderend gevaar. 

{==441==} {>>pagina-aanduiding<<}

Ziet zij lip en koon verbleeken, 
't Lachjen uit het oog geweken, 
Voelt zij op de ontvleeschte wang 
't Vuur der koorts zijn krachten rooven: 
Help, o Vader van hierboven! 
't Valt het moederhart te bang. 
 
Als, nog waggelend en zoetjes, 
't Struiklend kind zijn teedre voetjes 
Op het pad des levens waagt, 
Leidt haar hand bij elke schrede, 
Gaat haar zorg bestendig mede, 
Hoedt zij, als hem leed belaagt. 
 
Speelt de kracht nu door zijn spieren, 
o! Zij weet des band te vieren, 
En verwijdt allengs zijn' kring: 
Maar, wat jaren hij moog' tellen, 
't Moederhart blijft hem verzellen; 
't Klopt steeds voor den lieveling. 
 
Moeder! mogt hem storm beloopen, 
Altijd zijn uwe armen open, 
Waar gij 't bitterst leed verzacht. 
o! Wat doornen dan ook steken, 
Spoedig is de pijn geweken: 
Want uw troost heeft tooverkracht. 
 
Moog' fortuin ook bloemen strooijen, 
Alles vrolijk voor hem tooijen; 
Voelt hij nimmer aardschen druk: 
Honigbeken mogen vlieten, 
Aan uw borst komt hij genieten; 
Daar eerst smaakt hij zijn geluk. 
 
Weet de min zijn hart te ontvonken: 
In den arm der ga gezonken, 
Schoon zij hem ook roosjes baar'; 
Warme liefde moog' hem streelen, 
Met de moeder moet zij deelen: 
Want dat hart klopt ook voor haar. 

{==442==} {>>pagina-aanduiding<<}

Ja, de hen zorgt voor haar kieken; 
't Voglenheer, met zachte wieken, 
Dekt het jong in 't donzig nest: 
Dan, zij laten 't zorgen varen, 
Weet het eerste zelf te garen, 
Zweeft het laatste in 't luchtgewest. 
 
Maar die band verduurt de jaren; 
Lijdt niet door 't geweld der baren, 
Als de storm der rampen woedt; 
Breekt niet bij het treurig scheiden; 
Vaart ten hemel op met beiden; 
Blijft een onverganklijk zoet. 


h. van loghem.


1820.






Zangers-troost.


Als des jonglings gloeijend harte 
Zich ontboezemt in een lied, 
En zijn vreugden en zijn smarte 
In gezangen overgiet; 
Kalmer mag de traan dan vlieten, 
Hier om ramp en lot geschreid, 
En zijn minste vreugdgenieten 
Wordt verhoogd tot zaligheid. 
 
Wellust is 't, de lier te snaren 
Slechts voor God en zich alleen, 
Zorgloos wie er lauwerblaren 
Slingere om zijn slapen heen; 
't Lied is uit het hart gevloten, 
En in 't harte keert het weêr; 
't Bedelt om geen gunst der grooten, 
Recensenten-lof noch eer. 
 
Waag dan in 't gedruisch van 't leven 
Nooit het diepgevoelde lied, 
Waar de nijd aan 't woord blijft kleven 
En op doel noch harte ziet; 

{==443==} {>>pagina-aanduiding<<}

Waar het vaak, een spel der winden, 
In de dunne lucht verklinkt, 
En geen' enklen vriend kan vinden, 
Wien een traan in de oogen blinkt. 
 
Maar eischt bij het onheils-loeijen 
's Naasten leed uw hulp en troost, 
Laat dan vrij uw zangen vloeijen, 
Schoon gij roem noch lauwer oogst. 
Dan, door 't edelst doel gedreven, 
Wacht gij kalm uw vonnis af; 
Andren mogen beter geven, 
Ook gij gaaft, wat God u gaf. 
 
Moogt gij dan één' traan slechts droogen, 
Heelt gij slechts ééne enkle wond, 
Schooner blinkt u dit in de oogen, 
Dan de roem van 't wereldrond. 
Stil aan d' eigen' haard gezeten, 
Als de kreet des lasters stijgt, 
Vindt ge 't loon in uw geweten; 
Medelijdend lacht ge, en - zwijgt. 


boxman.


9 Junij, 1820.


De maarschalk van Villars en de advocaat.

De Maarschalk van villars wilde zich eens van de kamer eens Advocaats, met name thierri, aan de zaal van den Krijgsraad stootende, met geweld meester maken. De Advocaat leverde bij den Hertog-Regent het navolgende verzoekschrift in: ‘De Advocaat thierri geeft met verschuldigden eerbied te kennen: dat de Heer Maarschalk van villars, geene vijanden meer te slaan, of eenigen vrede meer te sluiten hebbende, thans de kamer eens armen Advocaats belegert. Hij verbeeldt zich, dat de plaats bij de eerste opeisching zich zal overgeven; maar Suppliant heeft vast besloten, vooraf het grof geschut af te wachten, hetwelk onder de bevelen van uwe K.H. staat. Hetwelk doende,’ enz. De Hertog zond deze aanklagt aan den Maarschalk, en deze, dezelve gelezen hebbende, zeide: ‘Ja, ja, mij blijft niets over, dan het beleg op te heffen. Het is evenwel voor de eerste maal in mijn gansche leven!’



{==444==} {>>pagina-aanduiding<<}

De Fransche akademisten door eenen geregtsdienaar verkloekt.

Volgens de gewoonlijk aangenomene meening, heeft Montmartre zijnen naam ontleend van eenen tempel, dien de Romeinen eertijds aldaar aan hunnen God mars gewijd hadden. Sauval verzekert, op den 24 Mei 1657, bij de inwijding eener Abdisse, Madame de guise, overblijfsels eens tempels in den tuin der proostdij te hebben gezien. Ook beweert men, dat aldaar, op het einde der zestiende eeuw, op sommige plaatsen, steenen van eenen tempel van mars gelegen hebben, en wel bijzonderlijk eene zoo groote en vaste terras, dat hendrik IV, bij de belegering van Parijs, zich daarvan bediende, om zijn geschut te rigten. In het jaar 1779 werden er uitgravingen gedaan tusschen Belleville en Montmartre. Men vond eenen steen, dien men waardig keurde door de leden der Académie des Sciences onderzocht te worden. De letters van het opschrift stonden in de volgende orde:

{== afbeelding 
	
==} {>>afbeelding<<}
    

De Akademisten bevonden zich in de grootste verlegenheid. Maar, wie kon het denken? de geregtsdienaar of bode van Montmartre was alleen in staat, dit opschrift te verklaren, en dat wel op deze wijze: ici le chemin des anes (hier is de weg der ezels). En inderdaad, deze steen diende ten teeken voor de arbeiders, om langs dezen weg uit de steengroef met hunne ezels het gips te halen.


Zonderling eerbewijs aan eenen dichter.

Onder de eerevruchten, welke de groote haller van alle kanten voor zijne treffelijke gedichten inoogstte, was voorzeker de zeldzaamste die, welke hij van Vorst rädzivil, Bevelhebber der Poolsche troepen, ontving. Deze Vorst, namelijk, wist zijne voldoening niet beter uit te drukken, dan door den Dichter het patent van Generaal-Majoor bij zijn leger toe te schikken!






{==445==} {>>pagina-aanduiding<<}

Mengelwerk

Redevoering, over den invloed van 's menschen zedelijkheid op de verlichting van zijnen geest.


Door Mr. A. Siewertsz van Reesema, Advocaat te Rotterdam (*).

Er is welligt geen onderwerp, hetwelk zoo dikwijls is behandeld, en nog telkens bij herhaling in allerhande formen zoo menigmaal wordt voorgedragen, als het betoog, dat de beoefening der fraaije kunsten en wetenschappen geenen nadeeligen, maar in tegendeel eenen allezins voordeeligen invloed heeft op de zedelijke vorming der menschen. Misschien is het niet te veel gezegd, dat, sedert de welsprekende rousseau, door eene ijdele eerzucht gedreven, eens het tegendeel beweerd heeft, al de gehoorzalen van alle letterminnende en zedelievende maatschappijen ter wereld bij herhaling van de redenen zijner bestrijderen hebben weêrgalmd; ja, er zal wel bijna geen redenaar gevonden worden, die niet eenmaal, regtstreeks of van ter zijde, dezen toets heeft aangeraakt; en ik zou durven verzekeren, dat, zoo ik u, mijne hoorders! thans met dit onderwerp wilde bezig houden, ieder uwer mij zoude kunnen toeroepen, dat hij van de zaak volkomen overtuigd is, en mij gaarne het reeds honderdmaal gehoorde betoog wil kwijtschelden.
Vertrouwt dan ook vrij, M.H.! dat ik mij thans aan deze proeve niet zal wagen, en geenen kamp aan-
{==446==} {>>pagina-aanduiding<<}
vangen, welke inderdaad, door het ontbreken van tegenstanders, overbodig geworden is. En waar zoude hij dit ook meer zijn dan bij u, welker vereeniging zelve op de overtuiging gegrond is, dat de beschaving van verstand en smaak de zekerste leidsvrouw is op den weg der deugd, en welker pogingen ter verspreiding van ware verlichting de ondubbelzinnige bewijzen zijn van deze overtuiging?
Maar het verband, dat aldus tusschen de verlichting van den geest en de zedelijke vorming der menschen bestaat, heeft nog eene andere zijde, welke niet alleen minder in het oog valt, maar misschien wel voor velen een geheel nieuw voorwerp ter beschouwing oplevert. Bijaldien, namelijk, die verlichting zulk eenen merkelijken invloed kan hebben ter bevordering der deugd, gelijk wij aannemen, zoo geeft een dieper inzien van dat verband ons aanleiding om te vragen, of, daarentegen, de deugd, de zedelijkheid der menschen ook wederkeerig eenen merkbaren invloed hebbe op de verlichting van hunnen geest? of het nuttig, ja of het noodig zij, een goed, een braaf mensch te wezen, om een verlicht mensch, een uitstekend kunstenaar, een uitnemend geleerde te kunnen zijn? En terwijl velen uwer reeds, op het bloote hooren dezer vraag, bij zich zelve beslissen, dat het misschien nuttig moge wezen, maar toch zeker niet noodig is, zoo wil ik gaarne bekennen, dat ik een stellig en uitgewerkt betoog van die noodwendigheid nog nimmer heb aangetroffen. Maar, even als een straal, die plotseling het duistere zwerk verlicht, vond ik echter meermalen de stelling dezer noodwendigheid in de geschriften der wijzen. Mannen, die bekend waren met al de vermogens des menschen, en met al de wijsheid der wereld, hebben ons dezelve toegeroepen, in die oogenblikken, waarin zij vol waren van de hoogste bewondering der geestbeschaving. Wilt gij daarvan, uit vele, een enkel voorbeeld ter uwer overtuiging? Cicero, dat hoofdsieraad der wijsbegeerte en der welsprekendheid, zelf toegerust met al de schatten van ver-
{==447==} {>>pagina-aanduiding<<}
nuft en geleerdheid, zou in de verdediging van l. cornelius balbus het woord voeren na den beroemden pompejus. Dit gaf hem aanleiding, om van dezen te gewagen: ‘Hoe treffend, o regters!’ zeide hij, ‘hoe treffend de welsprekendheid van pompejus is door hare waardigheid, hoe vermogend door
hare kracht, hoe wegslepend door haren overvloed, dit is gisteren, niet door de stilzwijgende getuigenis van uwen geroerden geest, maar door uwe onwillekeurige doch blijkbare bewondering geopenbaard. Nimmer ook heb ik iets gehoord, dat met meer scherpzinnigheid gezegd is van het regt, met meer schranderheid voorgedragen uit voorbeelden, met meer wetenschap van volksverbonden, met schitterender oordeel van oorlogen, met meer waardigheid van het gemeenebest, niets met meer zedigheid van zich zelven, met meer sierlijkheid van de zaak, van de misdaad. Zoodat,’ dus volgt hij den vloed zijner bewondering, ‘zoodat het voorwaar bij mij als waarachtig geldt, hetgene door sommige beoefenaren der letteren en studiën gezegd, maar door velen niet geloofd is, dat hij, wiens ziel van alle deugden vervuld is, ook daardoor gemakkelijk volvoeren kan alles, wat zijn geest zich voorstelt.’
Oordeelde dus een van de blinkendste vernuften der oudheid over het nuttige, ik zal u wegens het noodige alleen bepalen tot onzen beroemden wyttenbach, welligt den geleerdsten onzer tijdgenooten, en die met deze geleerdheid eenen smaak voor het schoone vereenigt, welke hem onder de fraaije geesten eene eerste plaats bekleeden doet. Toen deze, in zijne lofrede op den uitmuntenden ruhnkenius, dat gedenkteeken van welsprekendheid stichtte, hetwelk beide steeds onvergetelijk maken zal, en hij daarbij de bewondering van deszelfs deugden paarde aan die van deszelfs geest; toen riep ook hij, weggesleept door de schoonheid dier zamensmelting, en als door eene hoogere stemming geleid, in vervoering uit: ‘Voorwaar, zoo is het ook,

{==448==} {>>pagina-aanduiding<<}
dat niemand, dan een braaf mensch, een waarachtig geleerde zijn kan!’
Zoo er iets waar is, M.H.! in de uitspraken dezer waarlijk groote mannen, dan kan het niet anders zijn, of die waarheid moet eene aansporing worden ter vereering en betrachting der deugd, vooral bij diegene, welke onverschillig zijn omtrent hare eigene schoonheid en waardigheid, maar het hoogste belang stellen in de versiering van den geest en de verfijning van den smaak voor het schoone: zij moet een licht doen opgaan voor die stelsels van opvoeding, bij welke men alles laat bestaan in de opvulling van het hoofd, zonder eenige dadelijke waarneming en leiding van de roerselen des harten. Zij moet de overeenstemming van het ware en het goede en het schoone voltooijen, en, bij de bewondering van de harmonie tusschen onzen aanleg en onze bestemming, tevens onze liefde tot de deugd verhoogen, onzen eerbied voor den Schepper van hemel en aarde vermeerderen.
Uit dit oogpunt wensch ik thans met u over dit onderwerp te spreken; niet omdat ik de opgegevene stelling in iederen zin tot de mijne make, maar omdat zij mij toeschijnt zoo naauw verwant te zijn aan vele voor ons hart en oordeel belangrijke waarheden, en van sommige zijden zich zoo aan te bevelen, dat ik meende daarin genoegzame stoffe te vinden, om te zamen een uur van genoegelijk onderhoud door te brengen. Op dezen grond hoop ik op uwe toegevende aandacht te mogen rekenen.
Laat mij daartoe de stelling eerst een weinig ophelderen, en dan dezelve aan uw oordeel mogen toetsen.
Wanneer men in de opgegevene stelling van zedelijkheid of braafheid des menschen spreekt, dan, mijne hoorders! spreekt men geenszins van volmaaktheid. Deze is niemands deel onder de zonne; en het laat zich dan ook reeds van voren verstaan, dat, indien gij mij, uit de geschiedenis of uit uwe eigene ondervinding, soms eenigen wildet aanwijzen, die den naam van geleerden,

{==449==} {>>pagina-aanduiding<<}
van kunstenaren of van fraaije geesten dragen, en echter niet volmaakt zijn, ik u deze geheele bewijsreden kan toegeven, zonder dat gij daarom iets in het minste gevorderd zijt. De menschelijke natuur brengt hare eigene zwakheden met zich; de hartstogten en zinnelijke begeerten kunnen zich boven de rede verheffen; de wil zelfs kan feilen en bezwijken; en de mensch, wien zijne rede en vrijheid gegeven zijn, om over die zwakheden en hartstogten en begeerten te waken, kan voor dat feilen en bezwijken verantwoordelijk zijn voor den regterstoel der onbevlekte heiligheid, zonder dat wij menschen daarom nog kunnen of mogen besluiten, dezen medemensch geheel van de rij der goede, der brave menschen uit te sluiten.
Een braaf mensch is, in de oogen des wijzen, hij, die God vereert, het goede bemint, het kwade haat, zijne medemenschen liefheeft, en wiens wil zich doorgaande bepaalt, om te streven naar eene hoogere volmaaktheid en reinheid van zeden. Geene overlegde boosheid bevlekt zijn geweten; hij verheugt zich niet in het lijden der onschuld; hij is niet uit op het vermogen of op de eer zijns naasten, maar op hetgene goed en liefelijk is en wèl luidt; zijne misstappen en afdwalingen zijn hem leed, en wekken in hem een levendig berouw; zijne oogen zoeken, wat edel en schoon is; zijn geest breidt zich uit tot het doel zijner bestemming; zijne hand doet, wat zij vindt te doen. In één woord, het zedelijk gevoel is in hem levendig en werkzaam.
Niemand, vertrouw ik, ofschoon hij zich voor braaf houde, zal weigeren, deze bepaling der onvolmaaktheid op zich toe te passen. En zoude hij dan, bij het opmerken dier onvolmaaktheid in eenen anderen, het vonnis der uitwerping uitspreken? Dat ware niet naar de wet der liefde; dat ware tevens strijdig met hetgene door een gezond oordeel wordt voorgeschreven.
Er zijn toch twee zaken, die volstrektelijk van elkander moeten onderscheiden worden, en welker verwarring maar al te veel aanleiding tot misverstand geeft;

{==450==} {>>pagina-aanduiding<<}
namelijk, het voorschrift der zedeleer wegens ons eigen gedrag, en het voorschrift van dezelve wegens de beoordeeling van den naasten. Niemand, wien de deugd heilig is, heeft nog immer de feilbaarheid des menschen voorgesteld als een deel der zedeleer, als eene verschoonende bijdrage tot de regelen onzes wandels, als een verzachtend bijvoegsel op de gestrengheid dier wet, welke zich in ons geweten hooren doet, en haren hoogeren weêrklank vindt in hetgene geschreven staat: geene menschelijke redenering is in staat, de verantwoordelijkheid weg te nemen, welke kleeft op de minste afwijking van hetgene door rede en godsdienst bevolen wordt: die verantwoordelijkheid is den menschen onuitwischbaar, en alleen de hand der hoogste Liefde kan hare sporen wegnemen. Maar daarom mag de mensch, in de beoordeeling zijns naasten, van wien hij niets dan de uiterlijke daden ziet, en in wiens boezem hij niet kan indringen; daarom mag hij, zelfs bij eene erkende zekerheid van begane, soms van herhaalde, afwijkingen, niet tot eene volstrekte afwezigheid of werkeloosheid van een waarachtig zedelijk gevoel besluiten. Groot is de klove tusschen volmaaktheid en onzedelijkheid: de beste mensch is hij, die zich het minst nabij de laatste bevindt, en in wien het levendigst verlangen naar de eerste werkzaam is.
Een levendig en werkzaam zedelijk gevoel, onbevlekt van opzettelijke boosheid, zietdaar dan hetgene door de opgegevene stelling als nuttig, ja noodig wordt geacht, om zich met vrucht te kunnen bevinden in de velden van smaak, verlichting en geleerdheid.
Gelooft niet, M.H.! dat dit vereischte van weinig beduidenis zij. Een levendig en werkzaam zedelijk gevoel, wèl te onderscheiden van eene bloote afwezigheid van opzettelijke boosheid, een levendig en werkzaam zedelijk gevoel, aan die afwezigheid verbonden, is het kenmerk van eene hoogere zielsverheffing, dan welke aan het gros der menschen gemeen is. Dat levendig en werkzaam gevoel, toch, is geenszins het deel

{==451==} {>>pagina-aanduiding<<}
der onverschilligen, die, zonder onzedelijk te zijn, echter in de bevordering van het goede geen dadelijk belang stellen, of daartoe hunne pogingen aanwenden; het is het niet van die ligtvaardigen, bij welke de belangen van godsdienst en deugd, zoo niet op lageren, althans op geenen hoogeren trap geplaatst zijn, dan de belangen der wereldsche eigenbaat of eerzucht of zinnelijke verstrooijing; nog minder is het dat van hen, die, als verbonden aan het stof, niet dan toevallig en als door nooddwang gedreven worden, om aandachtig te zijn op het hoogere en het oneindige. Neen, een levendig en werkzaam zedelijk gevoel is als eene vlam, die het binnenste doorgloeit, en al de vermogens en uitzigten des menschen bezielt: wat zijne oogen mogen ontmoeten, wat zijn verstand moge opvangen en omvatten, wat zijn geest moge bereiken, dat gevoel doet hem, bij alle andere waarnemingen, ook boven alles die zijde opmerken, volgens welke het beschouwde óf een bewijs is van de schoonheid der deugd, óf voedsel geeft aan het geloof in zedelijkheid en godsdienst, óf eene uitbreiding aanwijst van hare zegepraal, óf eene belooning en verheffing voorspelt van hare volkomenheid. Geloof en hoop en liefde zijn de grondtoonen van dat gevoel, en hunne overeenstemming verheft hetzelve boven de grenzen van het stof, en geleidt het naar het oneindige van het ware en het schoone. - Zietdaar, hoe de wijzen zich den braven mensch voorstelden, niet onfeilbaar, maar echter van zulk een levendig en werkzaam zedelijk gevoel doordrongen en bezield.
Is dat gevoel nu noodig, om uit te munten in het gebied der schoone kunsten en wetenschappen? Dat stelden zij, mijne hoorders! dat wordt door velen, die met ernst de verlichting bevorderen, geloofd, en door hen op vele vakken van smaak en geleerdheid in het bijzonder toegepast. Zoo is het in veler mond, dat alleen het hart den welsprekenden vormt: zoo worden de onbaatzuchtigheid, de losheid omtrent wereldsche belangen, de ruimte van geest, welke veelal in de schoone-
{==452==} {>>pagina-aanduiding<<}
kunstenaren en geleerden wordt opgemerkt, als zoo vele bewijzen aangehaald: zoo worden zelfs wel eens de zwakheden vergoelijkt van sommige kunstenaren en geletterden, die, door eene te geringe beperking van de levendigheid hunner zintuigen, zich laten wegslepen tot eene laakbare losheid, die door het zinnelijke hunner kunst wordt opgewekt.
Het zoude de ruimte des tijds, dien uwe aandacht mij vergunt, verre overschrijden, G.H.! indien ik dit alles in deszelfs bijzonderheden wilde ontwikkelen; maar behalve dat ik geenen lust mag hebben, om uw geduld op de proef te stellen, zoo zoude alles, wat ik vóór of tegen voorbeelden, welke aan dezen of genen kant zouden kunnen worden bijgebragt, zeggen zoude, inderdaad onnut zijn. Voorbeelden kunnen hier niet beslissen, omdat niemand de waarachtige innerlijke gesteldheid van eenen anderen kan beoordeelen, of in staat is, om midden door den sluijer, dien vele bijkomende oorzaken op dezelve werpen kunnen, door te dringen. Daarom vooral zullen wij ons nu alleen bepalen, om de zaak in het algemeen en van voren te beoordeelen; en wanneer wij door die beoordeeling geleid worden tot de overtuiging, dat een levendig en werkzaam zedelijk gevoel voor den schoone-kunstenaar en geleerde niet alleen nuttig, maar zelfs noodzakelijk is, om vruchtbaar te zijn in arbeid des geestes, dan zal daardoor genoegzame zekerheid gegeven zijn, om op te bouwen, en ons zelve, in eigen gedrag en leiding van anderen, naar te rigten.
Het is mij niet te doen, M.H.! om met eene spitsvondige redenering eene wonderspreuk te verdedigen, maar om u, zoo veel mogelijk, met eenige, niet geheel onnutte, waarheden te onderhouden; en daarom zal ik u dan al dadelijk, nu wij ons op deze hoogte bevinden, toestemmen, dat mij de opgegevene stelling geenszins voorkomt in elken zin waar te zijn. Er is een groot deel van ons weten, bij hetwelk het tamelijk onverschillig is, of wij zedelijk goed of slecht zijn, en

{==453==} {>>pagina-aanduiding<<}
waarin onze vorderingen geenszins van de zedelijke verheffing onzes gemoeds kunnen afhangen. Dit is althans zeker het geval bij al die kennis, welke volstrektelijk het werk is der bloot zintuigelijke opmerking, der redekunst en des geheugens, zoo als de taalkunde, de meetkunst, zelfs de sterre- en natuurkunde. Want, ofschoon deze van hare zijde den grootsten invloed kunnen hebben op de verhooging van het zedelijk en godsdienstig gevoel, door den kring onzer denkbeelden uit te breiden, en ons tot de vurigste erkentenis van eenen almagtigen en heiligen Schepper en Onderhouder van alles te verheffen, en ofschoon zij dus hoogstzedelijke vruchten ten gevolge kunnen hebben, zij behoeven het zedelijk gevoel zeker niet dadelijk als oorzaak of als voedsel ter vordering. Voor zoo ver nu het weten, of de geleerdheid, zich alleen tot haar bepalen moge, zonder van dezelve eenige toepassing op andere betrekkingen te maken, zoo zoude die geleerdheid onbegrijpelijk groot kunnen zijn, zonder dat daartoe een levendig en werkzaam zedelijk gevoel vereischt werd, of aan dezelve zou kunnen toegeschreven worden. In eenen volstrekten zin gaat dus de stelling zeker niet door.
Maar er is een andere, en schoon dan betrekkelijke, echter, daar dezelve tot de hoogste onzer belangen betrekking heeft, een hoogere zin, in welken alle wetenschap kan beschouwd worden; en het is in dezen, dat zij door de wijzen, die ons tot deze stoffe geleid hebben, beschouwd is. Bij hen geldt al het werk van zintuigelijke opmerking, al de oefening der redekunst, al de arbeid des geheugens, op zich zelve beschouwd, alleen als middel der waarachtige geleerdheid, der ware wetenschap. Zij zijn wel voor dezelve onmisbaar, en hoe grooter zij zijn, des te uitgebreider kunnen derzelver vruchten wezen; maar alle kennis en wetenschap is in hunne oogen ijdel en onnut, en haren naam onwaardig, indien zij niet in betrekking staan tot de ontwikkeling en opsporing van het oogmerk der schepping en van de bestemming des menschen. Tot dat doel moeten, naar

{==454==} {>>pagina-aanduiding<<}
hunne inzigten, alle middelen worden heengeleid; tot die kennis moet alles in betrekking komen; van die kennis moet alles deszelfs waarde ontvangen. En in dezen zin, nu, vertoont de zaak zich, zelfs ten aanzien der eigenlijke wetenschap of geleerdheid, uit een ander oogpunt, hetwelk ook bovendien, uit zijnen eigen' aard, op alles, wat de schoone kunsten aangaat, zijne toepassing heeft; in dezen zin beveelt zich de stelling van vele kanten aan, door hare waarheid en belangrijkheid.
Meent gij nu, M.H.! dat deze zaak geheel vreemd is aan dezen kring?
Zegt gij, dat gij geene geleerden of schoone-kunstenaars zijn noch heeten wilt, noch ook uwe kinderen het wilt laten worden? Zegt gij, dat daarheen geenszins de weg leidt, dien gij voor u zelven of met anderen bewandelt, wanneer gij naar verlichting streeft? Inderdaad, M.H.! dan bedriegt gij u zelve, en gij vreest den naam, terwijl gij de zaak zelve behouden wilt. Het is wel zoo, dat men geleerdheid veelal alleen die uitgebreidere kennis noemt van vele gebeurde en geschrevene zaken, die bijna eenen afzonderlijken stand in de maatschappij vordert, om bereikt te kunnen worden; het is wel zoo, dat de schoone kunsten eene bijzondere gave en bijzondere oefening vereischen in den kunstenaar, zoo hij op dezen eernaam wil aanspraak maken; maar het is toch ook even waar, dat alle geestbeschaving, zelfs van den geringsten omvang, in derzelver wezen, volkomen gelijk is met de uitgebreidste geleerdheid, en dat zij alleen in uitgestrektheid van elkander verschillen; het is even waar, dat de beschaving van den smaak, die gezocht wordt in de voortbrengselen der kunsten, welke door anderen worden beoefend, van geenen anderen aard zijn kan, dan die, welke den kunstenaar zelven bezielen moet. De minste kennis, die gij wenscht te verkrijgen, zoo zij kennis wezen zal, de minste smaak, welken gij poogt te erlangen, zoo hij smaak zal zijn, moet van denzelfden

{==455==} {>>pagina-aanduiding<<}
stam wezen, van welken de uitgebreidste geleerdheid, de hoogste kunstsmaak wezen moet, indien zij zelve dien naam zullen dragen. Hetzij gij begeerig zijt naar de kennis van gebeurde zaken, die in vreemde of oude of uwe eigene levende taal beschreven zijn, of naar waarheden van godsdienst, zedekunde, wijsbegeerte, wetenschappen, welken naam zij ook dragen mogen, of de voldoening zoekt van uw inwendig haken naar het schoone, dat u behagen doet scheppen in de schoone kunsten; hetzij gij het geenen anderen naam wilt geven, dan dat gij streeft naar verlichting en smaak, - dat, wat gij begeert, is in deszelfs aard één met het weten des geleerden, met den smaak des kunstenaars.
Alle wetenschap, alle verlichting, alle smaak is bij ieder een uit kleine deelen zamengevloeid geheel; hoe grooter derzelver kring is, des te meer verlicht het eene deel het andere, en wordt het geheel verhoogd in waardij; en alleen om die meerdere waardij wordt eene hooge bewondering aan die mannen toegewijd, bij welke die kring bijna geene grenzen schijnt te hebben, en wordt hun bij uitzondering, zelfs in hunnen naam, de schatting dier bewondering gebragt; maar, de kring zij groot of klein, zij moet van het ware en het schoone vervuld zijn.
Dat alles is immers zoo, M.H.? Als gij naar verlichting streeft, dan streeft gij immers naar de ware? Begeert gij kennis, gij verlangt geene valsche, die geene kennis is? Bedoelt gij smaak, gij tracht niet naar wansmaak? Gij beoogt niet die bastaardteelt, die, even als het klatergoud, dat het kind vermaakt, alleen den schijn heeft van het wezen? Verlangt gij uwe kinderen, of kweekelingen, of anderen, tot kennis of smaak geleid te zien, gij beoogt ook voor hen geene bloote vertooning, zonder innerlijke waarde? Welnu, ofschoon dan ook uw of hun stand in de maatschappij niet opzettelijk daaraan alleen verbonden zij; ofschoon gij bovendien eenig bijzonder beroep aankleeft, dat u het levensonderhoud verschaffen moet, en ook hen daartoe op-
{==456==} {>>pagina-aanduiding<<}
leidt, - in den waren zin van het woord tracht gij echter, door naar verlichting te streven, deelgenooten te worden, en hen deelgenooten te maken, van ware geleerdheid, van echte kunst en wetenschap. Maar dan moet gij ook daarbij verzekerd zijn, dat zonder een werkzaam en levendig zedelijk gevoel geene wezenlijke vordering te wachten is, zoo min voor u of hen, als voor den opzettelijken beoefenaar.
Het is toch maar zoo, M.H.! dat eene kale steenrots geene welige planten kan voortbrengen, ofschoon ook door de koesterende zon beschenen: even min kan een voor het goede onverschillig gemoed door de stralen van kunst of wetenschap worden bevrucht tot kennis der waarheid; zij glijden af langs het ijskoude hart, en blijven zonder gevolg. Maar deze vergelijking zelve is nog niet eens voldoende, want de zon komt op, beschijnt de aarde, en doet in den vruchtbaren grond de levende beginselen der planten ontspruiten en opwassen; maar zoo gaat het niet bij de beschaving en verlichting der menschen. De mensch moet zelf de wetenschap zoeken; zij zoekt hem niet: de mensch moet het oog der ziele openen voor den indruk van het schoone: voor den ongevoeligen bestaat er geene kunst. Ik behoef hier geen koel betoog voor te dragen; ik kan mij op de inspraak van u aller ondervinding beroepen; en zoo hier eenige getuigenis noodig zij, dan moge die van eenen man u vergenoegen, die als geleerde, als wijsgeer en als dichter evenzeer beroemd is. ‘Wien geene zon in het hart verrijst,’ dus zeide de onvergelijkelijke petrarcha, ‘dien blijft het oosten duister, al rezen ook tien duizend zonnen uit de kimmen.’ Maar welke is nu die zon, die in ons binnenste moet verrijzen, M.H.! om, in betrekking tot het oogmerk der schepping en het doel onzer bestemming, te kunnen bevrucht worden door de stralen van wetenschap en kunst, en in dezen naar ons verlangen te vorderen ter verlichting van onzen geest? Voorwaar die zon is het levendig en werkzaam zedelijk gevoel, hetwelk de wijzen vereisch-
{==457==} {>>pagina-aanduiding<<}
ten, om in kunst of wetenschap te kunnen vruchtbaar zijn. Dat gevoel is in ons, van de geboorte aan, eene vonk, door de hand der Godheid geslagen, om ons een licht te worden naar de eeuwigheid. Van welk een land of van welk eene luchtstreek de menschen zijn mogen, het zedelijk gevoel is hun allen gegeven; maar door de ontwikkeling en verhooging van
hetzelve wordt het ook voor allen eene lamp, die alle kennis, zoo zij een wezenlijk verbonden geheel zal opleveren, verlichten moet; en als hetzelve in hoogere stemming en onweêrhouden zich verbreidt, dan wordt het als eene zon voor de geheele wereld onzes innerlijken levens.
Hoe toch, M.H.! zoude iemand, zonder een levendig en werkzaam zedelijk gevoel, in wezenlijke verlichting, geleerdheid of smaak kunnen vorderen, of het daarin tot eene merkbare hoogte brengen, of zich daarin zoo onderscheiden, dat hem daarvan de naam, als eene schatting zijner verdiensten, gegeven werd? Is hij onverschillig omtrent zijne zedelijke bestemming, dan kan hij niet in de geschiedenis de leiding zoeken of vinden van eene besturende Voorzienigheid; dan kunnen geene groote daden hem treffen en opbeuren, geene wandaden hem het verachtelijke der ondeugd doen beseffen, en geene zegepralen der regtvaardigheid hem tot troost in het lijden verstrekken. Nimmer wordt de geschiedenis hem een licht der waarheid: zij blijft hem eene bonte galerij van onzamenhangende bedrijven. De wijsbegeerte kan voor zulk eenen niet anders zijn, dan eene ijdele goochelarij met woorden en figuren en wonderspreuken, wel vermogend om de oogen der menigte te verblinden en van de waarheid af te leiden, maar onmagtig om den mensch op den weg des levens te ondersteunen en in zijne hoop op de toekomst te geleiden. De natuurlijke historie is hem niets meer dan eene nieuwsgierige opzameling van dieren en planten en mineralen. De godsdienst zelf kan hem niets anders zijn, dan een band voor onkundige of ligtvreezende zielen, daar hem de grondkracht ontbreekt, op welke hij naar een eeu-
{==458==} {>>pagina-aanduiding<<}
wig en alvermogend Wezen opziet, in hetwelk hij de hoogste liefde hoopt te aanbidden. De kunsten leveren hem niet dan blinkende vertooningen, ijdele praal en ongelouterden glans: hij blijft hangen aan hare uiterlijke gedaante. Hem is de dichtkunst niets meer dan eene vermakelijke zamenvloeijing van klinkende woorden, de welsprekendheid niets anders dan eene kunst om te misleiden, de toonkunst slechts eene handige nabootsing van geluiden: hij miskent haar wezen, en alle vordering in hare echte schoonheid is hem onmogelijk.
Maar wanneer, daarentegen, een levendig en werkzaam zedelijk gevoel den mensch bezielt, dan wordt hem alle wetenschap een heiligdom, waarin hij de vervulling zoekt van hetgene zijn binnenste hem als wenschelijk en bereikbaar voorstelt. Dan is de zielegrootheid, die hem de wereldgeschiedenis in doorluchtige voorbeelden aanwijst, een prikkel ter eigene volmaking, een spoorslag ter verdere ontwikkeling zijner kennis: dan is zijn oog onafgebroken gevestigd om de natuur der levenlooze en levende dingen te leeren kennen, niet om hen zelve, hetwelk geenen blijvenden leerlust, geener ware eerzucht zelve kan voldoen, maar om het verband, waarin zij staan tot al het geschapene, tot de geheele orde van wezens, die de schepping vervullen: dan is de nasporing der menschelijke wijsheid hem eene nimmer eindigende loopbane ter verbetering van zich zelven, en ter verbreeding en opheldering zijner uitzigten: dan is de godsdienst hem eene fakkel naar de volkomenheid des Eeuwigen, wiens wezen liefde, wiens afschijnsel liefde, die geheel en onveranderlijk de liefde zelve is: dan vindt hij in de kunsten de veredeling van dat zinnelijk weefsel zijner gewaarwordingen, hetwelk in hem met zijn zedelijk gevoel zamenvloeit, en beide doet streven naar eene op deze wereld nooit bereikte, maar eens in hoogere kringen te vervullene oneindigheid: dan is de verlichting hem geen dwaallicht, maar meer dan middel; zij is het doel van zijn leven: dan smelt, midden onder de ver-
{==459==} {>>pagina-aanduiding<<}
leidingen eener kortzigtige wereld, het oogmerk, waarvoor hij bestaat, in elke daad, die hij bedrijft, in elke gedachte, die hij waagt: dan zoekt en streeft hij telkens naar meerdere en meerdere kennis, om in dat oogmerk wijzer, naar dat oogmerk beter te worden: dan wordt alles, wat bestaat, en wat bestaan zal, één voor zijnen geest; en zoo hij dan zijne eigene gewaarwordingen zou moeten uitspreken, hij zou zeggen, dat alles in deszelfs doel één en eeuwig wordt: dan roept hij uit met
den wijsgeerigen dichter: ‘Hemel en aarde zijn slechts één toon; de geheele geschiedenis is maar één geluid. Ik hoor dezelve ruischen en murmelen in mijn hart, en van mijne lippen stroomen zij in lofzangen. Wat baatte mij de blik in de natuur, wanneer niet deze mij grooter en edeler maakte? De Schepper plaatste groote beelden voor ons oog, opdat onze geest groote vormen in zich zoude opnemen; en de schoonheid van menige verachte veldbloem is den wijzen een spiegel van zijne eigene waarde en zuiverheid. Wie zich niet onsterfelijk gevoelt in het ontzettend duister van het eikenbosch, wie bij de liefelijke geuren der oranje- en mirtebloesems geen voorgevoel heeft van eene gelukkige toekomst, o dien mangelt de schoonste gave, dien ontbreekt gij, goddelijke gevoeligheid!’
Kiest nu, mijne hoorders! of gij het doode en onzamenhangende weten, dan wel dat levende kennen en gevoelen der zigtbare en onzigtbare dingen, geleerdheid, smaak, verlichting noemen wilt. Doch hier valt geene keuze, hier is geene twijfeling, daar uw hart en uw verstand beide reeds voor de laatste beslist, en het uitgemaakt hebben, dat ook gij, in den hoogeren en edeleren zin, geene kunst of wetenschap of geleerdheid huldigt, dan welke door een levendig en werkzaam zedelijk gevoel ondersteund, en alleen door deze bevorderd en voltooid wordt. Maar dan maakt gij ook de stelling, over welke ik tot u gesproken heb, tot de uwe; en dan is het ook geene dweeperij of overdrevene

{==460==} {>>pagina-aanduiding<<}
begeerte, M.H.! wanneer ik van u verge, dat gij in de oefening van u zelve, maar vooral ook in de vorming der aan u toevertrouwde jeugd, hetzij gij die van God, hetzij gij die van de menschen ter opvoeding ontvingt, met onafgebrokene aandacht de nu door ons overwogene waarheid in het oog houdt. Sedert vele jaren heet de tijd, waarin wij leven, de eeuw der verlichting; en de naam is te schoon, dan dat onze kinderen dien niet behouden zouden. Maar die naam is niet te behouden, wanneer er alleen zoude gedacht worden aan de versiering van den geest, en, van de jeugd aan, de teedere hoofden met wetenswaardige zaken tot overvloed zouden worden opgevuld, zonder dat, hoe grooter die opvulling zij, met des te grooteren ernst worde gelet op de zedelijke vorming van het hart, en de opwekking van een levendig en werkzaam zedelijk gevoel. Ik weet het, dat het niet ontbreekt aan zedekundige stelsels, die, met meerdere of mindere naauwgezetheid, ook tevens der lieve jeugd worden ingeprent: maar deze zelve zijn in hunnen vorm eene wezenlijke geleerdheid, die zonder bereiding van het kinderlijk gemoed geene vruchten dragen kan. Geen van buiten te leeren stelsel bedoel ik, maar een werkdadig gadeslaan van de eigene gevoelens der jeugdige harten, een betemmen der opwellende neigingen, een opleiden der ontkiemende zaden van deugd en welwillendheid. Dat is noodig, ja onmisbaar, zoo gij ooit vreugde beleven wilt van de kennis, die gij hun geheugen aanbiedt, en van de scherpte, die gij, door een gestadig vijlen, aan hun oordeel geeft: dat is noodig, zoo gij dat geheugen en oordeel niet tot eene ledige pronkerij, of eenen onmenschlievenden vitlust, of eene broeikas van ontijdig en onzalig ongeloof of verwaande halfgeleerdheid wilt zien opwassen. En zoekt hierbij, o ouders en onderwijzers! zoekt hierbij niet naar vreemde voorbeelden, welke gij zoudt moeten navolgen; gij vindt ze toch in uw eigen vaderland, onder uwe vaderen. Want de verlichting onder ons moge
meer algemeen onder alle standen verspreid

{==461==} {>>pagina-aanduiding<<}
worden dan bij onze voorouders, en dit moge goed en lofwaardig zijn; de Hemel geve, dat het wezen dier verlichting maar altijd aan dat der hunne moge gelijken! Geen volkshoogmoed spreekt uit mij, ofschoon ik het tot het hoogste sieraad van mijn leven rekene, een Nederlander te zijn geboren; maar daaromtrent beroep ik mij op allen, die de geschiedenis der wereld en der beschaving kennen, dat geen volk der latere tijden meer mannen van grondige en uitgestrekte geleerdheid heeft opgeleverd, dan Nederland. Waren onze erasmus en de groot en boerhaave niet de lichten der geheele wereld, ieder in zijn bijzonder en aangelegen vak? Waar zijn al de wetenschappen, al de oude letteren met meer geluk beoefend, dan onder ons? Welk volk streeft ons nog heden in de schoone kunsten en wetenschappen te boven? Maar hoe nu zijn die mannen, die ons vaderland zoo luisterrijk versierden, gevormd? o, Mijne hoorders! hunne eerste jeugd is niet prijs gegeven aan eene zee van onverstaanbare zaken, zelfs niet gewaagd aan die van stelselmatige bespiegeling in het zedekundige; want, terwijl er bijna geen volk is op te noemen, of het heeft zijn eigen zedekundig stelsel gehad, naar de namen van menschen genoemd, nimmer had Nederland een zoodanig, nimmer eenig ander dan dat van christus; maar diens werkdadige lessen werden door vaders en moeders en onderwijzers, als een voorbereidende deesem, geprent in de harten der jeugd; en dat zij daarin beklijfd hebben, dat is door de uitnemende zedelijkheid en godsdienstigheid dier onsterfelijke sieraden van onzen vaderlandschen roem boven alles bevestigd. Laat dan, ook naar dat voorbeeld, de aankweeking van het zedelijk en godsdienstig gevoel ons allen ter harte gaan, zoo vele wij voorstanders zijn der verlichting: laat de waarheid ons steeds voor oogen zijn, dat de geestbeschaving, zonder deugd, eener ijdele waterbel gelijk is, maar dat elke vordering in deugd ook eene
vordering in geestbe-
{==462==} {>>pagina-aanduiding<<}
schaving voorspelt; en laat ons zoo, met al ons doen en met al ons weten, streven naar het heil, dat nooit vergaat!


Beschrijving van de duikersklok en eener nederdaling met dezelve.

(In eenen Brief van Dr. hamel, Hofraad van den Keizer van Rusland, aan Prof. pictet.)
Zie hier, Mijnheer, de bijzonderheden, naar welke gij begeerig waart, omtrent hetgene ik waarnam, terwijl ik mij, uit nieuwsgierigheid, in eene Duikersklok op den bodem der zee begeven heb.
He was te Howth, niet ver van Dublin, in Ierland, dat men een steenen hoofd bouwde, ten einde eene nieuwe haven voor de paketbooten en andere vaartuigen te maken, die den overtogt van Ierland naar Engeland doen.
Men bedient zich thans in Engeland, voor die soort van werk, van een werktuig, hetwelk de beroemde Ingenieur rennie heeft doen vervaardigen volgens de grondbeginsels van wijlen Mr. smeaton, die van dezelve het eerst met goed gevolg heeft gebruik gemaakt.
Deze werktuigen hebben geenszins de gedaante der oude duikersklokken, maar bestaan uit een enkel stuk gegoten ijzer, in de gedaante van eene langwerpige kist, die van onderen open, gewoonlijk 6 voet lang, 4 breed en omtrent 5 hoog is. Het onderste gedeelte is het dikste van ijzer, ten einde het werktuig genoegzaam te bezwaren, om het water uit zijne plaats te stooten; gelijk het dan ook, zonder bijvoeging van gewigt, nederdaalt. Het bovenste gedeelte van deze kist is doorboord met 12 gaten, waarin even zoo vele glazen, aan de eene zijde vlak en aan de andere bolrond, geplaatst zijn, die, terwijl zij het licht doorlaten, sterk genoeg zijn, om eene zeer zware persing te wederstaan. Voorts is dat zelfde gedeelte nog doorboord met een gat van

{==463==} {>>pagina-aanduiding<<}
omtrent één' duim, aan hetwelk eene buigzame lederen buis bevestigd is, bestemd om de zamengeperste lucht van boven, door middel eener perspomp, in de klok te brengen. Dit gat is van binnen in de klok met eene lederen klep gesloten, die de lucht belet daaruit te wijken. Van binnen zijn desgelijks, ter wederzijde, twee banken met voetbankjes aangebragt, op ieder van welke twee personen kunnen plaats nemen; en van het midden der zoldering hangt eene ketting neêr, geschikt om steenen daaraan te hangen, die men tot op den bodem der zee wil nederlaten, of van daar ophalen.
De klok, in welke ik nederdaalde, hing in het midden aan eene sterke ketting, en werd bestuurd door middel van eene kraan, die op eene stellaadje rustte. De steenen, die men wilde nederlaten, hingen aan de ketting, die binnen in de klok vastzat, zoodat de steen zich een weinig onder den benedenrand der klok bevond. De personen, die mede af willen dalen, komen met eene schuit onder de klok, welke hoog genoeg boven het water hangt, om daarin op te klimmen. Op die wijze plaatste ook ik mij daarin, benevens twee werklieden: de klok daalde zeer langzaam. Toen wij omtrent 4 of 5 voet onder de oppervlakte van het water waren, begon ik eenige pijn in de ooren te gevoelen, die al heviger werd naar mate wij dieper daalden. Ik begon te vreezen, dat die eens geheel onverdragelijk zou worden, en poogde, door middel der Eustachiaansche buis, eenige lucht in het binnenste des oors te brengen, om daardoor het evenwigt te herstellen met de lucht, welke het trommelvlies van buiten drukte. Het duurde eenigen tijd, eer ik hierin kon slagen, en zelfs kon ik dit gevolg alleen bij het regteroor verkrijgen. De lucht, die met zekere hevigheid daarin drong, deed de pijn oogenblikkelijk ophouden; maar dezelve werd van oogenblik tot oogenblik heviger in het linkeroor. Toen wij ter diepte van 15 of 16 voet gekomen waren, had ik een gevoel, alsof men met geweld een' stok in dat oor stiet. Eindelijk gelukte het mij, om

{==464==} {>>pagina-aanduiding<<}
ook de lucht aan die zijde in te brengen; en ik hoorde toen eene soort van knal, die zeer aanmerkelijk was, en oogenblikkelijk alle pijn deed ophouden.
Ik heb omtrent drie vierde uurs op den bodem der zee doorgebragt, die daar ter plaatse nabij 30 voet diep zal zijn, ten einde het werk aldaar gade te slaan. Ik was verbaasd over de hoeveelheid lichts, die nog in de klok doordrong; ik las, en maakte aanteekeningen, zonder het minste bezwaar. Ik bewonderde de vaardigheid der arbeiders, om de steenen zoo juist te plaatsen, alsof het in de open lucht geschiedde. De teekens, om de klok te bewegen, bestonden in een bepaald getal hamerslagen tegen de wanden der klok; en het miste nimmer, of deze teekens werden verstaan, hoezeer de werklieden, die boven waren, vrij wat geraas maakten: in de klok kwam ons echter geen het minste geluid, dat boven gemaakt werd, ter oore.
Ik had verwacht eenig bezwaar in de ademhaling te zullen ondervinden, veroorzaakt door eene lucht, zamengeperst met een gewigt, dat het dubbel is van dat des geheelen dampkrings; ik heb echter in dit opzigt niet het minste ongemak bespeurd. En daar men gedurig versche lucht in zoo groote hoeveelheid nederwaarts dreef, dat een aanmerkelijk gedeelte derzelve van onderen uit de klok ontsnapte, zoo was de lucht binnen dezelve even zoo geschikt voor de ademhaling als daarbuiten.
Ik moet bekennen, dat, wanneer ik het stukje leêr beschouwde, dat de luchtklep vormde, die eene zoo geweldige drukking des waters moest wederstaan, ik niet zonder alle ongerustheid was; bedenkende, dat, zoo eens eenig vreemd ligchaam deze klep belette zeer digt te sluiten, wij in één oogenblik verdrinken moesten.
Bij het opstijgen ontwaarde ik op nieuws de pijn in de ooren, veroorzaakt wordende door de uitzetting der lucht in derzelver inwendige holten; maar dit ontwijken der lucht uit hoofde der bijkans kegelvormige gedaante van de Eustachiaansche buis, veel gemakkelijker

{==465==} {>>pagina-aanduiding<<}
geschiedende dan het indringen, zoo bespeurde ik schier bij iederen voet rijzing eene luchtbel, die uit het oor in den mond trad, en telkens de pijn deed ophouden. Daar de opening der Eustachiaansche buis naar den mond gesloten wordt door middel eener zamengedrukte buis, die, als ware het, den dienst eener luchtklep verrigt, zoo is het zeer moeijelijk om de lucht aldaar te doen binnentreden bij de gewone drukking der lucht; onder de klok, echter, was de enkele werking der doorslikking hiertoe voldoende; het schijnt, dat alsdan de beweging van de spieren der wangen den mond der buis opent, en de zamengeperste lucht dan reeds den doortogt bewerkt. Ieder kan bij zich zelven de proef nemen van dit indrijven der lucht door het oor; men behoeft dan slechts de neusgaten toe te houden, en met een' gesloten' mond eene sterke zuiging te doen; de lucht treedt alsdan uit de inwendige holten der ooren in den mond, en men gevoelt eene ligte pijnlijke gewaarwording. Om deze te doen eindigen, is het voldoende, het speeksel door te slikken; alsdan treedt, namelijk, de lucht weder door de buis van Eustachius naar binnen, en het evenwigt is hersteld. Men moet echter bekennen, dat deze handelwijze niet even gemakkelijk is voor iedereen. Hierdoor ben ik op de gedachte gekomen, dat deze duikersklok misschien tot geneesmiddel kon dienen voor doofheid, die uit verstopping van de Eustachiaansche buis ontstaat. In een gesprek met de werklieden, die dagelijks onderwater werkten, vernam ik, dat ook zij eene soortgelijke gewaarwording in de ooren hadden; en een hunner zeide mij, dat, wanneer de pijn zeer hevig was, hij dan somtijds eenen slag hoorde, die naar een' pistoolschot geleek, en dan ook deze pijn deed ophouden. Te Plymouth gebruikt men eene soortgelijke klok, om de haven te reinigen: een werkman, die gedurende verscheidene maanden onder de klok gewerkt had, was daardoor aan dit verblijf zoodanig gewoon geworden, dat hij zich niet wel bevond, wanneer hij
in de vrije lucht ademde.

{==466==} {>>pagina-aanduiding<<}

Ik geloof de eerste te zijn geweest, die met eene dezer klokken uit enkele nieuwsgierigheid is neêrgedaald; doch sedert hebben nog andere personen, en zelfs vrouwen, het gewaagd, dezen onderzeeschen togt te doen (*).





Twee uitstappen naar den Vesuvius.


Door K.B. van Miltitz.

I.

Het was op den 11 Oct. 1819, des morgens ten 6 ure, dat wij onze wandeling aanvaardden. De dageraad lachte ons uitnemend schoon en vriendelijk toe. De hemel, door geen wolkje verduisterd, spande het donkerblaauwe tapijt aan het gewelf hoog boven onze hoofden uit. De grond was met het geurigst groen, en de zee, door de verblindendste weêrkaatsing, met den goudgloed der zon bedekt. In de haven huurden wij, met den meesten spoed, eene bark, die ons, bij eenen gunstigen wind, binnen een uur tijds, dwars over de golf, naar Portici bragt. Te Resina, waar de weg links tegen den berg oploopt, werden wij van de ezeldrijvers, die ons hunne dieren aanboden, met hevigheid belegerd en bestormd. Uit honderd monden tegelijk stegen de zeldzaamste lofspraken over de eerlijke langooren op, en zeer verschillend was de prijs, waarvoor zij dezelve ons wilden laten; wij boden echter, volgens den ons gegevenen wenk, nog twee derde minder, dan de minste eisch was geweest, maar zagen ons daarop van alle weder verlaten, en vreesden reeds, dat wij genoodzaakt zouden zijn terug te keeren,

{==467==} {>>pagina-aanduiding<<}
om meer te bieden, toen wij eensklaps een paar knapen van 15-18 jaren in vollen draf ons achterna zagen rijden. Zij stegen dadelijk af, en boden aan, ons voor den bedongen' prijs te zullen geleiden. Terwijl de eene zich nog met eenen kleinen voorraad van levensmiddelen belaadde, dreef de andere, met de vreemdste geluiden en aansporingen, de beide somari, waarop wij zaten, voor zich henen. Langs eenen steenachtigen, dikwerf zeer steilen weg, stegen wij door wijngaarden en plantsoenen op. Alles hing vol met druiven, die wel goed, echter niet uitstekend waren. Mijn reisgenoot, een kruidkundige, bespeurde hier in het groeijend rijk niets, wat hij niet reeds in den omtrek van Napels, en zelfs te Rome, gezien had. Daarentegen zweefden hier eenige vlinders om ons heen, die wij, bij nadere beschouwing, als kostbare voorwerpen der Insektenkunde herkenden. Eindelijk kwamen wij, zeer vermoeid van den zeer heeten dag en van het zitten op de smalle ezels, in de kluizenarij aan. Wie denkt bij dit woord niet terstond aan eene met mos begroeide hut, uit takken en boomschors ruw zamengevoegd, en in welke een crucifix, eene biezen mat, een doodshoofd en houten nap het geheele huisraad des kluizenaars uitmaken? Hier was dezelve echter geheel anders; want deze zoogenaamde kluizenarij had niets van eene kluis, dan hare afgezonderde ligging. Zij is veelmeer een tamelijk groot, stevig, wit bepleisterd gebouw, in hetwelk, behalve eenige verblijsplaatsen voor vreemdelingen en hunne leidslieden, ook eene goede keuken en kelder en een zeer ruime stal is aan te treffen. De kluizenaars (want er zijn er twee, benevens een jongen) hebben genoeg te doen met de vreemdelingen op te passen, die, uit allerlei natiën, onophoudelijk, van het begin van Augustus tot aan het einde van Julij, dagelijks, somtijds in drie en vier partijen tegelijk, hier aankomen. Het onthaal is geheel niet slecht, en de prijs is matig. De kluizenaars
zelve zijn vriendelijke, vrolijke, vergenoegde lieden; met één woord alles, wat men begeeren kan, slechts geene kluizenaars. Een zachte en warme wind blies de verdorde bladeren van de hooge kastanjeboomen, onder welke wij spijsden, tusschen de nabijgelegene grafsteden der voormalige kluizenaars (*). En dit somber ruischen klonk ons

{==468==} {>>pagina-aanduiding<<}
als roepstemmen uit het Geestenrijk in de ooren. - Niet ver van dit verblijf begint de groeijende natuur uit te sterven, en men bevindt zich weldra in eene streek, die van de beroemde campi Phlegraei inderdaad niet veel verschilt. De grond bestaat uit vulkanische asch, dikwijls ellen hoog, en uit lavastukjes. Verbazend groote puimsteenen en lavaslakken liggen hier wild dooreen in de wonderlijkste gedaanten, als sponsachtig, dropsteenvormig, als nieren, of als in takken vereenigd. Van zangvogels is hier even min als van boomen eenig spoor meer aan te treffen. Op vele plaatsen stijgt er rook uit den grond, uit openingen, die, wanneer men de hand daarin steekt, brandend heet zijn. Slechts tweederlei soort van planten, de ganzenvoet (chenopodium) en de alsem (absinthium), komen hier en daar in deze woestijn van slakken voort, en slechts eenige ongekleurde torren en vliegen vergezelden ons door den dikken, somtijds verstikkenden zwaveldamp. Wij bonden, daar thans het eigenlijke klimmen begon, onze beesten aan eenige uitstekende takken van lava, en stegen nu eens langs trapswijs gevormde slakken, dan weder door eene zee van asch, in welke wij bij iederen stap opwaarts weder twee nederwaarts gleden. Ik kan verklaren, dat de gemzenjagt op den Mattenberg en Grindelwald, in Zwitserland, mij niet half zoo bezwaarlijk gevallen is, als het beklimmen van dezen kegel van asch, die naauwelijks 2000 voet boven de zee verheven is, terwijl de eerstgenoemde gebergten wel 4, ja 6000 voet boven hare oppervlakte uitsteken. Hierbij kwamen nog de wolken van rook, welker verstikkende zwavelreuk, in de nabijheid van den top, zoo hevig werd, dat wij dikwijls onze zakdoeken voor den neus houden en ons diep naar den grond buigen moesten, om deze warrelende dampen, door den wind op ons aangedreven, te laten voorbijgaan. Eindelijk hadden wij eene kleine vlakte bereikt, die zich
reeds van verre door haar purperen citroenkleurig bekleedsel had aangekondigd. Het was de zwavel, die hier, in alle schakeringen van rood en geel, in grootere en kleinere brokken, in de rondte verspreid lag. Bij

{==469==} {>>pagina-aanduiding<<}
het opzamelen van eenige dier stukken ontdekten wij eene opening, wel ter breedte eener el, uit welke zij te voorschijn trad. Het was eene bocca di fuoco, een zich vormende krater. Ingeworpene steenen klonken meermalen, en bereikten eerst op eene ontzettende diepte den grond, terwijl een heete damp uit deze kolk opsteeg. Hier rustten wij een weinig uit, en lieten eenige eijeren op zoodanige kleinere opening koken, waartoe slechts weinige minuten noodig waren. Engelschen hadden hier den vorigen dag rostbeaf gebraden. - Het uitzigt van hier is een der schoonste, die men zich verbeelden kan. Beneden ons lag een vruchtbaar veld, geschakeerd van het helderste groen tot in het donkerbruin der versch geploegde akkers; dit veld was hier met wijngaarden en ginds met rijen van ooft en moerbeziënboomen doorsneden. Breede en woelige wegen, op welke nu eens zwaarbeladene en hoogbewielde vrachtkarren langzaam voorbijgingen, en dan weder prachtige rijtuigen en vlugge karrikels snel voorbijvlogen, verlevendigen deze vlakte, die, in het veelkleurig gewaad der rijkste groeikracht gedost, zich ter eene zijde tot aan de heldergroene golf, en ter andere tot aan de prachtige hoofdstad uitstrekt, welke op de wijze eens amphitheaters is opgebouwd Daar de daken van al de 300 kerken dezer stad, behalve alleen de toren degli Carmini, rond gewelfd en met een geel verglaassel overtogen zijn, hetgene in de zon als goud blinkt, zoo geleek dezelve veel naar eene Oostersche stad met zoovele Minarets. - Welk een verbazend uitgebreid gezigt heeft men van deze plaats! Ter regterhand zweeft het oog van den uitersten hoek der Apennijnen, langs Caserta, capo di Monte en St. Elmo, - ik noem slechts de hoogste punten op, - tot aan den buitensten kant van kaap Posilippo, alwaar men de school van
virgilius (la suoola di Virgilo) als een donker punt aantreft. Voorwaarts ziet men de geweldige zee in hare onoverzienbare uitgestrektheid, digt aan het land groenachtig van kleur, maar verderweg, nu in den zonneschijn met een' goudglans, en dan in het donkere spelende, onder de schaduw der wolken. Op hare effene oppervlakte trekken groote driemastschepen slatig voorbij, of zweven brigantijnen en andere ligtere vaartuigen, even als zwaluwen, daarhenen. Graauw en verschrikkelijk verheffen zich de rotsige wanden van het klippen-eiland Capri loodregt in de hoogte. Wij stonden als vastgenageld aan deze

{==470==} {>>pagina-aanduiding<<}
plaats, en hadden bijna het geheele doel van onzen uitstap vergeten, wanneer niet de donderende stookplaats des vulkaans in onze nabijheid ons hetzelve had herinnerd. Wij maakten terstond toebereidselen, om den krater deszelven te beklimmen. De vreesachtigheid of luiheid onzer gidsen ried ons deze onderneming, als het gevaarlijkste waagstuk, af; wij hadden, helaas! een paar slechte geleiders getroffen. De brokken, die voor onze oogen nedervielen, waren inderdaad zwaar en groot genoeg, om zelfs een geslacht van reuzen te kunnen verpletteren. Bovendien verhaalde men ons, dat hier een vreemdeling door den steenregen gedood, en ginds een ander door den trouweloozen grond was verzwolgen geworden. Wij stonden juist een oogenblik te overleggen, toen de steenregen weder eenen aanvang nam; maar nu bemerkte ik ook duidelijk, dat de hevige wind, die ons gunstig was, deze steenen zoo sterk van ons afdreef, dat zelfs niet een enkele op den rand des kraters nederviel. Ik maakte mijnen vriend hierop terstond opmerkzaam; doch deze had niet alleen hetzelfde waargenomen, maar zijn scherpziend oog had ook reeds een voetpad naar de kruin ontdekt, waarvan het spoor eerst dien zelfden dag scheen gemaakt te zijn. Ja, wij meenden zelfs, tot schande van ons, dralers! het spoor van een' kleinen vrouwevoet in de weeke asch te bespeuren, - en nu was er geen houden aan! Terwijl de lafhartige Italianen ons toeriepen, dat zij als Christiani voor ons zouden bidden, dewijl wij toch onvermijdelijk moesten omkomen, hadden wij den tusschentijd van beide uitbarstingen, die altoos eenige minuten duurde, ons ten nutte gemaakt, en waren reeds drok aan het klimmen. De weg, hoe moeijelijk dan ook, was spoedig afgelegd. De fortuin was ons gunstig; want wij stonden reeds boven op den rand, en nog had er geene losbarsting plaats gehad. De wind dreef den rook weg, en nu zagen wij in den vreesselijk grooten, zwarten trechter van asch, die met zwavelstoffen bezet
was. In dezen trechter af te klimmen, gelijk weleer göthe en vóór weinige jaren nog andere reizigers gedaan hebben, was ons niet mogelijk; want de gesteldheid van den krater verandert, gelijk men weet, bijna dagelijks. Een enkele stap slechts in denzelven zou ons onverwijld in den vlammenbrakenden afgrond hebben nedergestort. Wij beproefden zelfs dit dollemanswaagstuk niet eens, weltevreden dat wij hier konden

{==471==} {>>pagina-aanduiding<<}
staan. Thans steeg er eene digte zuil van rook in de hoogte, en tusschen dezelve scheen de rosgele gloed door, terwijl de grond van den onderaardschen donder beefde; en, met een gesis, alsof eene verbazende prop uit de keel des afgronds gerukt werd brak er een regen van asch en steenen in onbepaalde gedaante los, en kletterde als hagel voor ons neêr. Wij waren intusschen eenige schreden teruggeweken, omdat de boog des worps in zijne rigting ons scheen te naderen onze voorzorg was echter overbodig, want niet een enkele steen viel binnen den omtrek neêr, in welken wij gestaan hadden. Nadat wij nog ééne losbarsting hadden afgewacht, keerden wij terug, onze kloekmoedige gidsen hartelijk uitlagchende. Geheel ons nederdalen bestond in een gedurig afwaarts glijden op de hakken in de diepe asch, door welke onze laarzen als gekorven werden. Denzelfden weg, tot welken wij al klimmende drie vierde uurs noodig hadden, legden wij thans in een kwartier af. Wij beklommen daarop weder, welvoldaan, onze langooren, kwamen, al pratende, ongemerkt, langs den tamelijk eenzelvigen weg van de kluizenarij tot Resina. Aldaar verruilden wij onze trage somari tegen de vlugge paarden eens karrikels, en haastten ons, bij het ondergaan der zon, de woelige zetelstad binnen te rijden.

II.

Wij waren tot aan het einde van Slagtmaand gekomen, en de winter had reeds sedert eenige dagen begonnen zijne regten te doen gelden, daar de regen van 's morgens vroeg tot 's avonds laat stroomswijs van den hemel nederviel, en de nachten in onweders en stormen onstuimig loeiden. Het water drong van alle kanten, door de kwalijk sluitende glazen deuren, die in alle groote huizen de plaats der vensters bekleeden, in huis, en werd door de vloeren van gebakken tegels gretig ingezogen, hetwelk eene hoogst onaangename, nattigkoude temperatuur in de kamers, die van stookplaatsen geheel ontbloot zijn, deed geboren worden, en menigen verlangenden zucht naar de drooge, warme en welsluitende verblijven in het vaderland deed ontstaan. Wien dan nog bovendien, gelijk mij, het lot te beurte viel, van nabij eenen tuin te wonen, uit welken de wind, in zijn dolzinnig spel, de verdorde bladeren der thans kale acaciën, populieren en kas-
{==472==} {>>pagina-aanduiding<<}
tanjeboomen tot aan de glazen der tweede verdieping opjoeg, dien moest de bekoorlijke droom eener eeuwige Lente, die in deze streken zou heerschen, al spoedig ontvallen. Het is ligt mogelijk, dat ik door deze betuiging vele reizigers, die enkel op den naam van Italië reeds in verrukking komen, heb in het harnas gejaagd, zoodat zij liever alle daarmede strijdige berigten voor ongetrouw verklaren, dan dezen droom op te geven; ik wenschte echter, dat deze lieden bedenken mogten, dat er even min eene monopolie in zaken des gevoels bestaat, volgens welke slechts eenige weinige uitverkorenen het regt zouden hebben, over dusdanige voorwerpen te oordeelen, als er eene vaste regelmaat is aan te treffen, die ons verpligten zou, even zoo als zij daarover te beslissen.
Ik moet bekennen, dat ik geheel niet wel te moede werd, toen ik reeds sedert 14 dagen in het midden van de schoone straat Toledo eene breede beek van regenwater zag stroomen, over welke de voetgangers door de fachini (lastdragers), die bij slecht weêr daar steeds gereed staan, op de armen moesten gedragen worden. Ik werd echter in deze mijne metereologische overdenkingen gestoord door het berigt, dat des vorigen avonds ten 8 ure een Engelsche brigantijn digt bij de haven gestrand was. Een gestrand schip, dacht ik zoo bij mij zelven, is toch een schouwspel, dat men niet dagelijks ziet. Terstond werd de overrok aangeschoten, eene paraplui medegenomen, en een karrikel aangeroepen, om mij naar de moelje te brengen. Daar huurde ik eene bark, en liet mij, om den vuurtoren heen, naar die reeks van lavarotsen roeijen, aldaar opzettelijk tot bescherming van de haven tegen het slaan der golven opgerigt, en waar de Engelschman lag. Het leverde een zeer vreemd gezigt op. Het was eene vrij groote brigantijn, met baccala, eene soort van stokvisch, geladen, die gelukkig van Newyork tot hier toe gezeild, maar door de donkerheid, storm en onweêr uit den koers en op het strand geraakt was. Het schip lag op de regterzijde, en zoo diep, dat de toppen der masten den grond raakten; door den gedeeltelijk verbrijzelden bodem drong het water daarin. Eenige Napolitanen waren bezig de lading in barken over te brengen; eene wacht van soldaten bewaarde de orde en veiligheid. De lading, op 40,000 zilveren ducati geschat, was terstond door eene maatschappij van kooplieden, die zich van

{==473==} {>>pagina-aanduiding<<}
de verlegenheid des Kapiteins bedienden, voor 6000 derzelve gekocht. - Terwijl ik dit schouwspel een' tijd lang had gadegeslagen, was het weêr intusschen wat bedaarder geworden. Ik werd op eenigen afstand een groot schip gewaar, dat met volle zeilen op Napels koers hield. Ik had reeds meermalen het genoegen gesmaakt, den Courier van Palermo en andere zeeschepen een eind wegs te gemoet, en met hen terug te varen, ten einde ze regt op mijn gemak te kunnen beschouwen. Ik gaf dus mijnen roeijers bevel, mij buiten de haven te brengen. Zij waren hiertoe ook zeer genegen, maar voorspelden mij, dat wij regen en storm beloopen zouden, omdat de sirocco nog steeds warm van Afrika overkwam. Ik wist, dat de Marinari voorzigtige en bekwame zeelieden zijn, en dat men alsdan in eene kleine boot minder dan in een groot schip aan gevaar is blootgesteld; voorts zouden wij terstond terugkeeren, zoodra de wind begon op te zetten, en hierop staken wij gerust in zee. Ik bemerkte echter weldra, hoe zeer de gissing van afstanden op zee bedriegelijk is. Het schip, dat mij niet boven een kwartier nurs van ons verwijderd scheen, was 3 à 4 miglien (¾ uurs) van ons af, hoezeer wij deszelfs zeilen duidelijk konden onderscheiden. Eindelijk hadden wij hetzelve dan toch bereikt. Het was een Amerikaansch vaartuig, Spreatty genaamd, zoo ik wel gelezen heb, waarschijnlijk almede met gedroogden visch beladen. Eene tamelijke wijl voeren wij met stil weêr naast hetzelve. Maar op eenmaal betrok de hemel; de wind verhief zich, en het tooneel veranderde oogenblikkelijk van gedaante. De kleur der zee veranderde, van heldergroen in donkerblaauw; de golven liepen gedurig hooger, en de windvlagen volgden al heviger en sneller op elkander. De Kapitein van het schip, met eenen scheepsroeper in de hand, stond aan de regterzijde, en
gaf een commando, hetwelk van een doordringend fluitje beantwoord werd. Terstond was in het touwwerk alles in beweging; bij alle masten klom men op, en was men bezig, hier de zeilen los te maken, daar te reven; in een paar minuten was de geheele gedaante veranderd, en het reusachtig gevaarte zweefde als een vogel met breed uitgespannen vleugels, die ter wederzijde zeer laag hingen, door de zwartblaauwe golven. Met onze kleine boot hadden de elementen weldra gewonnen spel. De storm werd nu zoo hevig, dat wij het zeil moesten afnemen, en ik ge-
{==474==} {>>pagina-aanduiding<<}
noodzaakt was, mijn' hoed vast te binden, te gaan zitten, en mij met beide handen vast te houden, om niet tegen den grond geworpen te worden. Bij iedere hevige windvlaag verzekerden mij de Marinari, dat er niets te vreezen was. Ik besloot dus, de zee bij deze gelegenheid regt naauwkeurig waar te nemen. Ik keerde mij om, met den rug naar de roeijers, zoodat ik den wind in het gezigt had, hield mij aan het roer vast, en keek aldus in den verbolgen' vloed. Voorzeker moet een eigenlijke orkaan zeer verschrikkelijk zijn om aan te zien, daar reeds deze vento grosso (harde wind), gelijk mijn schipper hem noemde, zulk een ontzettend gezigt opleverde. Zoo ver mijn oog reikte, zag ik, behalve onze kleine bark, niet een enkel schip op de vlakte van dit woeste element. De kleur des waters veranderde, naardat de hemel meer of min met wolken bedekt was. Met een dof en donderend geluid ruischten de golven om ons heen, maar geenszins met korte, gebrokene golven, zoo als men mij de Middellandsche zee had voorgesteld, maar in onafzienbaar lange, voorachtige, golvende lijnen, die, met verbazende snelheid, als in witte strepen, ons van verre achterna ijlden, en dan op eenmaal tot eenen waterheuvel van 6 à 7 ellen (want zoo hoog schenen ze mij toe) aangroeiden, met een blinkend wit schuim als met eene kroon gesierd; nu eens hieven zij de boot met zich in de hoogte, dan weder wierpen zij
dezelve met dubbele snelheid in de diepte, zonder dat er nogtans, wegens de bijzondere inrigting dier booten, veel water insloeg. Wij waren nog tamelijk ver van land, hoezeer men de roeijers, die blootshoofds en met opene borst roeiden, wel in hun zweet kon baden. Ik bespeurde eenen aanval van zeeziekte, dien ik niet kon hopen te boven te zullen komen, en maakte dit dus aan den eenen Marinaro bekend. Mo, mo, riep hij, pan n'acq di mer. (Terstond wat brood in zeewater.) Hierop nam hij uit zijn buisje, dat op den grond lag, een stuk brood, doopte het in zeewater, en gaf het mij. Een onaangename, bitterzoute smaak! Intusschen hielp dit middel inderdaad; de ongesteldheid ging over, en, toen wij aan wal kwamen, was ik weder volkomen wel.
Het slechte weêr, dat, wel is waar, voor het groeijend rijk zeer heilzaam was, hield intusschen aan, en belette alle wandeling in den omtrek. Op zekeren avond was ik bij een' mijner bekenden, die in de wijk van Santa Lucia woonde,

{==475==} {>>pagina-aanduiding<<}
en het uitzigt had op de zee en op den Vesuvius. Wij stonden voor het venster, (het was des avonds 8 ure) en vergeleken de weêrsgesteldheid alhier met die van ons vaderland in dit jaargetijde, toen wij een dof geluid, als dat des donders, hoorden. Daar wij hier dagelijks onweêr gehad hadden, zoo verwonderde ons dit geenszins, Plotselijk, echter, stegen twee geweldige bliksemstralen van de kruin van den Vesuvius in de hoogte, op welke terstond eene breede vuurzuil volgde, die zich vrij hoog verhief, en aan de regterzijde des bergs eene streep van gloeijende lava, in de rigting van Torre del Greco, achterliet. Dit was blijkbaar eene losbarsting geweest, gelijk ons de Marinari, die de vreesselijke uitbarstingen van 1809 en 1812 gezien hadden, almede verzekerden. Zij was intusschen slechts de aankondigster eener veel sterkere uitstrooming, die den volgenden morgen, omstreeks 4 ure, plaats vond.
Sedert ik mijnen vriend verlaten had, hadden storm en onweêr op eene voorbeeldelooze wijze gewoed. Ik kan mij niet herinneren, ooit zulke aanhoudende en heldere bliksemstralen gezien te hebben; en van oogenblik tot oogenblik verwachtte ik, dat de storm onze glazen deuren verbrijzelen zou. Eindelijk (want ik was opgestaan om licht te vragen) kwam er een dreunende slag, en gevoelde ik eene zonderlinge beweging door mijn geheele ligchaam, even alsof ik op de teenen gezet werd. Ten gelijken tijde hoorde ik een dof geschreeuw op de straat. ‘Een schok van aardbeving,’ zeide ik bij mij zelven, en was even ongewis, wat ik doen, als wat er volgen zou. Intusschen was er licht gebragt; de bewoners des huizes hadden de straatdeur opengemaakt, en nu vernam ik, dat er werkelijk eene aardbeving gevoeld, en tevens eene zeer sterke uitbarsting des vulkaans daarmede gepaard geweest was. Er had zich inderdaad een zeer breede stroom vuurs aan de zijde des bergs eenen weg gebaand. Het volk, dat sedert de laatste ondervindingen buitengemeen angstig was, liep huilende en schreeuwende langs de straten, en zong litanijën. Doch, den Hemel zij dank! de gevreesde gevolgen bleven weg; er kwamen geene schokken meer, en de lava nam eene meer gunstige rigting. Intusschen was de dageraad aangebroken, en deze uitbarsting scheen eene geheele verandering der luchtgesteldheid voortgebragt te hebben. Er woei thans een koude landwind uit het noorden; de regen

{==476==} {>>pagina-aanduiding<<}
hield op; een zuiver blaauwe hemel blonk liefelijk over de zee en het land: zoodat ik des avonds van den volgenden dag, den 26 Nov., den togt naar den Vesuvius, in het gezelschap van mijnen vriend, ondernemen kon.
Het was 7 ure, toen wij, met het vallen van den avond, te Resina, aan den voet des bergs, aankwamen; en reeds op den weg derwaarts had ons de lava, die als een vuurkleurig lint langs den rand des bergs nederliep, een prachtig schouwspel opgeleverd. Mijn reisgenoot, beter dan ik onderrigt, vroeg terstond naar den gids salvadore, den minzaamsten, kundigsten en meest beschaafden van alle. Hoezeer het eenige moeijelijkheid inhield zijne woning te vinden, werden wij toch eindelijk bij hem gebragt. En ofschoon hij op dien dag reeds tweemalen den berg beklommen had, zoo was hij toch terstond bereid, ook ons te geleiden; en, terwijl de somari gevoederd werden, zagen wij eens in zijne woning rond. Behalve eene zeer hupsche vrouw en lieve kinderen, vonden wij hier ook nog eene schoone verzameling van vulkanische stoffen, in eene wetenschappelijke orde gerangschikt, die hij verkoopt; voorts eenige afdruksels van munten in heete lava, en verscheidene levende schorpioenen, die in den omtrek van den Vesuvius gevangen waren, om uit dezelve de bekende schorpioenölie te bereiden, welke men voor het beste tegengift tegen de smartelijke steken dezer dieren beschouwt. Iets over 9 ure aanvaardden wij, in onze mantels gewikkeld, en door het helder licht der volle maan, die de voorzorg der medegevoerde fakkels nutteloos maakte, beschenen, onzen togt, en kwamen, na verloop van een goed uur, bij de kluizenaars. Wij ontmoetten onderweg eenige terugkeerende Engelschen, alsmede den bekenden Spaanschen natuuronderzoeker en delfstofkundige, den Heer van gimbernat, die weleer te Freyburg gestudeerd heeft, en zich thans te Napels onthoudt, waar hij, behalve eenige andere werken, ook op den Vesuvius eenen toestel opgerigt heeft ter verdikking der dampen, en tot het opvangen van de zoutzure lucht (gaz muriatique); zoo luidde
althans zijn berigt. - Hoe zeer verschilde de gewaarwording, die ik thans gevoelde, bij het betreden van de woning der kluizenaars, van die, welke ik anderhalve maand geleden ondervond! Toen was het drukkend heet, en de weg met menschen bedekt, die in de nabijgelegene wijngaarden de druiven inza-
{==477==} {>>pagina-aanduiding<<}
melden. De kluizenaars gingen in het dunste gewaad vóór hunne woning af en aan, waar wij onder de schaduw hunner boomen ons gelegerd hadden en tafelden. Druipende van zweet, en hoed en rok onder den arm, hadden wij destijds den berg beklommen. Thans was, daarentegen, alles doodsch: behalve eenige weinige vreemdelingen, troffen wij geen enkel menschelijk wezen op den weg aan. De kluizenarij, reeds gesloten, werd eerst na herhaald kloppen geopend. Bevende van koude, (want er woei een snerpend koude wind) achtten wij ons hoogst gelukkig, bij een helder brandend vuur ons te kunnen verwarmen, en uit den voorraad der kluizenaars door eenige ververschingen ons tegen de ongemakken, die ons nog wachtten, te kunnen wapenen. Wij braken eindelijk op, en, nadat wij een eind wegs gereden, en daarna onze ezels, even als destijds, en wel aan dezelfde lavastukken, vastgebonden hadden, gingen wij eenen geheel anderen weg op. De uitbarsting had, namelijk, de kruin des bergs ter nedergeworpen, en hierdoor het merkwaardige nu aan de andere zijde des bergs verplaatst. Dwars over lavablokken, van welke sommige der laatst uitgeworpene zeker eenige duizenden centenaars wogen, en over nog rookende lavavelden, die echter, bij den toen waaijenden harden wind, binnen 8 dagen tijds bijna bekoeld waren, en door asch van eenige ellen diep, geleidde ons de kundige gids, langs het moeijelijkste voetpad, dat ik ooit beklommen heb, naar de merkwaardigste plaats. Wij hadden haar reeds in de verte door de vuurroode wolken van rook gekenmerkt; maar hoe oneindig werd onze verwachting door hetgene wij zagen nog overtroffen! Onze eerste gewaarwording was die eener stomme, eerbiedige
verbazing, en eener bewondering der vreesselijke grootheid des Almagtigen, die zich reeds op dezen kleinen aardbol zoo luisterrijk openbaart. Wij zagen tranen der verhevenste aandoening in elkanders oogen, en enkele afgebrokene woorden waren alles, wat wij, tot in het diepst der ziel getroffen, eikander konden toespreken. Ach! dat het mogelijk ware, u met woorden te schetsen, wat wij toen met onze oogen zagen! Wij stonden vlak naast den vuurstroom, die, ten minste 60 voet breed, zijne gelijkmatige stof, nu eens van eene donkere koperkleur, dan weder geel, en dan wit gloeijend, langs onze voeten henen, met eene gematigde snelheid, in eene verbazende kom van rotsen stortte.

{==478==} {>>pagina-aanduiding<<}
Slechts met moeite konden wij met onze wandelstokken, die terstond met een helder licht brandden, holten in deze stof boren, welke echter dadelijk weder aangevuld waren. Er was geen golfslag te zien; maar het was een statelijk voorbijtrekken, en als voortschuiven, waarmede de beweging dezes strooms is te vergelijken. De bron deszelven lag, volgens de schatting van onzen gids, 150 voet boven ons, en was eene opening in de zijde des bergs. Wij stonden onder dezelve op eene brug, door de verkoelde lava eener vroegere uitbarsting gevormd, en genoten aldaar het boven alle beschrijving verhevene schouwspel van eenen vuurval! Want gelijk het water, bij eenen waterval, zich, in verbazende hoeveelheid, in eene geul of engte van rotsen zamendringt, en zich over dezelve ter nederstort, zoo was het hier het geval met eene niet min verbazende hoeveelheid vuurs. Vreemd staken de zwarte wanden van lava af naast dien helschen vuurgloed; terwijl zij nog heden op het zonderlingst met versch gevallene sneeuw bedekt waren, welke in de holten was blijven liggen. Gelijk bij eenen waterval het schuim gevormd en ook weder verslonden wordt, zoo was het hier met de scorie, of de sponsachtig doorboorde slakken van verbazende grootte, die aan de oppervlakte van dezen vuurstroom gevormd, maar ook weder ingezwolgen werden. Van tijd tot tijd stortten zich koude lavarotsen, ter grootte van een huis, door den onderaardschen gloed ondermijnd, in dezen afgrond; en, terwijl wij haar dan op dezen vlammenden weg naoogden, zagen wij haar eindelijk zelve in eene laaije vlam opgaan en verteren. Ook thans was de wind ons gunstig, om de wolken van damp, die ons zouden verstikt hebben, weg te drijven. Wij konden ons niet verzadigen van het gezigt dezes naar een wonder gelijkenden schouwspels; want hoezeer het aangezigt als verschroeid en de rug door en door koud was van sneeuw en wind, zoo bleven wij nogtans den geheelen nacht door op den berg. Groote brokken
koude lava, zoo zwaar als wij met ons drieën slechts tillen konden, in dezen stroom geworpen, schenen op denzelven nog geenen indruk te maken, maar dreven, waar het effen was, gelijkmatig daarop voort, of wentelden, waar het steil was, even als veren ballen, zonder eenig gedruisch, mede. Zoodra de wind ophield, vertoonde zich terstond eene ondoordringbare wolk van rook boven den vloed. Toen wij

{==479==} {>>pagina-aanduiding<<}
naar de voormalige, doch nu ter neêrgevelde kruin des bergs wilden opklimmen, kwamen wij digt voorbij de opening, uit welke de lava voortkomt en van waar zij eerst eenige schreden voortgaat tot aan de rots, over welke zij ter nederstort. Deze opening geleek in gedaante en grootte naar eene schutsluis van middelbare grootte. Het gelukte ons, door middel van eenige rotsbrokken, een gedeelte van het bedeksel derzelve te verbreken, en nu zagen wij een niet zeer breed kanaal, uit hetwelk de stof zeer langzaam opwelde. Zij moet derhalve (iets, dat wij evenwel niet zien konden) uit verscheidene boven en onder elkander zich bevindende openingen gelijktijdig zich ontlasten, om eene zoodanige cascade te kunnen vormen. Welke ontzaggelijke menigte dezer stoffe is reeds opgeworpen, en zal nog, in den loop van 14 dagen of 3 weken, (want zoo lang duurt gewoonlijk deze uitvloeijing) onophoudelijk dag en nacht opgeworpen worden! - Wij stonden nu aan den krater, en zagen ook hier een verwonderlijk schouwtooneel, maar van eenen zachteren aard. De donkerblaauwe, geheel van wolken bevrijde hemel sonkelde van duizenden sterren, en de grond onder onze voeten was, even gelijk het Somma- en Apennijnsche gebergte, dik met versch gevallene sneeuw bedekt. De volle maan blonk hoog aan den hemel, en verzilverde, als ware het, de koepels der kerken van Napels, zoowel als de zee, tot in de verte, zoodat wij zelfs de grijze rotsen van Capri konden onderscheiden. Nevens ons donderde het onophoudelijk in de ingewanden van den krater, die van tijd tot tijd, door een zwavelgeel licht ontstoken, asch en steenen uitwierp. Stilte rustte rondom op de gansche natuur. Waarlijk! toen wij daar aldus, op zwarte lavarotsen gezeten, van onderen door den helschen gloed des vurigen strooms rood beschenen, en van boven door den zilverglans der maan bestraald, in onze mantels gewikkeld, met ernstige
stilzwijgendheid dit zeldzaam schouwspel aanstaarden, was het ons, of wij de heldengedaanten van ossian zagen voorbijzweven.
Het was goed, dat wij, na dit nachtelijk tooneel, niet terstond wederom in het gewoel der gewone wereld verplaatst werden; want daardoor kreeg onze verbeelding tijd, om den reusachtigen maatstaf der natuur uit de hand te leggen, en denzelven voor de kleine ellemaat, waarmede men de voorschriften der welvoegelijkheid onder de menschen uitmeet, te

{==480==} {>>pagina-aanduiding<<}
verruilen. Stilzwijgend keerden wij naar Resina weder, waar wij den wagen aantroffen, die ons naar Napels terugbragt; en het was reeds volkomen dag, toen wij, hoogst vermoeid, de stad binnenreden.







Brief aan den heer P. de Raadt, A.L.M. et Phil. Doct., wegens eene beschuldiging, tegen Pestalozzi te berde gebragt.

Weled. Heer!
Met groot genoegen en geene mindere deelneming las ik in de Vaderl. Letteroeff. 1820, Meng. bl. 221 en 254, uwe berigten van de Opvoedingsgestichten van fellenberg, en in het bijzonder ook van het daarmede verbonden Wehrli-gesticht. Het verheugde mij, uit zoo naauwkeurige berigten, iets meer van eenen man te vernemen, die alle aanspraak heeft op de hulde zijner tijdgenooten. In het bijzonder trok ook mijne aandacht de vergelijking tusschen het Wehrli-gesticht van fellenberg en het Clindy-gesticht van pestalozzi (bl. 264 volg.) Terwijl aldaar deze vergelijking ten voordeele van fellenberg uitvalt, trof mij de beschuldiging: ‘dat pestalozzi in zijn Armengesticht de kinderen zorgvuldiger opvoedt, en hun onderwijs niet inrigt naar den stand, waarin zij geboren zijn; terwijl pestalozzi gezegd wordt fellenberg van wreedheid en onmenschlievendheid te beschuldigen, daar deze hen, die door het noodlot tot de laagste klasse der menschen verwezen zijn, niet aan dien lagen staat tracht te onttrekken en boven denzelven te verheffen.’
Het zij mij vergund, Mijnheer! tegen deze beschuldigingen eenige bedenkingen, met alle bescheidenheid, in het midden te brengen, in de hope, dat gij dezelve wel zult willen oplossen. Ik zal, daar mij het geluk, om beide deze merkwaardige Instituten te bezoeken, niet heeft mogen ten deel vallen, de toevlugt moeten nemen tot hetgene mij uit de werken van pestalozzi zelven bekend is geworden.
Indien ik mij niet bedriege, hebben de Armengestichten van pestalozzi en fellenberg geheel van elkander onderscheidene bedoelingen, en zal hieruit alleen de volledige verdediging van pestalozzi ligtelijk zijn op te maken.

{==481==} {>>pagina-aanduiding<<}

Het Wehrli-gesticht van fellenberg heeft, volgens uwe opgave, (bl. 259) ten doel, ‘zoowel, om aan de hoogere standen te toonen, hoe men de beschaving der armen kan bewerkstelligen, als ook, om, door hun die bronnen van geluk aan te wijzen, welke hun stand zelf aanbiedt, hen bekwaam en geschikt te maken tot het getrouw volbrengen van die pligten, welke het vaderlijk Opperwezen hun heeft voorgeschreven.’ Met één woord: fellenberg heeft, in zijn gesticht, ten doel, om individu's, uit den stand der armen zelve, te vormen tot nuttige leden van dien stand; waarbij hij zich tevens ten oogmerk stelt, om uit de dus onderwezenen (bl. 262) zoo vele arbeiders te trekken, als hij tot bebouwing zijner akkers noodig heeft.
Geheel andere en, mag ik mij dus uitdrukken, wijdstrekkender en hoogere bedoelingen schijnt mij toe, dat pestalozzi bij zijn Armengesticht leiden. Hij bedoelt, namelijk, niet de opvoeding der armenkinderen tot leden der maatschappij in het algemeen, maar in het bijzonder de opvoeding en vorming van door hem aangenomene kinderen der armen tot opvoeders en opvoederessen van de kinderen der armen en ellendigen.
Reeds ten jare 1817 had hij dit op het oog. Ten gevolge eener verbindtenis met den boekverkooper cotta, zou de opbrengst der inteekening op zijne werken daartoe eeniglijk en geheel strekken; terwijl daarna de eigendom zijner werken overging op den Heer cotta zelven. In het berigt van inteekening van Maart 1817, waarvan ik toenmaals slechts de hoofdvoorwaarden der inteekening, waartoe ik door hem verzocht was, in de nieuwspapieren heb kunnen opgeven, drukt hij zich deswege nog slechts in algemeene bewoordingen uit. Hierdoor echter verkeerd verstaan zijnde, alsof hij de hulpe der menschheid had ingeroepen ter verbetering van zijne eigene omstandigheden, verklaart hij zich, op de treffendste wijze, nader, in een berigt van den 6 Junij 1817; betuigende daarin, met ronde woorden, dat hij, aan ontberingen gewoon, voor zich zelven niets vraagt of behoeft, maar al het voordeel der inteekening eenig en alleen wil doen strekken ter realisering van zijne denkbeelden omtrent de verbetering van den nood en de ellende der armen; terwijl hij, onzeker van de hoegrootheid der opbrengst, belooft, zich, op zijnen 74sten geboortedag, bepaald en openlijk aan het

{==482==} {>>pagina-aanduiding<<}
publiek te zullen verklaren. Dit ook deed de waardige grijze, in eene op den 24 Januarij 1819 gehoudene redevoering, welke hij mij de eer deed vervolgens toe te zenden. Had ik deze redevoering bij de hand, ik zou dan in staat zijn, het hoofddoel van het Clindy armengesticht met zijne eigene woorden op te geven. Daar ik echter deze, vóór eenigen tijd, ter leen zond aan een' mijner vrienden in Zuid-Holland, moet ik mij keeren tot eene andere getuigenis, ten einde daaruit het doel van het Clindy gesticht aan te wijzen. Deze is, namelijk, die van zijnen medehelper, den achtingwaardigen jos. schmid, welke, in het mij toegezondene berigt van inteekening op zijne werken, onder anderen het volgende zegt: ‘Der Ertrag gegenwärtiger Subscription ist zu der von pestalozzi gestifteten, jetzt in Wirklichkeit gesetzten, Armenanstalt für die Bildung von Erziehern und Erzieherinnen bestimmt. - Soll der armen und verwaisten Menge so weit aufgeholfen werden, dass sie sich befähigt findet, sich selber zu helfen, so müssen - nein sie müssen zum höchsten Dienst der Armuth, in der That, mit der grössten Kraft der Wahrheit, mit der höchsten Liebe, Weisheit und Freiheit angesprochen, benutzt und dafür bis zur Begeisterung belebt werden.’
Uit het bovenstaande, gelijk ook uit hetgene er verder volgt in dit berigt, blijkt, naar mijn inzien, duidelijk, dat het doel van pestalozzi eenig en alleen is, om armen te vormen, ten einde zij op hunne beurt de vormers en opvoeders van armen zullen worden, en eenmaal, door eigene ervaring, bekend met den waren nood en de ellende der armen, de meest geschikte werktuigen zullen zijn, ter wegneming van dezen nood en deze ellende.
Daar nu fellenberg's Armengesticht ten doel heeft, om de individuele armenkinderen, aan zijne zorg toevertrouwd, te vormen tot geschikte en zedelijk goede arbeiders en handwerkslieden, spreekt het, naar mijne gedachten, van zelf, dat vorm en stoffe van onderwijs in beide gestichten even zeer moet verschillen, als derzelver hoofddoel verscheiden is, en dat er zich tusschen deze twee ongelijksoortige gestichten inderdaad geene vergelijking laat maken.
Wat eindelijk de beschuldiging betreft, welke pestalozzi aan fellenberg zoude gedaan hebben, geef ik u in overweging, of hier ook gedeeltelijk een misverstand kan

{==483==} {>>pagina-aanduiding<<}
plaats hebben. Zoo dikwerf toch pestalozzi spreekt van de vernedering en ellende van den stand der armen, komt het mij voor, dat hij hoofdzakelijk op het oog heeft de zedelijke vernedering en ellende dezer volksklasse, dien dierlijken zin en dat gemis van alle ontwikkeling van godsdienstig en zedelijk gevoel, hetwelk bij deze klasse plaats heeft; en ik geloof, dat daaruit zijne beschuldiging te verklaren zij. Duidelijker zou dit echter worden, bijaldien men met geheel het verband des gespreks bekend ware, waarin dezelve zij voorgekomen. Zeker is het nogtans, dat niets minder in de denkbeelden van pestalozzi ligt, dan de wegneming van alle onderscheid der standen.
Ik geef deze bedenkingen, met bescheidenheid, over aan uwe overweging. Achting, diepe achting voor eenen man, die grijs werd onder de grootste en aanhoudendste opofferingen voor het hoogste belang der menschheid, deden mij dezelve mededeelen. Hoogst welkom zal het mij zijn, door dit Tijdschrift, onderrigt te worden, in hoeverre uw gevoelen van het mijne blijft verschillen.
Ik heb inmiddels de eer, mij met opregte achting te onderschrijven,
Weled. Heer!

Uwweled. dienstv. Dienaar h.w.c.a. visser.


27 Junij, 1820.


De dood van den maarschalk van Turenne.

(Uit het Hoogduitsch.)

Volgens alle Fransche en Duitsche Geschiedschrijvers, werd de dood des Maarschalks van turenne veroorzaakt door een' kanonskogel, welken de Keizerlijke Generaal montecuculi op hem liet rigten, toen hij vernam, dat turenne het Oostenrijksche heer bespiedde van onder eenen grooten notenboom op eene hoogte bij Ober-Achern, 3 geographische mijlen O.N.O. van Straatsburg. Waarschijnlijk zijn de Fransche Geschiedschrijvers tot dit verhaal gekomen door de begeerte, om hunnen geprezen' held ook eenen echten heldendood te laten sterven; en de Duitschers namen dit verhaal op goed geloof aan. Volkomen waar is hetzelve echter

{==484==} {>>pagina-aanduiding<<}
geenszins. Immers, volgens het berigt van ooggetuigen, bewoners van het genoemde dorp, scheurde gezegde kanonskogel eenen zwaren tak van den boom, en deze tak verpletterde in zijnen val den even beruchten als beroemden held. Hoe gering het verschil van beide verhalen ook moge schijnen, zoo wordt het nogtans van eenig belang door het bijvoegsel dier ooggetuigen, waarvan sommige nog vóór 80 jaren leefden, dat montecuculi den Maarschalk duidelijk herkend, en den kanonnier, die het stuk rigtte, denzelven aangewezen hebbe, met bevel, den kogel door de kruin des booms te schieten, om hierdoor den grooten held eenen kleinen schrik aan te jagen. Hoezeer dus de Generaal het leven van den held in zijne hand had, zoo vergat hij toch zich zelven niet; maar zijne edelmoedigheid, zijne fijne en echt ridderlijke denkwijze hield het daarvoor, dat er ook zelfs in den krijg gelegenheid tot sluipmoord is, en hij weêrstond de verzoeking des naijvers, om zich op deze wijze van den mededinger zijns roems, den barbaarschen verwoester van den Duitschen grond, die tevens het scherpe werktuig was van een heerschzuchtig Vorst, te ontdoen. Het is voorts genoeg bekend, dat de Franschen met dezen hunnen Veldheer tevens den moed verloren, om aan de overzijde des Rijns te strijden; zij begroeven zijne ingewanden in de kleine St. Nikolaas-kapel te Achern, en spoedden zich met zijn ligchaam naar Straatsburg, zonder de plaats, waar hij viel, of die in de kapel, met eenig gedenkteeken te onderscheiden. Zoodanig gedenkstuk liet de Prins Kardinaal konstantijn van rohan, Aartsbisschop van Straatsburg, het eerst, nog geene 60 jaren geleden, bij den notenboom oprigten; en zijn opvolger, de Prins Kardinaal louis rené edouard van rohan, stelde daarvoor eene uit zwart marmer fraai
bewerkte puntzuil, 33 el hoog, die op een voetstuk door middel van metalen kogels rustte, in de plaats, en wilde, dat een Officier der Fransche Invaliden de verschillende opschriften derzelve den vreemdelingen verklaren zou (*). Voor

{==485==} {>>pagina-aanduiding<<}
dezen man werd dus daar ter plaatse eene bijzondere woning gebouwd. Dit gedenkstuk kon de Kardinaal zelfs uit het kasteel van Saverne (Berg Zaveren), alwaar hij zijn verblijf hield, op 6 mijlen afstands, zien. Doch de Natuur scheen met den roem van Duitschland zich te hebben vereenigd: een hevige wind wierp hetzelve ter neder, en het gedenkstuk is sedert evenzeer tot stof vergaan als de held, dien het moest vereeuwigen.


Sterke afkeer van de vleijerij onder de nieuwere Grieken.

Gelijk wij gewoon zijn, ter betuiging onzer genegenheid, somtijds de verkleiningsnamen van zekere huisdieren te gebruiken, en hem of haar, die wij liefkozen, ‘mijn hondje, mijn poesje’ enz. te noemen, zoo is hetzelfde ook bij de nieuwere Grieken in gebruik; doch de naam ‘mijn gansje’ is de éénige, waarmede men een schoon Atheensch meisje vleijend noemen mag; daar de gans alleen, van alle huisdieren, bij hen hoog genoeg geëerd wordt, om van dezelve eenen vleijenden naam te ontleenen, die bij ons, daarentegen, voor een' spot-, zoo niet voor een' schimpnaam geldt; want ook zij houden, even gelijk hunne voorvaderen, overdreven' lof voor hoogst gevaarlijk.
Dodwell was de eerste, die, op zijne reis naar Corfu, dit waarnam. Hij teekende een landschap in de nabijheid eener hut, in welke hij vriendelijk genoodigd, en op wijn en vruchten onthaald werd. Twee ongemeen schoone kinderen, beide zoons van den bewoner, speelden voor de hut; en, om den ouderen eenig genoegen te geven, was hij niet karig in lofspraken op deze kinderen. Toen hij echter twee- of driemalen achtereen zijne bewondering over deze kinderen geuit had, werd eene oude vrouw, die hij voor de groot. moeder dezer kinderen hield, zoo onrustig, dat zij opstond, de kinderen naar zich toe trok, en met onstuimigheid van dodwell eischte, dat hij de kinderen zou in het aangezigt spuwen. Dit verzoek kwam den reiziger zoo vreemd voor, dat hij begon te denken, of ook misschien de goede vrouw bazelde. Doch haar verzoek werd terstond door den vader en de moeder met zoo veel ernst ondersteund, dat hij zich

{==486==} {>>pagina-aanduiding<<}
daarvan niet scheen te kunnen ontslaan. Gelukkiglijk werd dodwell door eenen Griek vergezeld, die hem zeide, dat het éénige middel, om de nadeelige gevolgen zijner overdrevene lofspraken voor de kinderen weder weg te nemen, was, hen in het aangezigt te spuwen. Hij kon dus het aanhoudend begeeren der ouderen niet langer weêrstaan, en voldeed, zoo voegzaam als het slechts eenigzins geschieden kon, daaraan, Doch hiermede waren deze bijgeloovige landlieden in geenen deele tevreden; maar de ouders voegden daarbij nog de volgende walgelijke handeling, die de kinderen, als dezelve waarschijnlijk wegens hunne uitstekende schoonheid reeds meermalen ondervonden hebbende, ook met het grootste geduld aan zich lieten uitoesenen. De moeder vermengde, namelijk, wat stof van den grond met de olie eener lamp, die voor een Madonna-beeld brandde, en besmeerde daarmede het voorhoofd der kinderen. Hierop scheidden zij als goede vrienden van elkander; doch de ouders verzochten wel ernstig, dat hij toch nooit weêr zoo veel moois van hunne kinderen zeggen zoude.


De arme visscher.


Eene ware Gebeurtenis.

In November 1807 kwam zekere arbeider, met name cornelis stam, wonende te Aardswoud, in het kanton Medemblik, op den inval, om zijne fortuin met de vischvangst te beproeven. Tot dit einde kocht hij van tijd tot tijd eenig vischwant, en eindelijk voor drie gulden een schuitje, lang over steven 7, en breed 2 voet 10 duim Rijnl. over het midden, smal van boord, en van achteren zeer spits toeloopende. Hiermede stak hij in zee, en oefende zijn bedrijf tusschen gezegde plaats en het dorp Lambertschaag, op zekeren afstand van den zeedijk. Eene gelukkige vangst van scharren, gedurende vier dagen, verschafte hem eenen rijkdom van 6 hoepen, en het uitzigt op een goed bestaan, voor den op handen zijnde winter, voor hem en zijn armoedig gezin. Dit goed geluk in den aanvang diende hem zeer tot aanmoediging, zonder juist de gevaren te berekenen, die hem bij ongunstig weder, met zulk een klein vaartuig, zouden kunnen treffen. Van tijd tot tijd stouter geworden, waagde

{==487==} {>>pagina-aanduiding<<}
hij meermalen eene sterkere proeve. Dit ondervond hij bovenal op den 18 November van dat jaar. Dien morgen ten acht ure met eenen matigen zuidzuidwestewind en eene dikke graauwe lucht zee kiezende, roeide hij naar zijne gewone plaats, en vischte ijverig en vrij gelukkig voort, zonder zich over den sterk aangewakkerden wind te bekommeren, waarvan hij weinig of geen' hinder leed. De golven zich echter verheffende, besloot hij, ten tien ure, naar huis te keeren. Weldra ondervond hij de broosheid van zijne kiel bij zulk eenen tegenstand. De wind had zich tot storm verheven. Hij moest tegen denzelven oproeijen. Ras gevoelde hij zijn onvermogen, en, wat nog het ergste was, zijn eene riem brak aan stukken, zonder dat hij eenen anderen had, om den gebrokenen te vervangen, noch ook haak of boom tot stuur. Door schrik bevangen, wist hij naauwelijks, wat te zullen doen; te meer, daar hij in de volle ruimte rondom zich geen ander schip of vaartuig zag, van waar hij eenige hulp verwachten konde. Schipbreuk te lijden, of wel, door eene stortzee overweldigd, zijn graf in de baren te vinden, zie daar het uitzigt, dat hem overig bleef.
De smart over eigene roekeloosheid werd nog vermeerderd door het aandenken aan zijne vrouw en kinderen, die, met zijnen dood, in nog veel ongelukkiger toestand, dan te voren, zouden geraken. Het was nu reeds 12 ure op den middag geworden, en het gevaar vermeerderde elk oogenblik, bij eene holle zee, welker golven hoe langer hoe hooger stegen. Eene meerdere toenadering tot het eiland Wieringen verschafte hem eene flaauwe hoop. Zich, in den schemeravond, naar gissing slechts omtrent 200 roeden van een' kaapstand aan de zuidoostzijde van hetzelve eiland verwijderd achtende, vleide hij zich, aldaar aan strand te zullen geraken. Doch te vergeefs. Stroom en wind gingen langs de kust, en hielden hem af. Ook ware elke nadering, door den slag van het water, voor hem doodelijk geworden. Het was nu geheel avond. Daar geene ligchamelijke kracht hielp, poogde hij, door een aanhoudend geroepen gejammer, den een' of anderen eilander tot mededoogen te bewegen; doch ook dit schreeuwen werd, door den heftigen wind en het bruisen der zee, van niemand gehoord. Reeds zeven uren lang had hij nu tusschen hoop en vrees gedobberd, zonder eenig het minste gunstig uitzigt voor den aanstaanden nacht. Er bleef alzoo

{==488==} {>>pagina-aanduiding<<}
niets anders over, dan zich geheel op Gods genade te laten drijven. Hij bond zich met touwen aan zijne kiel vast, in de jammerlijke verwachting, dat hij welras aan dezen of genen oever aanspoelen, en men, zijn lijk opvisschende, hetzelve zoude begraven. Met den overgeblevenen riem den steven vlak voor den wind houdende, deinsde hij af, zonder te weten, werwaarts deze koers, welken hij vier bange uren achtereen volgde, hem voeren zoude. Eindelijk, door angst en het gedurig uithoozen van zijn vaartuig geheel afgemat, schijnt hij in diepen slaap geraakt te zijn. Gelijk hij van het omloopen van den wind, die in het noordwesten geschoten was, niets bemerkt had, stond hij, bij zijn ontwaken in den morgenstond, niet weinig verbaasd, in plaatse van hoog stijgende golven, de zee zeer effen en vlak te zien. Het was nu voor het eerst, dat hij het licht van den vuurtoren benoorden Enkhuizen zag, hetgene hij voor eene helder schijnende ster hield. De stroom van het wassend water bragt hem nader bij het strand, en ten 8 ure ontdekte hij de glooijing van eenen zeedijk, dien hij oordeelde tot de Vriesche kust te behooren. Door de branding geenszins langzaam kunnende uitstappen, wilde hij vrolijk aan wal springen, doch viel op de glooijing naast zijn schuitje neder, dat van dezen stoot het eene boord verloor, terwijl de golf over hem henen sloeg. Vol dankbaarheid voor zijn behoud, klauterde hij nu bij de steenen op, en bereikte al juichende den vasten grond, dien hij reeds gewanhoopt had, immer weder te zullen betreden. Met ijzing zag hij nog eens naar het ranke vaartuig om, waaraan hij zich zoo roekeloos gewaagd had, en liet hetzelve aan zijn verder lot over. Niet wetende, waar hij zich bevond, onderrigtte hem een oud man, dien hij ontmoette, dat hij zich op den Enkhuizer dijk bevond. Na zich een weinig hersteld te hebben, haastte hij zich, ondanks zijne vermoeijenis, tot zijn troosteloos gezin weder te keeren, en
kwam, tot aller verbazing, op den 19den te Aardswoud in gezondheid terug, alwaar hij met opene armen ontvangen werd, en ook thans nog woonachtig is.






{==489==} {>>pagina-aanduiding<<}

Mijne vrienden.


Gelukkig, wien het lot op aard' 
Een' vriend geschonken heeft, 
Wel duizend andre vrienden waard, 
En als er zelden leeft! 
 
Een' vriend, die, vrij van eigenbaat, 
Door praatzucht niet verrast, 
Geen toevertrouwd geheim verraadt, 
En op zijn woorden past; 
 
De rimpels hem van 't voorhoofd lacht, 
Vermaakt en leert en sticht, 
En te allen tijd' met nieuwe kracht 
Hem aangordt tot zijn' pligt; 
 
Het vonkje moeds in hem ontgloeit, 
Als hij de toekomst ducht; 
Wien troosttaal van de lippen vloeit, 
Als hij in droefheid zucht; 
 
En die, schoon hem bij 't foltrend wee 
Elke andre vriend verlaat, 
Nog naast hem, als in 't hart der zee 
De rots bij 't stormen, staat. 
 
Dat hij, wien zulk een vriend bekoort, 
Mij stervling zalig noem': 
Op duizend puikjes van die soort 
Draag ik, o vreugde! roem. 
 
En kwam in 't eerst, naar mijnen zin, 
Te duur het vinden uit; 
Nu wonen ze eenmaal bij mij in, 
En kosten mij geen' duit. 
 
En van mijn uitgeschoten geld 
Trek ik nog intrest toe: 
Nooit raken zij, door drift gekweld, 
Het onderwijzen moê. 

{==490==} {>>pagina-aanduiding<<}

En 't plaatsje is klein, dat elk beslaat: 
Ik berg ze in één vertrek; 
En nooit, zoo niemand medegaat, 
Verlaten zij die plek. 
 
En waar ik wil, voer ik hen meê; 
En - is 't geen groote zaak? - 
Zij zijn als lammeren gedwee; 
Nooit hoor ik tegenspraak. 
 
En nimmer praten zij te veel, 
Of storen me in mijn werk, 
Zoo stil, wanneer ik dit beveel, 
Als waren ze in de kerk. 
 
En al, wat voor hun oog geschiedt, 
Is veilig hun vertrouwd: 
Zij klappen mijn geheimen niet, 
Hoe rijk in onderhoud. 
 
En schoon van ongelijken stand, 
En oud en jong dooreen, 
Toch schuilt bij hen geen slechte kwant: 
Ik zend ze nimmer heen! 
 
En zijn ze juist - ik spreek opregt - 
Niet al van Neêrlandsch bloed; 
Toch blijft aan hen mijn hart gehecht: 
Geen mensch ligt hun den voet! 
 
Daar is er Griek, Romein, Bataaf, 
En Fransch- en Engelschman, 
En Vorst en vrijgelaten slaaf, 
En boer en edelman. 
 
Verheven ernst in taal en geest 
Blijft dien, hoe jeugdig, bij; 
De tijd sleet dezes fraaije leest, 
Toch klinkt zijn toon nog blij. 
 
Men zie vol waan op de oudheid neêr, 
En achte 't pleit beslist; 
Ik ben niet van die nieuwe leer, 
Maar blijf Pythagorist. 

{==491==} {>>pagina-aanduiding<<}

Vaak zagen in een' derden staat 
Mijn vrienden reeds het licht, 
En waren ieder nieuw gewaad 
Oneindig veel verpligt. 
 
En ieder nieuw herscheppingsuur 
Verhoogt hunn' luister meer; 
Zij luiden 't uit bij vreemd en buur, 
En 't is hun roem en eer. 
 
Raad nu, wie mijne vrienden zijn, 
En ra, wat raden kan! - 
Gij vindt hen in geen fleschje wijn;... 
Wel! zoek ze in boeken dan. 


a.f. sifflé.


Middelburg, 1820.


In het album van eene fiere en zeer ongevoelige schoone.


Ja, waarlijk! de eernaam van albast 
Wel voor uw' schoonen boezem past; 
Ja! wel uw lippen van robijn, 
Uwe oogen gitkoralen zijn; 
Uw haar aan louter goud gelijkt, 
En voor geen zijde in zachtheid wijkt; 
Uw hals als blanke marmersteen, 
En arm en voet van elpenbeen; 
Uw hart een kostbre diamant, 
Bestand zelfs voor den heetsten brand: - 
Vandaar, dat gij wel schoon in schijn, 
Maar zonder 't minst gevoel moet zijn; 
Vandaar, dat niets dat harte treft, 
Welks trots zich immer stout verheft, 
En, slechts op wuft vermaak bedacht, 
Den trouwsten minnaar fier veracht; 
Vandaar, dat elk, hoe goed, hoe mild, 
Op u vergeefs zijn pijlen spilt. 
 
P. 





{==492==} {>>pagina-aanduiding<<}

De kardinaal Richelieu en de hertog van Epernon.

De Kardinaal richelieu was, gelijk bekend is, onder lodewijk XIII, onbepaalde gebieder in Frankrijk. De Hertog van epernon stond, wel is waar, aan het hoofd des Oorlogsdepartements, doch slechts in naam, dewijl, zonder des Kardinaals bewilliging, ook daarin niets konde verrigt worden. Eens was de Hertog krank. Richelieu zond een' zijner bedienden, om naar hem te vernemen. De Hertog was juist in het gebed, toen de dienaar des Kardinaals, ter kamer ingeleid, zijne boodschap bragt. ‘Zeg uwen Meester,’ sprak de Hertog, ‘dat gij mij aantroft, zijne bezigheid verrigtende, terwijl hij de mijne doet.’


De openhartige monnik.

Men vroeg eenen der kloostergeestelijken van eene vermaarde bedevaartplaats, of het daar zijnde Maria-beeld nog wonderen deed. ‘Ongetwijfeld,’ was het antwoord. ‘En welk is het grootste, door de H. Maagd in deze eeuw verrigt?’ - ‘Dat in eene eeuw, gelijk de tegenwoordige, nog zoo vele pelgrims tot haar henenstroomen!’


De prins van Condé en, Boileau.

Het korps des Prinsen van condé bestond alleen uit jonge, welgemaakte lieden, van welke de oudste op zijn best achttien jaren telden. Het was eene grilligheid van den Prins. Bij eene monstering van dit korps vroeg hij aan boileau: ‘Welnu, wat zegt gij er van?’ - ‘Uwe Hoogheid,’ antwoordde boileau, ‘ik geloof, dat deze manschap voortreffelijk zijn zal, wanneer zij tot jaren van onderscheid zal gekomen zijn!’



{==493==} {>>pagina-aanduiding<<}

Mengelwerk.

De algemeene kerk,


of de stemme der christelijke verdraagzaamheid. (*)

En daar zullen er komen van Oosten en Westen en van Noorden en Zuiden, en zullen aanzitten in het Koningrijk Gods. Lucas XIII:29.


Hieraan zullen zij alle bekennen, dat gij mijne discipelen zijt, zoo gij liefde hebt onder elkander. Joannes XIII:35.
Op de gezegende oevers van den Ganges kwam een jeugdige Pundit (leeraar) zich vervoegen bij eenen eerwaardigen dienaar van Brama. Het was bij het rijzen van den dageraad; purperen stroomen vervulden het Oosten; eene zuivere lucht speelde met de witte haren des grijsaards; het gezang der vogelen begroette de terugkomst van het licht, en het hart van den Bramin

{==494==} {>>pagina-aanduiding<<}
verhief zich in aanbidding en liefde tot het groote Wezen, dat, in de ontzaggelijke huishouding der natuur, niet één zijner voortbrengselen vergeet.
Wat heeft men te denken, (met deze woorden sprak de jongeling den wijze aan) wat heeft men te denken van de verschillende Godsdienstige aanhangen, die den Indus verdeelen? welke is de alleen ware? ‘Mijn zoon,’ antwoordde hem de priester glimlagchende, ‘beschouw dezen grond, bezaaid met bloemen, welker liefelijke uitwasemingen ten hemel stijgen. Alle zijn Brama aangenaam. Zoo is het ook met de verschillende geloofsbegrippen. Alle bestaan slechts om tot hem te voeren.’
Ziedaar de beginselen der waarachtige verdraagzaamheid. De verschillende gemeenschappen zijn niet anders dan de voorhoven van den tempel, de middelen om in te gaan in de groote gemeente van Christus, in de heilige en geestelijke kerk, over de oppervlakte van den ganschen aardbodem verspreid, en zamengesteld uit dezulke, die, van boven zijnde, van den eeuwigen Middelaar de magt ontvangen hebben, om, met meer- of mindere zuiverheid, den Goddelijken wil te kennen en te volbrengen.
God is een geest (Joan. IV:24.) Hij is onafhankelijk van al het stoffelijke; hij is verheven boven het gebied der zinnen. Zijne kerk kan derhalve niet anders dan geestelijk zijn; zij kan maar alleen huisvesten in de harten.
God is licht en liefde (1 Joan. I:5. IV:8.) Zijne kerk laat dus enkel dezulke toe, die hem waarachtig kennen en liefhebben, die in het licht wandelen (I:7) en zijne geboden bewaren (V:3.) En gelijk Christus alleen ons deze kennis en liefde, welke wij allen verloren hebben, bij trappen kan mededeelen, zoo is zijne kerk enkel zamengesteld uit wedergeborene geesten of ware geloovigen.
De uitwendige gedaante, de gemeenschap, in welker midden de stemme des Verlossers zich laat hooren, is geheel bijzaak. Het wezenlijke is: geboren te zijn uit water en geest (Joan. III:5), inderdaad bekeerd te zijn,

{==495==} {>>pagina-aanduiding<<}
van aller Heiland eenen geest ontvangen te hebben, die het kwade kent en bestrijdt, ja die het te boven komt, herscheppende in deugden die zelfde driften, welke ons scheiden van het koningrijk Gods.
Dusdanig is de naam, dien onze Heiland aan zijne gemeente gaf. Schoone en verhevene uitdrukking! Het rijk Gods, het koningrijk der Hemelen! De toestand van den geest, die geenen anderen meester kent dan hem, dien de engelen aanbidden, en die alleen in bezit is van het leven, het licht en het geluk; de gesteltenis van den wil, wederom vastgehecht aan den wil der opperste fontein, en haar zonder ophouden biddende om de kracht ter uitvoering van hetgene zij hem gebiedt.
Wij spreken van geene vlekkelooze volmaaktheid - God alleen is heilig; maar wij spreken van het verlangen naar deze volmaaktheid, en van eenen trapswijzen voortgang op den weg, welke ons, onder het geleide des Verlossers, moet derwaarts voeren. Wij spreken van de kennis van ons niet; van de inwendige overtuiging, dat wij zonder den Heer, en buiten hem, niets vermogen (Joan. XV:5); van onzen vervallen' en ongelukkigen staat te gevoelen, en in ons binnenste de bekrompene en dwaze driften, trotschheid, nijd, toorn en wellust, te zien en te erkennen; van ons, met alle inspanning des verlangens, te wenden tot dien liefderijken Heiland, die, voor ons zijnde opgeofferd, de magt bezit om ons te verlossen van onze verdorvene natuur. Wij spreken van onzen ganschen wil over te geven en te onderwerpen aan dien goeden Middelaar, en niets te verwachten, dan van hem. Dan zal hij komen. Geroepen door het berouw en het geloof, door de boete en het gebed, zal hij zich den ingang des harten openen, en daar de magt verspreiden om het kwade te overwinnen, de driften te boven te komen, en ze trapswijze te veranderen in Goddelijke deugden. Dit oogenblik is dat der nieuwe geboorte, of der wedergeboorte. Alwie uit God geboren is, zondigt niet, zegt de Apostel (1 Joan. III:9), want zijn (Gods) zaad blijft in hem; dat is te

{==496==} {>>pagina-aanduiding<<}
zeggen, dat hij niet meer willens zondigt, omdat hij thans een beginsel in zich bezit, verheven boven het verderf, omdat Christus begonnen heeft eene gestalte in hem te krijgen (Gal. IV:19), omdat dit waarachtige licht, verlichtende elken mensche, komende in de wereld (Joan. I:9), thans nederdaalt in het binnenste zijns harten, hem elken dag zijne onreinheid en zijne nietigheid vertoont, en hem zonder ophouden nieuwe overwinningen doet behalen op zich zelven en de wereld.
Een geest (of gemoed), aldus herschapen, wordt een waarachtig lid des geestelijken ligchaams van Jezus Christus. Hij heeft op nieuws gemeenschap met God door zijnen Zoon, gelijk het oog, dat gelukkiglijk de genezing van de cataract heeft ondergaan, op nieuws gemeenschap heeft met het licht; hij kent en vervult, naar mate der genade, die hem is toegestaan, den wil des Vaders, die in de hemelen is; hij is de arbeider in den wijngaard (Matth. XX:1), en de levende tempel des Heiligen Geestes (1 Cor. III:16.)
De vergadering der wedergeborenen, de verzameling der ware leerlingen van Jezus Christus, stelt de heilige en algemeene kerk daar, welke de poorten der helle niet zullen overweldigen (Matth. XVI:18), en met welke hij beloofd heeft te zijn, tot aan de voleinding der eeuwen (XXVIII:20.) Hij is in hen, en zij zijn in hem (Joan. XVII:21.) Hij is de wijnstok; zij zijn de ranken (XV:5.) Hij is het hoofd; zij zijn de ledematen. Het is van hem, dat het geheele ligchaam zijnen wasdom bekomt, volgens de mate en kracht, welke hij toedeelt aan elk lid. (Eph. IV:16 en eld.) Deze is die gemeente, welke Christus heeft liefgehad, en heeft zich zelven voor haar overgegeven, opdat hij ze heiligen zoude, haar gereinigd hebbende; opdat hij ze zich zelven zou heerlijk voorstellen; eene gemeente, die geene vlek of rimpel heeft of iets dergelijks, maar dat zij zou heilig zijn en onberispelijk.
Maar, ik vraag het elken onvooringenomen' geest, is dit het karakter der uitwendige kerk, als zoodanig?

{==497==} {>>pagina-aanduiding<<}
is zij heilig? is zij wedergeboren? is zij onberispelijk? Degene, die haar zamenstellen, hebben zij allen den Heer lief? Maken zij er hun werk van, zijnen wil te kennen en te volbrengen, zoo veel in hun vermogen is? Gevoelen zij hunne ellende, hunne volstrekte afhankelijkheid van den Verlosser? Zoeken zij dien Goddelijken Heiland? Komen zij aan zijne voeten om gereinigd, gelijk de blinden, de kreupelen, de verlamden en de zieken baden om genezen te worden? Hebben zij van hem de magt ontvangen om het kwade te overwinnen door het goede, de driften te bestrijden door de liefde? Hebben zij zijnen geest, den geest der nederigheid, der liefde, der zachtmoedigheid, der onderwerping en des gedulds? Helaas! het eigen ik is de afgod aller onbekeerde wezens, aller onveranderde geesten; de wereld is hun al; hunne driften te voldoen, naar het goeddunken hunner begeerten te leven, den schijn der deugd aan te doen, in het voorbijgaan eenig goed te doen bij berekening, uit ijdelheid, om vertooning te maken: ziedaar hun bestaan. Daar zij aldus de wijde poort en den breeden weg volgen (Matth. VII:23), zou ze Jezus Christus dan kennen?
Hoort hem zelven: Wacht u van de valsche profeten, welke in schaapskleederen tot u komen, maar van binnen zijn ze grijpende wolven. Aan hunne vruchten zult gij ze kennen. Leest men ook eene druive van doornen, of vijgen van distelen? Alzoo een ieder goede boom brengt voort goede vruchten, en een kwade boom brengt voort kwade vruchten. Niet een iegelijk, die tot mij zegt: Heere, Heere, (de bloote uitwendige belijdenis) zal ingaan in het koningrijk der hemelen, maar die daar doet den wille mijns Vaders, die in de hemelen is. (Matth. VII:15, 16, 17 en 21.)
Het koningrijk Gods komt niet met uiterlijk gelaat. Noch men zal niet zeggen: zie hier, of zie daar is het; (uitwendige, uitsluitende kerk) want ziet, het koningrijk Gods is binnen in ulieden (Luc. XVII:20, 21).
Mijn koningrijk is niet van deze wereld.

{==498==} {>>pagina-aanduiding<<}
Indien mijn koningrijk van deze wereld ware, zoo zouden mijne dienaars gestreden hebben, opdat ik den Joden niet ware overgeleverd; maar nu is mijn koningrijk niet van hier. Hiertoe ben ik in de wereld gekomen, dat ik der waarheid getuigenis geven zou. Een iegelijk, die uit de waarheid is, hoort mijne stemme. (Joan. XVIII:36, 37.) Hij is mijn onderdaan; hij behoort mij toe.
Voorwaar, zeg ik u, indien gij u niet verandert, en wordt gelijk de kinderkens, zoo zult gij in het koningrijk der hemelen geenszins ingaan. (Matth. XVIII:3.) Hetgene uit vleesch geboren is, dat is vleesch; hetgene uit den geest geboren is, dat is geest. (Joan. III:6.)
De ure komt, dat gij noch op dezen berg (Garizim, waar de tempel der Samaritanen geweest was) noch te Jeruzalem (verschil van gemeente, van het uitwendige) den Vader zult aanbidden; maar de ure komt en is nu, dat de ware aanbidders den Vader aanbidden zullen in geest en waarheid, (in geest, kennende zijnen wil; in waarheid, volbrengende dezen wil) want de Vader zoekt ook alzulken, die hem alzoo aanbidden. God is een Geest, en die hem aanbidden, moeten hem aanbidden in geest en in waarheid. (Joan. IV:21, 23, 24.)
Die zijn kruis niet op zich neemt en mij navolgt, is mijns niet waardig, (Matth. X:38) is geen lid mijner kerke.
Deze geestelijke kerk, deze vergadering der kinderen Gods heeft al de kenmerken der ware kerk; de oudheid, de algemeenheid, de eenheid.
De oudheid. Zij is begonnen in Abel, wiens zuivere offerande den Heere welgevallig was (Gen. IV:4); de aartsvaders, de geloovigen van den ouden tijd behoorden tot dezelve. Deze allen zijn in het geloove gestorven, de belofte van verre gezien hebbende, en hebben dezelve geloofd en omhelsd, en beleden, dat zij gasten en vreemdelingen waren op de aarde. (Hebr. XI:13.) Want Jezus Christus is heden en gisteren dezelfde tot in eeuwigheid. (XIII:8.)

{==499==} {>>pagina-aanduiding<<}

De algemeenheid. De kerk bestaat in den boezem van alle gemeenten, bij allerlei kerkzeden en plegtigheden. Katholijken, Griekschen, Episcopalen, Luterschen, Gereformeerden, Mennonieten, Kwakers, Methodisten, allen leveren leden aan de kerk Gods; allen tellen onder zich wezens, toebehoorende aan dien God der liefde, en levende in hem door Jezus Christus. Er zijn geenen uitgesloten, dan zij, die niet willen komen tot den Zoon, om het leven te hebben (Joan. V:40); zij, die den Middelaar des Nieuwen Verbonds verwerpen (Hebr. XII:24), en sterven in hunne zonden. Gedenken wij hier het antwoord van Christus, toen de blinde ijver der leerlingen uitriep: Meester, wij hebben eenen gezien, die in uwen naam de duivelen uitwierp (hij was dus Christen), en wij hebben het hem verboden, omdat hij u met ons niet volgt, (dat hij denzelfden uitwendigen pligt [rite] niet waarneemt.) En Jezus zeide: verbiedt hem niet: want, wie tegen ons niet is, die is voor ons. (Luc. IX:49, 50.) Goddelijke Verlosser! dat dit antwoord gegrift zij in het hart dergene, die uwen naam belijden voor de menschen! Verlicht ze, o Heer! Geef hun den geest der liefde, en zij zullen geene stem hebben, dan om hunne broederen van alle belijdenissen te zegenen. Dan zal uw koningrijk komen, en de eenheid uwer kerke zal schijnen als de zonne op den middag.
Die eenheid is gegrond op het groote beginsel, dat de verscheidenheid der form geen verschil in het wezen maakt. De uitwendige middelen zijn niet overal dezelfde, maar het inwendige middel is hetzelfde, in den dienst der plegtigheden als in dien der leere. Het is de stemme des Verlossers, die ter zaligheid noodigt; hetzij deze stem weêrgalme te midden van de pracht der zinnebeelden en wierookgeuren, of dat zij spreke in eenen tempel, die geen ander sieraad heeft dan de stilte en de eenvoudigheid; het is altoos de stemme der verzoenende Liefde, en degene, die haar hooren en volgen, hebben allen maar éénen God, den Vader, uit

{==500==} {>>pagina-aanduiding<<}
welken alle dingen zijn en wij tot hem, en maar éénen Heer, Jezus Christus, door welken alle dingen zijn en wij door hem. (1 Cor. VIII:6.) Te dezen aanzien is er maar één ligchaam en één geest, één Heer, één geloof, één doop. (Eph. IV:4, 5.)
Éne en Goddelijke Kerk, zijt gegroet! Ontzaggelijke menigte, heilig gezin, die de Heer verzameld heeft uit alle natiën en geslachten en volken en talen, (Openb. VII:9) dat zijn vrede met u zij! Dat zijn licht u dekke als een kleed; dat zijne genade u omringe, en zich verspreide over uwe kinderen, als een majestueuze vloed! Snelt toe, volken der aarde! Bereidt de wegen des Heeren, dienaars der altaren! Onsterfelijke geesten! geesten tot het geluk geroepen, leent het oor aan de stemme der wijsheid. De feesttafel is aangeregt, (Spr. IX:2.) waarom zoudt gij buiten blijven? (Gen. XXIV:31) waarom, met twisten over bijzaken, den vlugtigen tijd verliezen, die u ter zaligheid slechts is vergund? Maar één ding is noodig (Luc. X:42); het is, in Jezus Christus weder te krijgen de kracht om het goede te willen ter liefde van het goede zelf, de kracht om God lief te hebben boven alle dingen en den naasten als ons zelve. (Matth. XXII:37, 39.) Maar één ding is noodig; het is, te gevoelen de verdorvenheid van ons hart, te zuchten om verlossing, ons met een opregt berouw over te geven aan het geleide van dien barmhartigen Verlosser, die in den afgrond des lijdens nedergedaald, die aan het kruis, gestorven is, om ons te zoeken, om ons op te wekken, om ons terug te brengen, en alzoo de aarde met den hemel te verzoenen. De boetvaardigheid en het geloof voeren ons aan zijne voeten. De wedergeboorte, die geestelijke doop (Hand. I:5), welke hij beloofd heeft al dengenen, die hem zoeken, leidt ons binnen in zijne kerk, lijft ons met hem in, doet ons deel hebben aan zijn vleesch en bloed. (Joan. VI:56.) Nog eenmaal dan, onsterfelijke geesten, o mijne broeders en zusters! zoekt dien goeden Meester, dien liefderijken

{==501==} {>>pagina-aanduiding<<}
Verlosser; roept hem aan, terwijl hij nabij is. (Jes. LV:6.) Bidt, en u zal gegeven worden; klopt, en u zal opengedaan worden. (Matth. VII:7.) Welke ook de uitwendige gemeenschap zij, waar zijne voorzienigheid u heeft doen geboren worden, gij moet allen komen langs denzelfden weg, allen behoeft gij geloof en bekeering, om deel te hebben aan zijne eindelooze verdiensten, om door hem erkend te worden; want, wie op hem wil hopen, zegt zijn Apostel, die reinige zich zelven, gelijk ook hij rein is. (1 Joan. III:3.) Wat mededeel heeft de geregtigheid met de ongeregtigheid? En wat gemeenschap heeft het licht met de duisternis? (2 Cor. VI:14.)
Christenen van alle gemeenten, gij die van het Oosten tot het Westen, van het Noorden tot het Zuiden den naam van Jezus Christus aanroept, leeft in vrede, leeft als broeders! Oordeelt niet, opdat gij niet geoordeeld wordet; verdoemt niet, opdat gij niet verdoemd wordet. (Luc. VI:37.) Meent gij, dat ten dage des oordeels gevraagd zal worden naar den uitwendigen vorm, naar het beschouwelijk geloof of gevoelen, naar het onderscheid in plegtigheden en uitwendige waarnemingen? Neen, de Heer zegt het ons stellig: er zullen geenen aan zijne regterhand geplaatst worden, dan die hem hebben liefgehad, en hebben wèl gedaan aan zijne broeders en zusters op aarde. (Matth. XXV.) Zij alleen zullen het koningrijk der hemelen beërven: hij had honger, en zij hebben hem te eten gegeven; hij had dorst, en zij hebben hem te drinken gegeven; hij was vreemdeling, en zij hebben hem geherbergd. Want, hetgene zij aan den minsten zijner broederen gedaan hebben, dat hebben zij hem zelven gedaan. (Matth. XXV:40.)
De heilige Petrus, zoo ijverig voor de zaak der algemeene kerk, maar tevens zoo nederig, zoo liefderijk, de heilige Petrus, getuige der genade, geschonken aan Cornelius, den Romeinschen hoofdman, roept uit: Ik vorneem in der waarheid, dat bij God geene aanneminge des persoons is; maar in allen volke, die hem vreest en

{==502==} {>>pagina-aanduiding<<}
geregtigheidwerkt, is hem aangenaam. (Hand. X:34 en 35.) Met welk regt zouden wij dan onze broederen durven veroordeelen, omdat zij den Heer op eene andere wijze aanbidden dan wij? Bedenken wij, dat hij ons rekenschap zal vragen van elk woord (Matth. XII:36.), dat hij de verborgenste schuilhoeken des harten peilt, en onze geheimste bedoelingen doorgrondt. Ziedaar de werken, die ons zullen volgen (Openb. XIV:13); al het overige zal in het graf bedolven worden. Reinigen wij ze dan, die bedoelingen, of veeleer bidden wij hem, dat hij ze in ons reinige; bidden wij hem, van in ons te verteren allen zuurdeesem des haats, der bitterheid en der wraakgierigheid; van ons te vervullen, ons te doortrekken, ons te ontbranden met het vuur zijner zuivere en algemeene liefde. Verhoor ons, doorluchtige Verlosser! help ons, Heiland vol barmhartigheid! geef ons uw licht; schenk ons uwe zachtmoedigheid en uwe toegevendheid; leer ons niet te willen dan het goede; leer ons met dezelfde genegenheid te omvatten al de leden des grooten, menschelijken gezins. Gij zijt voor allen gestorven, Heer! Dat uw geest voor altijd in ons wone en leve!
Vatten wij thans alles te zamen. - Op den top des heiligen bergs verheft zich, omgeven met stralen des zuiversten lichts, de tempel des levenden Gods. Daar brandt de wierook der gebeden en het reukwerk der liefde. Er bestaat slechts één pad om derwaarts op te stijgen; maar er zijn verscheidene, meer- of minder regtstreeksche wegen, die op dit pad uitloopen, en langs welke gidsen geplaatst zijn in onderscheidene kleeding. Hunne stem roept, in naam des Hoogepriesters, de reizigers, in de vlakte verspreid. Hij alleen is de Offerpriester naar de eeuwige ordening. (Hebr. V:6.) Hij alleen is de weg, de waarheid en het leven. (Joan. XIV:6.) Gelukkig, die hem zoekt; gelukkiger, die hem vindt en niet weêr verlaat! De voorsmaak des hemels daalt neder in zijn hart; iedere schrede brengt hem nader aan het Goddelijk vaderland, en

{==503==} {>>pagina-aanduiding<<}
zijn verreizen van deze wereld der beproeving zal zijn als de kalmte van den avond, voorbode van eenen helderen dag. Amen!





Genezing eener verzwering, met beenbederf, van den sinus maxillaris, of het zoogenaamde antrum higmori. Door J.A. Visser. Bender, Heelarts te Hoorn.

Den 17den Junij des jaars 1819 vervoegde zich bij mij marijtje tingberg, Dienstmaagd van den Heer tasman, klagende over eene sinds weinige dagen ontstane pijn in de regterwang ter zijde van den neus, welke ik verhard, gezwollen en roosachtig ontstoken bevond.
Dit ongemak als eene affectio catarrhalis beschouwende, welke uit belette doorwaseming ontstaan was, en zich alleen tot de zachte deelen bepaalde, bevochtigde ik een compres met eene ligt prikkelende geestrijke ontbinding, bevestigde hetzelve met het eenvoudig oogverband, hetwelk ik gestadig liet vochtig houden, en schreef inwendig een zweetmiddel voor, ten einde op deze wijze de krampachtige spanning der vasa capillaria weg te nemen, derzelver werkdadigheid te herstellen, en alzoo de ontsteking te verdeelen, hetwelk ook volkomen gelukte, zoodat de Patiënte den 26sten geheel hersteld scheen.
Dan, den 4den Julij kwam zij terug, mij nu verhalende, reeds sedert twee jaren, aanhoudende knagingen, en bij afwisseling hevige stekende pijnen, schoon meer inwendig, op dezelfde plaats gevoeld te hebben; dat dezelve gedurende het gebruik van het geneesmiddel veel verminderd, doch kort daarna op nieuws toegenomen en tot zulk eene hoogte geklommen waren, dat zij des nachts niet meer konde rusten, daar de geheele regterzijde der bovenkaak, benevens de tanden en het verhemelte, zoo pijnlijk waren, dat zij buiten staat was

{==504==} {>>pagina-aanduiding<<}
om iets te kaauwen; weshalve zij nu genoodzaakt was om tegen dit gebrek hulp te zoeken, schoon zij hetzelve te voren verzwegen had, meenende dat daarvoor toch geene middelen waren.
Uit de opgegevene toevallen ontsteking en verzwering in den Sinus maxillaris vermoedende, onderzocht ik deszelfs omtrek zoo naauwkeurig mogelijk, en bevond, dat de Lijderes geene de minste drukking op het os jugale, veel minder op het os maxillare superius der regterzijde konde verdragen, en even min tegen het palatum. Bij het onderzoek naar den staat der kiezen bleek, dat de tweede van voren af de pijnlijkste was; deze bestond uit twee stukken, waarvan elk de gedaante van een' hoektand had.
Terstond besloot ik dezelve weg te nemen, en verrigtte dit met den sleutel, de doorboring der tandkas echter nog een paar dagen uitstellende, vermits er geene volkomene zekerheid van de vorming eener etterstof was, daar ik hoopte, in geval er, volgens mijn vermoeden, ichor aanwezig ware, dat deze het dunne en alsdan zeker reeds in de ulceratie deelende beenplaatje, waardoor het Antrum Higmori van de tandkas afgescheiden wordt, spoedig zoude doorknagen, hetwelk ook des nachts vóór den derden dag, waarop de operatie zoude geschieden, gelukkig plaats had.
De Lijderes berigtte mij, namelijk, des ochtends, dat zij den vorigen nacht veel stinkende en walgelijke stof had in den mond gekregen, welke uit de tandkas scheen te komen. Op dit berigt de zaak onderzoekende, bleek mij, dat er eene kleine opening ontstaan was, door welke een dun stilet in den slijmboezem konde gebragt worden, terwijl zich gedurende dit onderzoek nog eenige ichor ontlastte.
Deze opening verwijd hebbende, deed ik terstond eene bederfwerende en desoxyderende inspuiting, bestaande uit een deel Tinctura Myrrhae en vier deelen Aqua Calcis, inwendig het Decoctum Corticis Peruviani voorschrijvende.

{==505==} {>>pagina-aanduiding<<}

Deze inspuitingen werden dagelijks herhaald, en de Sinus maxillaris geheel met dezelve opgevuld, welke zich weder langzaam en droppelswijze ontledigde. De mond werd aanhoudend gespoeld met een Collutorium adstringens, vermits de Patiënte zeer scorbutiek was, en een aantal bedorvene wortels van kiezen in den mond had, waarvan ik twee, welke de tandkassen in verzwering hadden gebragt, door een' Dentist liet uitsteken. Te dien tijde waren de pijnen zoo geweldig, dat ik mij in de noodzakelijkheid bevond, de Patiënte, des avonds naar bed gaande, bij opklimming van een tot vijf greinen Opium te laten gebruiken, zonder dat zij daarvan echter geheel in slaap geraakte, maar slechts bij de hoogste giften eenigermate insluimerde.
Intusschen vertoonde zich, in het hol der linkerwang, een blaauwrood gezwelletje, hetwelk in verzwering gebragt werd, door de aanhoudende bestrijking met het volgende linimentum:

℞ Mellis Rosarum unc. ½.

Acidi Muriatici diluti dr. ½.

Tincturae Myrrhae dr. ij.

M.D.


Hierop vertoonde het spoedig eenen zuiveren grond; doch er scheen geene mogelijkheid, om het daaruit voortgekomene zweertje te sluiten, waarvan, bij nader onderzoek, bleek, dat de tweede kies van achteren, welke eenigzins buitenwaarts gekeerd stond, de oorzaak was; weshalve de voorzigtigheid mij gebood, dezelve weg te nemen, uit vrees dat de aanhoudende terging het zweertje van eenen kwaadaardigen aard zoude doen worden, waarna ook de genezing spoedig volgde.
Gedurende dezen tijd vulde zich het Antrum Higmori op met eene welige vaatgroeijing, zoodat, na verloop van veertien dagen, geene inspuitingen meer konden indringen. Deze omstandigheid bragt mij in groote vrees, dat, de uitgroeijing van eenen polypeuzen aard wordende, door de opligting der oogkuilsche plaat, de

{==506==} {>>pagina-aanduiding<<}
terugdrijving van den binnenwand van den neus, en de nederdrukking van het verhemelte-deel des opperkaakbeens, de destructie van het regterzijdelijk deel des aangezigts, met al derzelver schrikkelijke gevolgen, konde veroorzaken. In dit geval zoude mij niets anders overgeschoten zijn, dan het brandijzer te gebruiken, ten einde het uitwas in de holte te vernielen, en daarna weder met de inspuitingen aan te vangen.
Derhalve wilde ik de Patiënte, welke gelukkig veel moed en lijdzaamheid bezat, hiervan eenigermate verwittigen, ten einde zij, uit hoofde van het dreigend gevaar, de kunstbewerking te eerder zoude toestaan, indien dezelve noodzakelijk bevonden werd. Dus berigtte ik haar, dat wij het ongemak eenigen tijd aan zich zelf zouden overlaten, in verwachting, dat de goede natuur het uitwas mogelijk tot verettering zoude brengen; doch wanneer dit geene plaats had, maar de pijnen van zoodanig eenen aard mogten worden, dat zij het gevreesde gevaar dreigden, zij zich alsdan de bovengemelde kunstbewerking zoude moeten laten welgevallen: waarop zij met veel kloekmoedigheid antwoordde, zich ook daaraan, als zulks wezen moest, te zullen onderwerpen.
Reeds na verloop van twee dagen kwam zij terug, klagende over pijn in de regterneusholte, aan die zijde, welke naar den kaakboezem is gekeerd, over keelontsteking en hevige inwendige pijn in de linkerwang, zeer digt aan den neus, wijzende op de plaats, waar zich de Sinus maxillaris bevindt. Deswege zeer verwonderd zijnde, onderzocht ik deszelfs omtrek; doch bevond, dat door uitwendige drukking de pijn niet vermeerderde. Nu raadde ik haar, het aangezigt warm te houden, schreef een verkoelend laxeermiddel, benevens eenen ontstekingwerenden gorgeldrank voor, en deed met hetzelfde geneesmiddel, waarmede te voren de slijmboezem was opgevuld, inspuitingen in de regterneusholte, ten einde de nadeelige uitwerking der ontsteking van het fungeus uitwas, binnen het Antrum

{==507==} {>>pagina-aanduiding<<}
Higmori besloten, op het Membrana pituitaria van het onderst sponsbeentje en neusdeel des verhemeltebeens te voorkomen.
De keelontsteking was reeds den volgenden dag minder, en verdween binnen weinige dagen geheel; doch de pijn in den linkerkaakboezem nam van dag tot dag toe, waarom het mij raadzaam scheen, te onderzoeken, of de inspuiting niet konde geschieden door de opening achter het os spongiosum inferius, ten einde de ontsteking tot verdeeling te brengen, of de suppuratie te bevorderen; hetwelk mij zeer mogelijk toescheen, wanneer deze opening niet, gelijk die van den regterkaakboezem, geheel gesloten ware. Dit laatste had gelukkig geene plaats, daar de Patiënte verklaarde, reeds bij de eerste injectie, de verkoelende werking van het vocht binnen in de wang te gevoelen, even als zij zulks bij de inspuiting door de geopende tandkas aan de regterzijde was gewaar geworden: zoodat ik veilig konde besluiten, dat een gedeelte der ingespotene vloeistof tot in de holte was doorgedrongen.
Vermits ik nu in de Lijderes eenen bijzonderen aanleg tot chronische ontstekingen ontdekte, en het mij, om deze reden, niet onwaarschijnlijk voorkwam, dat de oorzaak der verzwering van den Sinus maxillaris gelegen was in de doorzweeting der Lympha plastica, waardoor binnen denzelven een polypeus uitwas zich gevormd had, hetwelk langzamerhand tot ontsteking, en, na verloop van bijna twee jaren, tot verzwering was overgegaan, zoo was ik bedacht op een middel, om dezelve zoo veel mogelijk te voorkomen. Hiertoe scheen mij de Murias Hydrargyri oxydulati het geschiktst te zijn, daar dezelve bij de vorming van Pseudo-Membranae, en vooral in de zoogenaamde Croup, waar de schijnvliezen, door de sluiting der strotspleet, het dringendst gevaar veroorzaken, van zeer groot nut bevonden is. Ten einde echter derzelver verzwakkend vermogen op het klier- en watervaatgestel te beteugelen, en geheel tegen salivatie beveiligd te zijn, oordeelde ik het raad-
{==508==} {>>pagina-aanduiding<<}
zaam, haar met eenen vlugtigen prikkel te verbinden, waartoe het Opium mij het meest geschikt scheen te zijn, en schreef dus het volgend medicament voor:

℞ Muriatis Hydrargyri oxydulati gr. vi.

Opii puri gr. iv.

Gummi Arabici.

Sacchari albi ā. dr. ij.

M.F. Pulveres No. xij.


Hiervan moest de Lijderes des morgens en des avonds een poeder gebruiken, om den anderen dag met de Kina afwisselende, waarbij nu en dan een laxeermiddel werd toegediend, vermits zij dikwijls onderhevig was aan verstoppingen in het darmkanaal, welke somwijlen zeer hardnekkig waren.
Na verloop van zes dagen, gedurende welken tijd met de inspuitingen, door de linkerneusholte, in den slijmboezem was aangehouden, bleek, dat de aldaar plaats hebbende inflammatie tot suppuratie was overgegaan, daar het hierdoor gevormd abces weder bij nacht was opengebroken, zoodat de etter in de keel vloeide, welke echter, volgens het verhaal der Patiënte, nu geenen kwaden reuk of smaak had, waaruit ik genoegzaam konde opmaken, dat hier slechts eene eenvoudige ulceratie had plaats gegrepen. De inspuitingen veroorzaakten vervolgens meer pijn, hetwelk door de meerdere gevoeligheid van het geopend abces veroorzaakt werd. Hiermede werd nu, in de beide neusholten, tot op den 7den Augustus aangehouden, wanneer de Lijderes op nieuws stinkende en kwalijk smakende stof des nachts in den mond gewaar werd. Terstond op dit berigt de tandkas onderzoekende, bevond ik, dat het stilet weder met gemak kon binnengebragt worden, en zich vrijelijk in het Antrum Higmori liet bewegen.
Deze, in den tijd van zeventien dagen, zoo gelukkig door de natuur bewerkte vernieling der welige vaatgroeijing vernieuwde nu weder de hoop op eene volkomene herstelling, en verschafte mij op nieuws gelegen-
{==509==} {>>pagina-aanduiding<<}
heid, om de holte door middel der injectie te zuiveren, en de scherpe ichor onzijdig te maken. Korten tijd daarna begonnen de hevige pijnen ook trapswijze af te nemen; er ontlastte zich den 24sten Augustus een zeer klein beenschilfertje; vervolgens verminderde de uitvloeijing van ichor, en hield eindelijk geheel op, terwijl de Lijderes de drukking op de omringende deelen nu veel beter konde verdragen, en weder zachte spijzen begon te kaauwen. Thans de holte op nieuws met het stilet onderzoekende, bevond ik, dat zich weder een zeker weefsel in dezelve vormde; doch de trage vorderingen, welke hetzelve maakte, en de vermindering der pijnen, welke zich nu alleen gedurende de inspuiting en bij eene van buiten aangebragte drukking lieten gevoelen, deden mij hopen, dat hetzelve van eenen gezonden aard zoude zijn, vermits door deszelfs trapswijze aangroeijing, eerst na verloop van vier weken, en dus op den 28sten September, het Antrum Higmori weder was opgevuld.
Thans gevoelde de Patiënte, bij eene op het jukbeen aangebragte drukking, geene de minste pijn, en slechts weinig, wanneer het opperkaakbeen zelf gedrukt werd; echter ontwaarde zij thans weder eenige stekingen naar de zijde van den neus, welks binnenwand insgelijks meer of min pijnlijk was, weshalve de inspuitingen nu weder in de beide neusholten geschiedden, vermits in den linkerkaakboezem op nieuws een abces was doorgebroken, hetwelk mij echter weinig verontrustte, daar deze ulceratie niet verouderd was en het been niet had aangetast.
Hierop volgde de volkomene genezing nu ook zeer spoedig; de Patiënte verklaarde, dat de pijnen gestadig afnamen, zoodat zij op den 10den October geen het minste ongemak meer bespeurde, en alle spijzen weder konde kaauwen gelijk voorheen; zelfs verhaalde zij mij, met de tanden eene noot te hebben gekraakt, hetwelk ik haar echter voor het vervolg ten sterkste verbood.
Zonderling was het, dat dezelfde Lijderes gekweld

{==510==} {>>pagina-aanduiding<<}
was met twee harde gezwelletjes, een aan elke zijde van de onderkaak, beneden derzelver bazis, ter grootte van eene witte boon, welke van tijd tot tijd zeer pijnlijk waren, en, bij het onderzoek, voor de drukking der vingeren wijkende, zich tusschen de spieren verscholen. In het eerst hield ik dezelve voor kliergezwelletjes, en trachtte ze door zacht prikkelende inwrijvingen en verwarmende pleisters te doen oplossen; dan, eenmaal een' aanval van pijn bijgewoond hebbende, waardoor de tong convulsief naar alle zijden gewrongen werd, en de Lijderes in stuipachtige bewegingen verviel, gedurende circa acht à tien minuten, kwam het mij, niettegenstaande hunne grootte, waarschijnlijker voor, dat het zenuwknoopen waren in de benedenste takverspreiding van het harde deel der gehoorzenuw, welke langs den hoek der onderkaak nederdaalt, en gemeenschap oefent met het negende paar.
Dan, welke dezer beide vooronderstellingen waar moge zijn, durf ik met geene volkomene zekerheid beslissen. Intusschen verblijdde het mij, door een zeer eenvoudig middel de toevallen te zien verdwijnen. Waargenomen hebbende, dat alle verwarmende prikkels eenige verligting aanbragten, raadde ik der Lijderes, eene strook kattevel, aan de gladde oppervlakte met zwarte zijde bekleed, met de harige zijde naar binnen gekeerd, onder de kin te leggen, met dit gelukkig gevolg, dat de pijnen langzamerhand afnamen, en ten laatste geheel verdwenen.
Vermits de Patiënte zich den 17den Junij 1820, en dus meer dan acht maanden na de herstelling, nog in volkomen' welstand bevond, zonder eenige pijn in de zijdelijke deelen van den neus, of ergens in de bovenkaak, te bespeuren, en het mij uit dien hoofde genoegzaam bewezen schijnt, dat de genezing volkomen is, onder gevaar van wederinstorting; zoo meende ik der Heelkunde met de mededeeling dezer waarneming geenen ondienst te zullen doen. Te welken einde het mij ook toescheen melding te moeten maken van eene ten

{==511==} {>>pagina-aanduiding<<}
tweeden male gelukte genezing eener Fistula ani incompleta externa, door middel der inspuiting en opvulling, volgens de door mij beschrevene wijze, in het Isten Deels 3de Stuk der Genees- en Heelkundige Mengelingen, uitgegeven door het Genootschap onder de zinspreuk: Arti Salutiferae. Deze pijpzweer was echter weinig meer dan twee duim diep en enkelvoudig, zoodat de Patiënt, zijnde de Weled. Heer j.h. van wickevoort crommelin, door eene dagelijksche behandeling, na verloop van twee maanden hersteld was; hebbende zijn Ed. zelf deze bewerking, boven de hem voorgestelde binding of snede, verkozen.


Berigten omtrent het klooster op den St. Bernhardsberg in Walliserland, en van deszelfs eerbiedwaarbigen stichter.

(Getrokken uit een werk, getiteld: Promenades philosophiques et religieuses aux environs du Montblanc; door c.e.f. moulinié, Predikant te Génève, en Lid van de Akademie van Besançon.)
Wij kwamen op den 12den Julij, des avonds ten 7 ure, in het klooster aan. De monniken, door eenen reiziger van onze aankomst onderrigt, wachtten ons reeds aan de poort op; en, toen zij ons van verre waarnamen, haastten zij zich, ons te gemoet te komen. Weldra waren wij gereed, om in de eetzaal te kunnen treden, waar deze gastvrije paters met de overige reizigers, die zij insgelijks vriendschappelijk opgenomen hadden, zich bevonden; en thans waren wij in staat, de waardij te schatten van dit huis, dat als een schat van Walliserland, van geheel Zwitserland, ja men mag vrijelijk zeggen van geheel de menschheid, moet worden beschouwd.
Men stelle zich dit toevlugtsoord voor, als gelegen in eene naauwe engte tusschen zeer steile en kale bergen, op eene hoogte van 1250 toisen (7500 Fransche

{==512==} {>>pagina-aanduiding<<}
voeten) boven de oppervlakte der zee, in de luchtstreek der stormen, sneeuwvlagen en gedurigen nevel, waar de voet niet anders dan op de barre rots of op de sneeuw rust; waar men, enkel, naar het schijnt, om te niet te gaan, eenige ellendige keukengroenten zaait; waar men niets hebben kan, ten zij het mijlen ver derwaarts op muilezels gebragt worde, tot zelfs het hout toe, waarvan men aldaar eene zoo groote hoeveelheid benoodigd is; en waar eindelijk de stralen der zon, in het midden des zomers, ter naauwernood zoo veel krachts uitoefenen, als elders in de eerste dagen der lente. Wanneer men dit alles bij elkander neemt, dan zal men zich eenig denkbeeld van dit gastvrij verblijf, der weldadigheid gewijd, maken kunnen; een verblijf, dat voorzeker het hoogste ligt in geheel Europa, ja misschien in de geheele oude wereld, en dat misschien in meer dan één opzigt den Hemel het meest nabij komt.
Deze brave geestelijken hebben eene soort van dieren, met eene verwonderlijke eigenschap begaafd, die aan hun liefderijk werk evenzeer verbonden zijn, als het rund aan dat van den landbouwer. Het zijn honden van een bijzonder ras en van eene groote gestalte, die gebruikt worden, om verdwaalde ongelukkigen op te zoeken, en in het midden van de sneeuw den zekersten weg te wijzen. Elken dag van het slechte jaargetijde vergezellen zij de bedienden, die naar de kanten van Zwitserland en Italië de reizigers te gemoet gaan. - Wie gaf wel dezen dieren die kunstdrift? en wie heeft hen aan de willekeur des menschen onderworpen? Dat was de Schepper, naar zijne oneindige goedheid. Maar wie was het, die dit kunstvermogen heeft ontwikkeld en volkomener gemaakt? wie heeft hetzelve tot zulke nuttige einden weten te gebruiken? Dat was de mensch. Hij, de mensch, is dus verheven boven de dieren, al is het ook, dat wij moeten toestaan, dat zij met eenige kennis en zekere soort van overleg begaafd zijn.
Den volgenden morgen, bij mijn ontwaken, gevoelde

{==513==} {>>pagina-aanduiding<<}
ik mij zonderling aangedaan, mij zoo geheel met sneeuw en nevel omgeven ziende, alsof ik eensklaps uit het midden van Julij in de maand December verplaatst ware. Eene geheel andere, veel aangenamere, gewaarwording was het, van op mijne legerstede, deze geestelijken, reeds bij het krieken van den dag, in hunne kapel, hunnen vereenigden lof den Opperheer te hooren toebrengen. Zij openden de week, gelijk zij iederen dag aanvangen, met aan hunnen geest voedsel te geven, dat zij schepten uit de bronwel van alle weldadigheid en kracht. Er ligt iets bijzonder verhevens in deze lofzangen op den vroegen morgen; iets, dat den geest Gode, zijnen oorsprong, en den Hemel, zijn aanstaand verblijf, nader brengt. En de Christen, door zijnen Godsdienst tot heilige en grootsche denkbeelden gestemd, voelt zich door zijne verbeelding tot eene verrukking opgevoerd, die hem dezen eerdienst in het verhevenste gebouw des geheelen vastenlands doet aanzien als de hulde, die, als van de tinnen des tempels, door den Allerhoogsten zelven gebouwd, tot aan het gewelf des hemels opstijgt. Men zou bijna zeggen, dat er een geheim verband plaats heeft tusschen de hoogte in de natuur en de zedelijke hoogte. Immers naar mate de mensch de toppen der bergen nadert, en zich verwijdert van de valleijen, die hem omgaven en als insloten, naar mate zijn uitzigt ruimer en zijn werkelijke gezigteinder grooter wordt, in die zelfde mate schijnt hij meer vatbaar te worden voor godsdienstige gewaarwordingen; hij doorzweeft dan, als ware het, die hoogere en eenzame gewesten, die de vrijheid van den geest zoo zeer bevorderen, die het veld der overdenking verruimen, en waar de ijver des gebeds tot den Gever alles goeds zoo sterk wordt uitgelokt.
In het overig gedeelte van den morgen wandelden wij in den omtrek des kloosters; en bij den glans van eenen helderen zonneschijn, in het midden van Hooimaand, trokken wij over het ijs van een klein meertje, ten einde ons naar de puinhoopen eens tempels van jupi-
{==514==} {>>pagina-aanduiding<<}
ter te begeven, die met de schoonste planten der Alpen bedekt waren. Hier zagen wij dan te gelijker tijd het werk der menschen verwoest door den Tijd, en de hand des Scheppers verheerlijkt door dien zelfden Tijd, aan welken het opgedragen was, om de werken Gods telkens te vernieuwen, en jaar op jaar nieuwe blijken te geven, dat Hij, die alles voortbrengt, nooit vergaat. - Welke wonderen vertoonen zich aan ons oog in die tallooze menigte van planten, die de aarde bedekken en ons verblijf verfraaijen! welke schatten liggen er verborgen in die geringe gewassen, die onder onze voeten ontspruiten (de mosplanten b.v.)! Zijn niet de vergankelijkste dier gewassen het beeld dergenen onder onze broederen, die, verborgen en door eene onregtvaardige miskenning teruggezet, ware verdiensten bezitten, welke alleen door God gekend zijn, die daardoor tot de welvaart van het geheel medewerken, en hiermede tevens bewijzen, dat armen en rijken bestemd zijn om elkander te ontmoeten?
Welke geest moet het geweest zijn, die het eerst het besluit vormde, aldaar zulk een gebouw te stichten! Het was die van bernhard, eenen Savooischen Edelman, op het kasteel Menthon, digt bij Annecy, in 923, geboren. Hij had zich vroegtijdig aan den geestelijken stand gewijd, verliet kort daarna het vaderlijke huis, en begaf zich naar Aosta, waar hij in dienst van den Opperdiaken trad, aan wien alleen hij zich bekend maakte. Hij volgde denzelven op, en, Grootvicaris geworden zijnde, bezigde hij zijn vermogen, om scholen te stichten voor het eerste onderwijs der jeugd.
Het gebergte was destijds nog met Afgodendienaars bevolkt; bernhard ondernam hunne bekeering, en slaagde daarin; hij verbrak den Afgod en zijne zuilen, legde in 962 de grondslagen dier beide kloosters, welke van dien tijd aan tot nu toe bestaan op de beide groote wegen over den berg, bekend onder den naam van den grooten en kleinen St. Bernhard, en liet dezelve door de reguliere Kanoniken van st. augus-
{==515==} {>>pagina-aanduiding<<}
tinus bedienen. De schoonheid der bedoeling, de grootheid der opoffering, en de menigte zijner werkzaamheden en bezwaren, zoowel als het nut, dat hieruit ter bevestiging van het Christendom in deze oorden en ten voordeele der reizigers ontstond, - dit alles te zamen deed hem reeds bij zijn leven den naam van Apostel der Alpen en Vader der Armen verkrijgen. Zich geheel toewijdende aan dit werk, hetwelk hij vastelijk wilde grondvesten, sloeg hij de aanbiedingen van een' Bisschopszetel af, en besloot zijne dagen dáár te eindigen, waar zijne tegenwoordigheid niet alleen meer noodzakelijk was, maar waar hij eene leefwijze kon houden, meer overeenkomstig met de eenvoudigheid van zijnen smaak, met de strengheid zijner zeden, en met zijne zucht voor de eenzaamheid.
Vijf en twintig jaren verliepen er, zonder dat zijne ouders wisten, wat er van hem geworden was. Bedevaartgangers, die, van Rome terugkomende, het gebergte van Joux waren overgetrokken, en te Menthon vertoefd hadden, verhaalden zoo veel van de gastvriendschap, aldaar genoten, en van de deugden des Stichters, en vermeldden die met zoo veel vuur en bewondering, dat de ouders van bernhard het besluit namen derwaarts te gaan, in hope van door dezen buitengewonen man, die, naar hunne gedachten, met de voornaamste lieden van Italië in verbindtenis staan moest, iets van hunnen zoon te zullen vernemen.
Zij kwamen dan ook aldaar aan, en de eerste, die hen ontmoette, was hun zoon zelf! Hoewel hij hen herkende, zoo herkenden zij hem toch niet. Dit was te regt jozef in Egypte! Bernhard hield zich in, maar ontving hen als vreemdelingen van rang, zoodat hij hun niet eene enkele vraag omtrent het doel hunner reize deed. Na het avondeten begaven de Kanoniken zich in hunne cellen, en de vreemdelingen in de kamers van hun verblijf. Bernhard bleef nu alleen met zijne ouders en eenen vriend, die hen ver-
{==516==} {>>pagina-aanduiding<<}
gezelde. Welk een oogenblik voor hem! Weldra ontstaat er eene uitboezeming van vertrouwelijkheid en van smart. Richard van menthon en zijne vrouw verhalen de geschiedenis van hunnen zoon, van zijne geboorte tot aan zijne ontwijking uit het ouderlijke huis, en openen daardoor de wonde, die, na zoo vele jaren, niet geheeld was. Zij vragen aan het achtbaar hoofd van dit gesticht, of hij niet iets van hem vernomen had, niet in staat zij, hun iets omtrent denzelven mede te deelen; zij bezweren hem, zich hunne zaak aan te nemen, en den Hemel te hunnen behoeve aan te roepen. Bernhard, vast en bedaard in zijne houding, troost hen met de gedachte aan de noodzakelijkheid der tegenspoeden voor den mensch, doch geeft hun tevens hope, dat zij dezen hunnen zoon nog wel eens in eenige woonplaats des vredes konden aantreffen, als hebbende hen voorzeker om geene andere reden kunnen verlaten, dan om zich geheel en al over te geven aan den dienst van jezus christus. Hij begeeft zich daarop met hen in de kerk, werpt zich aan den voet des altaars neder, en blijft daar langen tijd in stilte geknield. Terwijl hij daar zoo hartelijk bidt, doet zich een heimelijk voorgevoel in het hart der ouderen bespeuren. En bernhard, opstaande, zeide: ‘Uw zoon leeft .... Ik ben het!’ De vader werpt zich in zijne armen, en herhaalt de
woorden van jacob: ‘Nu wil ik met vreugde ten grave dalen, nu ik mijnen zoon heb wedergezien!’
Welk wonderlijk bestel der Voorzienigheid! - Weldra ontstond er nu een tweestrijd tusschen Natuur en Godsdienst. Zijne ouders wilden hem, den geliefden zoon, weder met zich naar hunne haardstede geleiden; zij lieten hem zelfs de keuze tusschen den mijter en de monnikskap vrij; maar, volstandig in de vervulling zijner geloften, en gesterkt door de ondervinding van het nut, dat God door hem wilde stichten, was hij zijne ouders zelf behulpzaam in het volbrengen hunner offerande, vergezelde hen vervolgens eenige uren

{==517==} {>>pagina-aanduiding<<}
op den weg, gaf hun, bij het afscheid, zijnen zegen, gelijk hij den hunnen ontving, en keerde toen weder naar zijne geestelijke kinderen terug, die hij voor de menschenliefde en den Hemel zocht op te voeden.
Deze groote man en ware Christen voleindde zijne loopbaan in 1008, in het 85ste jaar zijns levens, en stierf onder de treffendste vermaningen van zijne geestelijken tot menschenliefde, eensgezindheid, en medelijden met de ongelukkigen. ‘Neemt iedereen',’ zeide hij, ‘maar voornamelijk de armen, met vreugde en milddadigheid op, en deelt van ganscher harte met hen, wat gij hebt.’ - Sedert de tijden van den H. bernhard, den Stichter, hebben zijne waardige leerlingen niet opgehouden, den Godsdienst door hunne deugden, en der menschheid door hunne toewijding aan den dienst van ongelukkigen, eer aan te doen. In de beste jaren huns levens zijn zij dagelijks Gode geofferd voor het belang hunner broederen. Getrouw aan den regel van hunne orde, geven zij zich over aan allerlei vermoeijenissen, koude en gevaren braverende, die hunne gezondheid reeds vroeg ondermijnen; zij zijn vernuftig en werkzaam in hunne liefdepligten, want van het altaar der lofprijzing gaan zij, met opoffering van zich zelve, wanneer het vereischt wordt, naar oorden, waar alles schijnt mede te werken, om hun karakter zekere woestheid mede te deelen, en hen een treurig en somber voorkomen te doen aannemen; en nogtans heerscht bij hen de teederste liefde, ondervindt men daar het vriendelijkst onthaal, terwijl de kalmte eener Christelijke ziel op het gelaat staat uitgedrukt, en smaakt men daar al de bekoorlijkheden der verkeering met menschen, wier geest even beschaafd als hun hart beminnelijk is. Zoodanig zijn de geestelijken in het klooster van den grooten St. Bernhard. Wanneer zij zich met de wetenschappen bezig houden, geschiedt zulks zonder de uitdrukkelijke vermaning te vergeten, die hun Stichter hun op zijn doodbed gaf, ‘van toch hen niet na te volgen, die zich alleen uit

{==518==} {>>pagina-aanduiding<<}
nieuwsgierigheid aan de wetenschappen overgeven, en die in dezelve veelmeer hunnen eigen' roem, dan hunne onderrigting en de eer van jezus christus zoeken.’ ‘God beware u,’ voegde hij er bij, ‘te allen tijde voor zoodanig onheil!’ En zij zijn getrouw gebleven.
Dit leidt ons zeer natuurlijk tot deze gedachte: Wie kan al het goede berekenen, dat één eenig mensch in staat is uit te werken, hetzij dan door zich zelven alleen, of met behulp van anderen, gedurende eene lange reeks van geslachten, wanneer hij gehoor geeft aan die inboezemingen van een welgesteld hart, die hem tot het verrigten van goede daden aansporen, en wanneer hij daarbij moeds genoeg bezit om opofferingen te doen, en belangs genoeg stelt in het geluk zijner medemenschen? Hebben op deze wijze niet alle vrome gestichten hunnen aanvang genomen? Is het niet op deze wijze, dat het penningsken der arme weduwe in het Evangelie oneindige malen, gedurende de achttien Eeuwen des Christendoms, is vermenigvuldigd, door de aalmoezen, welke het aandenken aan haar heeft te weeg gebragt? - Dat dan de weldoeners der menschheid gezegend zijn! Dat zij van uit den Hemel mogen aanschouwen de vruchten van hunnen arbeid! En dat zij, te midden der wolke van getuigen, die hen omringt, telken reize eene nieuwe vreugde mogen ondervinden, wanneer, door de weldaad hunner liefdadige en vrome gestichten, een ongelukkige te meer wordt getroost, verkwikt en van droefenis bevrijd, en ook slechts één afgedwaalde op den weg der wijsheid en des waren geluks wordt teruggebragt!





Patriottismus. - liberaliteit.

Zoo lang als menschen menschen blijven, dat is zoo lang als de beste en verstandigste onder hen blootstaan van door den schijn misleid en door driften en hartstogten medegesleept te worden; zoo lang als alle wereldsche zaken ver-
{==519==} {>>pagina-aanduiding<<}
schillende oogpunten hebben, uit welke men dezelve beschouwen kan, en dezelfde daad dikwijls goed of verkeerd, edel of boos wordt, naar mate van de wijze, waarop men dezelve beoordeelt, - zoo lang houden wij voor eene hersenschim alles, wat de verhevenste theorie ons immer heeft voorgesteld over die schoone overeenstemming van denkwijze, over die algemeene en onwrikbare eensgezindheid tusschen hen, die regeren, en hen, die geregeerd worden, waarvan het bloote denkbeeld elk edelmoedig, vaderlandlievend hart verrukt, maar welke in eene maatschappij van feilbare wezens evenmin volkomen in praktijk te brengen is, als het den bekwaamsten kunstenaar mogelijk zoude zijn, een gewrocht daar te stellen, waaraan het geoefendste oog niet het allerminste gebrek zoude kunnen ontdekken.
Intusschen heeft het Opperwezen in onze borst een diep gevoel van volmaakbaarheid geplant, dat ons altoos doet streven naar alles, wat edel en schoon is; en, zonder dat wij dit verheven doel, hetwelk ons beter, inwendig wezen ons voor oogen houdt, immer kunnen bereiken, pogen wij hetzelve gedurig meer en meer te naderen. Vandaar al die verhevene, philantropische voorstellingen van algemeen geluk, van gelijkheid der menschen, van het rijk der deugd en der rede, welke de grootste geniën van vroegeren en lateren tijd ons hebben aangeboden; vandaar die edele namen van patriottismus en liberaliteit, welke te zeer miskend en misbruikt zijn, en die, helaas! menigmaal gediend hebben tot eene leus, om zich tegen een wettig gevestigd bestuur aan te kanten.
Doch het is geenszins ons oogmerk, thans van verledene dingen te spreken, of aan te wijzen, hoe de beste beginselen tot geheel verkeerde einden kunnen aangewend worden; iets, dat ons nergens toe zoude leiden, dan tot droefheid en beschaming. Wij stellen ons iets beters, iets nuttigers voor: wij willen onderzoeken, wat het eigenlijk te zeggen zij, een patriot, een man van liberale beginselen te zijn, (want deze beide behoorden niet van elkander gescheiden te kunnen worden) en aantoonen, op welk eene wijze en door welke middelen men dit karakter tot het algemeene nut, onder welk eenen regeringsvorm zulks ook zijn moge, openlijk behoort aan te wenden.
Wij stellen ons een' man voor, die door zijne middelen in

{==520==} {>>pagina-aanduiding<<}
staat is, om overal vrij en onafhankelijk te leven; want van dezulke, die, uit hoofde van eigen belang, genoodzaakt zijn, zich aan deze of gene partij te verbinden, kan men bezwaarlijk verwachten, dat zij over de hun voorkomende zaken zonder vooringenomenheid zullen oordeelen: wij denken ons verder iemand, die, met eene ruime mate van gezond verstand begaafd, tevens eene geoefende kennis van staat- en staatshuishoudkunde, en bovenal een welgeplaatst hart en een vast karakter bezit, om zich noch door vorsten, noch door volksgunst te laten winnen of medeslepen; - dit alles zijn noodzakelijke vereischten voor elk, die zich met staatzaken bemoeijen, en in het publiek als een patriot, dat is als een liefhebber zijns vaderlands, wil optreden. De spreuk: ut desint vires &c. komt hier niet te pas: men moge voor zich zelven welgezind zijn en het beste voorhebben, dan nog mag en moet men zich niet wagen in de moeijelijke baan der staatkunde, als men niet toegerust is met die wapenen, welke ons in den zwaren strijd tegen trotschheid en baatzucht, of de zoo verleidelijke aura popularis, kunnen beschermen.
Een man, zoo onafhankelijk en bekwaam als wij hem beschreven hebben, verkiest zich niet ligt eene plaats ter vaste inwoning, dan eene zoodanige, welke onder een bestuur staat, dat met zijne begrippen van orde en regt overeenkomt; maar dat rijk, hetwelk hij zich, na een rijp overleg, verkozen heeft, is zijn vaderland, schoon hij ook in hetzelve niet ter wereld gekomen of grootgebragt zij. Zeker is het hem dierbaarder, in het land zijner vaderen te wonen; maar wanneer aldaar de algemeene staatkundige instellingen niet met zijne begrippen overeenstemmen, en de liefde tot den ouderlijken grond hem nogtans gekluisterd houdt, dan leeft hij stil, betaalt schot en lot, en bemoeit zich met geene openlijke zaken; want het zoude meer dan reuzenkrachten vereischen, zich alléén te willen stellen tegen eene magt, die men te voren weet, dat niet goed, en juist om die reden voor geene billijke overtuiging vatbaar is; neen: de liefde tot het vaderland, gepaard met de overtuiging, dat zijne pogingen kunnen strekken om deszelfs welzijn te bevorderen, is het éénige, dat hem kan aansporen tot eene vrijwillige bemoeijing met iets, dat de algemeene belangen aangaat.
Wanneer hij zich echter eenmaal in deze loopbaan gewaagd

{==521==} {>>pagina-aanduiding<<}
heeft, en ondervindt, dat zijne pogingen niet geheel en al vruchteloos aangewend worden, dan gaat hij rustig voort, en wordt noch door voorkomende moeijelijkheden, noch door de afkeuring der grooten, noch door den schimp van eenige verstandelooze bedillers afgeschrikt; hij prijst, wat hem lofwaardig, hij laakt, wat hem verkeerd voorkomt; de liefde tot het algemeene welzijn is het éénige, dat hem bezielt, en, om hetzelve te bevorderen, ontziet hij moeiten noch zorgen. Geen tijd is hem zoo dierbaar, dien hij niet gaarne ten nutte des lands besteedt; geen eigen belang zoo groot, dat hij niet gereedelijk voor het algemeene belang opoffert: zijn roem, zijne eer en titels zijn alleen het bewustzijn van wèl gehandeld te hebben, en, des noods, als curtius, met opoffering van zich zelven, aan het vaderland nuttig te mogen zijn.
Is hij de gelukkige bewoner eens lands, waar de onbepaalde vrijheid der drukpers hem de gelegenheid schenkt, om zijne denkbeelden over alle voorkomende zaken, niet slechts in eene vergadering van rijksgrooten of afgevaardigden, maar aan het algemeen bekend te maken, dan gebruikt hij dit voorregt zonder achterhouding; maar nimmer is hij laag genoeg, om van een middel, hem tot de edelste einden aangeboden, misbruik te maken, door het zaad van twist en tweedragt te strooijen, en, onder den glinsterenden dekmantel van de belangen des volks voor te staan, hetzelve tegen een wettig bestuur aan te hitsen, of zelfs, door het aanwijzen van onverbeterlijke gebreken, te verbitteren.
Wanneer hij meent eenig bestuur, eenigen maatregel te moeten gispen, dan doet hij zulks onbewimpeld; betoont hij zijne afkeuring van eenig' persoon, dan geschiedt zulks uit hoofde der verkeerdheden, die hij hem ziet bedrijven; maar nimmer komt het in hem op, eene daad te veroordeelen, omdat zij door dezen of genen persoon verrigt is. Hoe verre is het derhalve van hem, om, in openlijke geschriften, eenen staatsdienaar of beambte in een belagchelijk daglicht voor te stellen; hoe zeer is het beneden hem, met iemand, wie hij ook zijn of wat hij ook verrigten moge, op zulk eene wijze den draak te steken, dat toevallen, die hem zelven tot ongeluk verstrekken, dienen, om hem bij het algemeen tot een voorwerp van lage spotternij te maken! Zijne taal is ondubbelzinnig en rond; en, evenmin als hij den eersten mi-
{==522==} {>>pagina-aanduiding<<}
nister des rijks ontziet, als deze, naar zijne vaste overtuging, verkeerd handelt, evenmin vernedert hij zich, om den minsten ingezeten tot het doel eener nuttelooze en ongeoorloofde scherts te stellen. Gebruikt hij somtijds de scherpe pijlen des hekelschrifts, dan nog moeten de wonden, die hij toebrengt, dienen om te verbeteren, en hij kwetst niemand, dan om hem door de smart zelve te genezen.
Maar de drukpers, hoe edel en voortreffelijk derzelver wèl aangewend gebruik ook zijn moge, is bij hem niet het voornaamste middel ter bereiking van zijn doel: zijn eigen gedrag, zijne daden, zijn voorbeeld leveren het allereerst de duidelijke kenmerken zijner beginselen op: hij, die zijn vaderland liefheeft, gedraagt zich in alle omstandigheden zoo, als met zijn karakter overeenkomt, en het zijn meer zijne daden dan zijne woorden, die van hem getuigen.
Hoe groot, hoe verheven hij nogtans in zijn openlijk karakter zijn moge, even groot, schoon minder schitterend, vertoont hij zich in zijnen eigen' kring, als ingezeten en burger des rijks: een waar patriot moet noodwendig een gehoorzaam onderdaan, een vlijtig huisvader, een getrouw echtgenoot, een zedelijk goed mensch zijn. Het ijverig vervullen van die pligten, welke zijne betrekkingen in de maatschappij hem opleggen, is het eerste vereischte van iedereen', die aanspraak maakt op den naam van een echt beminnaar zijns vaderlands; en wanneer iemand, ten einde zijnen werkkring uit te breiden, of, gelijk het maar al te dikwijls verkeerdelijk genoemd wordt, om meer algemeen nuttig te zijn, zijne individuéle verpligtingen verzuimt, om zich met hoogere belangen, waartoe hij welligt niet berekend is, te bemoeijen, dan reeds toont hij, dat zucht naar roem, en geene ware vaderlandsliefde, de drijfveêr is zijner daden.
Doch wanneer geen ijdele schijn hem verblindt, als hij waarlijk sterk genoeg is, om zich in de onafmeetbare ruimte der staatkunde te bewegen, en zijn verheven geest de belangen van een geheel rijk tevens met zijne eigene bijzondere verpligtingen omvatten kan, dan mag en moet hij de vermogens, die hem geschonken zijn, tot het algemeene welzijn aanwenden; maar dan behoort hij tevens, als hij het inderdaad wèl met zijn vaderland meent, bestendig de wacht te houden over zich zelven, dat geen eigen gevoel, geen te sterk vertrouwen op zijne krachten, geene bitterheid, als

{==523==} {>>pagina-aanduiding<<}
hem het een of ander plan, dat hij tot de beste einden ontworpen had, mislukt, hem te ver drijven, of van het regte spoor verwijderen. Het is geen waar patriottismus, geene echte liberaliteit, in een oogenblik, dat men twijfelt, of de grondwet in een of ander opzigt geschonden zij, duizenden van exemplaren dier grondwet te doen drukken en uit te deelen aan een dom gemeen, dat, op zijn best genomen, naar de doode letter oordeelen kan; het is geene zuivere vaderlandsliefde, de gebreken, die men in het staatsbestuur ontdekt, op zoodanig eene wijze algemeen ruchtbaar te maken, dat ontevredenheid, gemor en opstand daarvan de te voren berekende gevolgen moeten zijn; in geenen deele: te verbeteren, wat verbeterd kan worden, te verzwijgen, en zoo veel mogelijk schadeloos te maken, wat niet voor verbetering vatbaar is, ziedaar de taak van den waren patriot; verder gaat hij niet, en wanneer ook in dezen zijne beste pogingen mislukken, dan vertroost hij zich met het bewustzijn van naar pligt en geweten gehandeld te hebben, en tracht nimmer datgene met geweld door te drijven, wat hem onmogelijk geweest is door overtuiging te bewerkstelligen.
Zoo stellen wij ons den man voor, die zijn vaderland liefheeft, en hetzelve met ijver en getrouwheid in openlijke betrekkingen poogt te dienen. Dit karakter behoorde aan iedereen' eigen te zijn, die zich, hetzij ambtshalve, hetzij uit vrijen wil en ongeroepen, met staatzaken bemoeit. Heil den vorst, die zijnen troon door zulke mannen omringd, zijn volk door hen vertegenwoordigd ziet! Wee het rijk, waar de rondborstige taal van hen, die het wèl met hun vaderland meenen, met den naam van oproerkreten wordt bestempeld, en geene stem gehoor vindt, dan die, welke aan hen behaagt, die naar willekeur over de grootste en algemeenste belangen beschikken! Maar wee, driedubbel wee dengenen, die het schoonste, het heiligste, dat er bestaat, de liefde tot het vaderland, misbruiken tot een middel, om hunne eigene, snoode oogmerken te bereiken, en, onder den dekmantel van liberaliteit en patriottismus, hunne baatzucht, hun eigenbelang en verderfelijken factiegeest pogen te verbergen!

anonymus.


Rotterdam, Julij 1820.



{==524==} {>>pagina-aanduiding<<}

Wandeling buiten de barrièren van Parijs.

(Vervolg van bl. 422.)

De barrière de la Chopinette, die in het klein het groote gewoel van de Courtille vertoont, voorbijgaande, komen wij aan de

barrière du Combat.

Hier drijft de wind eenen allerwalgelijksten stank op ons af, terwijl een onuitstaanbaar hondengehuil ons door de ooren gilt. Beide komen uit een groot wit huis ter regterzijde voort, van hetwelk geschilderde honden en stieren ons vrij nijdig aangluren. Hier zijn des Zondags en Donderdags, in een' amphitheaterswijze aangelegden tuin, voor een paar Fransche stuivers, flaauwe nabootsingen der Spaansche stierengevechten te zien. Dewijl echter dit woeste vermaak minder in den smaak der Franschen, dan in dien der Spanjaarden valt, die hierop onmatig verzot zijn, zoo heeft men het thans voornamelijk ingerigt, om de groote slagers- en veekoopers-honden, gewoonlijk bullebijters genaamd, tot dat bedrijf kunstmatig af te rigten, waarbij dan toch het wilde gebroed der straatjongens niet verzuimt des Zondags talrijk tegenwoordig te zijn.
Regts van ons loopt het schoone kanaal de l'Ourcq langs het vlek la Villette, hetwelk zich tot aan het dorp les Vertus uitstrekt. Wanneer des winters een aanhoudende noordewind het water van dit kanaal met eene genoegzaam sterke ijskorst heeft overtogen, ziet men deze kristallijnen baan met eene menigte schaatsenrijders en ijssleden bedekt; alsdan vertoonen zich de dames in hare nieuwmodische winterkleeding, terwijl de aanschouwers, zoowel te paard als met wagens, langs het kanaal heen en weder rijden. In 1814 wemelde deze ijsbaan van geheele scharen van Engelschen; en daar vooral de broekelooze Bergschotten, door hun struikelen, het luidruchtig gelach der aanschouwers wekten, zoo gaf dit den Parijzenaren, die op zulke prentverbeeldingen zeer verzot zijn, aanleiding tot de koddigste karikaturen, tot welke in het algemeen de Engelschen dikwerf de stof moesten leveren.
Hier hebben wij nog in deze streek den zoo beruchten

{==525==} {>>pagina-aanduiding<<}
knip - men verschoone deze gemeene uitdrukking! de gemeenste is hier nog te fatsoenlijk - vergeten op te noemen, waar de menschheid en négligé zich vertoont, en waar de zetel is der beestachtigste onmatigheid, als zijnde de verzamelplaats van de dronkaards uit de heffe des volks. In denzelven voert la mère Radis (moeder Radijs; want dus is de naam, dien zij zich zelve gegeven heeft) als waardin het bevel. Met eene half verscheurde muts scheef op de borstelige haren, en met eenen koperkleurigen neus boven den altijd gapenden mond, steeds gereed om eenen stinkenden walm van vuilbekkerij uit te stooten, zit deze afschuwelijke hebe, in het smerigste gewaad, op eene omgekeerde ton, voor een groot wijnvat, uit hetwelk zij onophoudelijk tapt, met hare linkerhand de houten litres uitreikende, en de regter uitgestrekt houdende, om de contante betaling dadelijk in een' grooten geldzak te steken, met welken zij omgord is. Schijndoode zuipers liggen in de zijprieelen te ronken, en dronken vrouwen zoowel als mannen tuimelen van tijd tot tijd derwaarts henen. Hier worden gebraden haringen en bokkings of zwarte rammenassen uit de papieren gewikkeld; daar gebakken aardappelen uit de altijd snerkende vetpan opgeschept, en elders salade in waschkommen toebereid. - En evenwel was deze Bacchante, vóór omtrent drie jaren, het voorwerp des gespreks van geheel Parijs! Fiacres en cabrioletten stonden voor hare deur, en bij geheele hoopen drong men binnen hare zalen: salle en haut, salle en bas, et sale partout, (boven- en benedenzalen, maar morsig [sale] overal) zeî eens een spotvogel. Zelfs de beau monde liet zich hare grove lompheden welgevallen, of zich zelfs wel door haar uit haren tempel verdrijven. Men verkocht des tijds haar
afbeeldsel langs de straten, en zong te harer eere liedjes met het volgende refrein:

Ah! c'est la mère Radis 
Qui fait courir tout Paris. 


(Ja, o ja! 't is moeder Radijs, die brengt op hol geheel Parijs) De hansworst bobêche onderhield toen, van zijn theater op de boulevard du Temple, des avonds het gemeen slechts over haar en over hare verdichte minnarijen; ja zij leverde zelfs de stof tot eene Vaudeville, waarin algemeen

{==526==} {>>pagina-aanduiding<<}
gelagchen werd. Zoo weinig is er noodig, om deze stapelzotte Parijzenaars in eene vrolijke luim te honden! Tallooze karikaturen werden op haar gemaakt, onder welke men, uit hoofde der groepering, diegene voor de beste mag houden, zoodat zij zelfs naast de Hogarthsche eene plaats verdient, in welke zij haren voormaligen buurman op een ontbijt bij zich heeft. Deze man was weleer een arme Ragommist, die zijn tuintje aan de nieuwsgierigen verhuurde, om over de heg een gezigt te hebben in den lusthof van mère Radis, die gevoegelijker een varkenskot kon heeten. Thans echter, na de revolutie, sedert welke hij, als eene marmot, zijnen winterslaap gehouden heeft, is hij, als Chevalier de la Croisette, Ridder van de Lodewijksorde, en Maire van het vlek la Chapelle, ontwaakt. Deze waardin, als eene andere Danaïde, door menschen, die naar bodemlooze vaten gelijken, omringd, verschenkt, door elkander gerekend, dagelijks van 15 tot 20 vaten wijn, en nog wel meer; ook zou zij, in weêrwil van den nijd harer mededingers, eene aardige somme gelds hebben kunnen verwerven, zoo zij niet alles, onder het gedurig droomen van amben en ternen, in het lotto verspeelde.
Op den weg naar de


barrière de Pentin

lokt ons een aardig landhuis, met een schaduwrijk park omgeven, door het opschrift Restaurateur, Traiteur, vriendelijk uit. De verre weg heeft onzen eetlust opgewekt - hier kunnen wij, bij eene ongemeen welvoorziene tafel en eenen rijken wijnkelder, de vuile uitdeelingen van moeder Radijs des te eer vergeten. Men vraagt ons, of wij ook een afzonderlijk kabinet begeeren. Nemen wij dit aan, om het inwendige van dit tooverkasteel eens te bezien. - Nog sneller dan de gevleugelde bode der Goden vliegt een garçon vooruit, om ons hetzelve te ontsluiten. Bloemengeuren wasemen ons te gemoet; aangenaam rollen de toonen eener fluitpendule door onze ooren, en de zijden gordijnen verspreiden over alles eene rooskleurige schemering. Wij halen ze op, en nu zien wij fraaije behangsels en dartele schilderijen; hier eene slapende Venus, door Minnegodjes omgeven; ginds badende Nimfen, door Faunen en Saters beloerd. Onze voet-
{==527==} {>>pagina-aanduiding<<}
stappen drukken, zonder dat iemand het hoort, den vloer, met Turksche tapijten belegd. Een zachte druk op gindsche veêr opent ons eene geheime deur in het behangsel, die op den achtergrond eene zwellende ottomane ontdekt, door Argandsche lampen slechts flaauw verlicht. In dit Paphos geven de verliefden uit de groote wereld elkander rendezvous. Wij kwamen daar, wel is waar, slechts uit nieuwsgierigheid, maar moesten nogtans, hoezeer dan ook kostelijk onthaald, de carte payante met twee blanke Napoleons dekken, en deze alzoo duur genoeg betalen.
De buitenzijden der ringmuren van de voorstad St. Martin en van de daarop volgende voorstad benevens de


barrière de St. Denis

vertoonen ons eene menigte groote en kleine herbergen en wijnhuizen. Van alle kanten wijzen ons de opschriften op zalen van 60, 80 tot 100 couverts; regts en links leest men: N.N., Traiteur, Restaurateur, geeft bestelde gastmalen en houdt trouw- en dooppartijen, (fait noces et baptêmes.) Troosteloos zou ook de Parijsche burger uit den middelstand zijn, bijaldien hij op zijnen trouwdag niet buiten de barrière had gesmuld, gedronken en gedanst. Van de kerkdeur af slaan de fiacres, met bonte linten om den hoed versierd, onbarmhartig op hunne arme Rosinanten, om toch de bruiloftsgasten, alle met ruikers op de borst, spoedig ter bestemde plaatse te brengen, waar de vreugde een begin zal nemen. Eerst met het aanbreken van den dag trekt het gezelschap, tamelijk gescheurd en geplukt, al zingende, of onder het geleide van eene viool, en het maken van allerlei gekke sprongen, ter stad in. Dezen keer geldt het den zak van den bruidegom, of van deszelfs schoonvader; maar acht dagen daarna geven de ongehuwde bruiloftsgasten aan het jonge paar een soortgelijk onthaal (ils rendent le violon). Even zoo zou ook de burgerman, vader geworden, over het hoofd van zijn kind eene onheilster meenen te zien opgaan, wanneer hij, op den dag van den doop, niet zijne naaste bloedverwanten, benevens de peters en meters, tot eene smulpartij hors barrière noodigen kon.
Ook de gilden en broederschappen der bijzondere handwerken, die ieder hunnen eigen' Beschermheilig hebben,

{==528==} {>>pagina-aanduiding<<}
verzamelen jaarlijks, op den naamdag deszelven, buiten de barrière met vrouw en kinderen, om zich daar, door een vrolijk gelag, en een bal gedurende den nacht, te vermaken. Het ongemeen talrijke gild der pruikmakers, die, behalve de kunst van het haar te krullen, ook het scheermes van onze barbiers weten te behandelen, was eens, uit bijzondere genegenheid voor hunnen patroon, den heiligen lodewijk, (den 25sten Augustus, fête du Roi, naderhand Napoleonsdag) ongemeen luidruchtig geweest. Een openlijk dagblad kondigde kort daarop deze gebeurtenis aan, met het verdichte bijvoegsel: ‘dat de pruikmakers aan de Kamer der Afgevaardigden een verzoekschrift hadden ingeleverd tot wederverkrijging van een oud regt, hun bij privilegie van hendrick IV toegestaan, dat zij, namelijk, eenen degen mogten dragen. Het verzoek was hun dan ook op nieuws ingewilligd, onder voorwaarde, dat zij, in plaats van dragons, poeijerkwasten daaraan hangen moesten.’ Toen nu, voegde men er spottende bij, de overlieden, in het plegtig uur van middernacht, dit besluit der vergadering voorlazen, werd de vreugde van het bepoeijerde gild, voor eenige oogenblikken, door deze onteerende bepaling gestoord.
Alle huurkoetsiers en stalhouders vieren het feest van hunnen Beschermheilig (fête de St. Fiacre) op den 30sten Augustus in bacchantische woestheid.
De in deze streek zeer talrijke en groote magazijnen van brandewijn begunstigen den sluikhandel in het klein. Vermeende wandelaars, die onder hunne kleeding het ligchaam met lederen slangen omwonden, de valsche kuiten hunner laarzen met verborgene holten opgevuld, en den bol van hunnen hoed met eene blaas voorzien hebben, sluiken den voorloop, die met geweldigen accijs bezwaard is, óf voor zich zelve, óf voor de distillateurs, binnen de stad. Dit is het gevolg van overmatige belastingen, die altijd de sluikerij uitlokken en alzoo begunstigen.
De volgende


barrière Poissonnière,

aan het einde der voorstad van dien naam, bevat almede eene menigte wijnhuizen en kroegen. Het ringsteken, het kegelen siamspel, benevens andere vermakelijkheden, zijn hier overal aan te treffen; doch speelt men hier nooit om geld,

{==529==} {>>pagina-aanduiding<<}
maar enkel om wijn of om het gelag. Opschriften van allerlei aard, zoo als in den grooten Turk, in den goeden Drinker, in den goeden Koning, in het goede Hoekje, in den Schaarslijper, in de Lelie, in Hendrik IV, noodigen den drinker ter wederzijde uit. De uithangborden met den titel, au petit Suisse, zijn echter de menigvuldigste; eene speculatie, gebouwd op de nabijheid der casernen van de Zwitsersche garde, die nog het oude Fransche spreekwoord, ‘hij drinkt als een Zwitser,’ volkomen handhaven. Onkunde in de taal, onbeschaafdheid in den omgang, en de algemeene verachting des volks omtrent deze vreemde huurlingen, die men, uit hoofde van hunne roede montering, spottenderwijze, les écrevisses (de kreeften) noemt, doen hen in deze kroegen menig pak slagen beloopen.
Eene doorloopende dubbele rij boomen brengt ons tot aan de


barrière Rochechouart,

waar ter linkerzijde de even groote als zuiver gehoudene, nieuwgebouwde slagtplaats voor het vee (les abattoirs) is; eene inrigting, die inderdaad overal navolging verdient, vooral daar, waar dikwerf midden in de stad aangelegde pensplaatsen de lucht bederven, en eenen walgelijken stank rondom verspreiden. Vóór ons hebben wij het schilderachtig uitzigt op de schoone hoogten van Montmartre (la butte de Montmartre); terwijl aardige tuinen en uitgebreide akkers ter wederzijde deze streek zeer bekoorlijk maken.
Hebt gij lust, mijne lezers! een paar originélen, die tevens veel van het karikatuurachtige hebben, te zien, laat ons even bij Mr. lemaigre in den Kastanjeboom aangaan; die aardigheid kan ons ten meeste op een litre wijn van 6 sols te staan komen. Ziet gij ginds, onder den kastanjeboom, dien man met zijnen rooden neus, met holtsblokken aan, en met een zwart lederen petje op, onder zijne flesch zitten; en tegenover hem dien grooten man, die, net gekleed, met een' driekanten hoed en dikken gepoeijerden staart, zijne eigaar rookt? De eerste is een oude koetsier van lodewijk XVI, en de andere is weleer lijfkoetsier van buonaparte, en met hem in Egypte geweest. Beide verteren hier in dagelijkschen dronk, doch zonder elkander met eenen oogopslag te verwaardigen, enkel om elkaâr te trotseren, hun pen-
{==530==} {>>pagina-aanduiding<<}
sioen. En wanneer de eerste dan somtijds, met eene heesche stem, zijn vive Henri quatre! aanheft, accompagneert hem gewoonlijk de andere met eenige Arabische vloeken, die hij nog van zijne reis heeft overgehouden.

(Het vervolg en slot hierna.)



Iets over het versieren der menschenhuid, of het prikschilderen.

Overdrevene eigenliefde en zucht om schoon te schijnen hebben, reeds van onheugelijke tijden aan, den mensch niet alleen allerhande versiering en optooisel en verfraaijende kleederdragt doen uitdenken, maar hem zelfs tot het uiterste gebragt, dat hij zijne algemeene, eigene bekleedsels, op verschillende wijzen gekleurd en beschilderd, met zich rondvoert, en door onuitwischbare teekens op zijne manier fraaijer en aanzienlijker maakt. Zucht om schoon te schijnen, immers, heeft hiertoe veelal aanleiding gegeven: weinigen toch zullen zich opzettelijk leelijker willen maken, zoo als zekere Juffer (*), die, uit eene geheel verkeerde soort van Godsdienstigheid, uit dweepzucht namelijk, hare schoonheid pogende te vernietigen, zich dagelijks met een nat aangezigt aan lucht en wind blootstelde, en daardoor in haar oogmerk zoo wèl slaagde, dat, in drie maanden tijds, de blankheid van haar vel verdwenen, en haar gelaat donkergeel geworden was.
Reeds vóór den Zondvloed beschilderde men zich. Dat de stof, welke men in de eerste tijden daartoe bezigde, uit spiesglas werd bereid, kan men onder anderen opmaken uit den naam, welken job aan eene zijner dochteren gaf, (Job XLII:14.) Vooral trachtte men, door den omtrek der oogleden eene andere kleur te geven, of dezelve om te krullen, in schijn de oogen te vergrooten, waarin men in het Oosten eene werkelijke schoonheid stelde. En in deze latere dagen nog maakt men in Syrië, Babylonië en

{==531==} {>>pagina-aanduiding<<}
Arabië den omtrek der oogen met zulk eene soort van verfstof zwart; doch meer om de oogen voor de scherpe zonnestralen te beveiligen, dan wel uit pracht: men maakt echter ook zijdelingsche strepen daarmede, uit de buiten-ooghoeken voortkomende, om aldus de opening tusschen de oogleden des te grooter te doen schijnen.
De Grieksche en Romeinsche vrouwen ontleenden van die uit Azië ook de gewoonte om de oogleden met spiesglas te verwen, maar breidden weldra die kunst om zich te versieren uit, ten einde het vervallen rood te herstellen en het geelachtige vel blanker te maken; en dit rood en wit blanketsel houdt onder de hedendaagsche, en wel vooral onder de beschaafde, volken nog stand: minder beschaafde volken verwen zich niet zelden met sterkere kleuren, maken vreemde vlekken en strepen in het aangezigt of op andere deelen des ligchaams, ja doorkerven de huid of steken er in, zoodat er zekere lidteekens van overblijven. In Groenland verft men het aangezigt geel en wit; op Nova-Zembla maakt men blaauwe strepen op het voorhoofd en de kin; sommige Japanners geven den wenkbraauwbogen en lippen eene blaauwe kleur; die van het eiland Sombreo geven het aangezigt eene groene en gele kleur, en andere vertoonen zich wederom anders. Zwart en wit, rood en blaauw, of groen, met één woord, allerhande kleuren, volgens den verschillenden smaak, gebruikt men tegenwoordig in onderscheidene werelddeelen.
Sommige vrouwen in het Koningrijk Decan laten zich bloemen in het vel snijden, wrijven er kleuren in, uit plantgewassen geperst, en pronken met die figuren. De Arabieren laten zich ook zulke teekeningen (behalve den straks genoemden opschik der oogen) op de armen, lippen en andere deelen maken, en wel door het steken met opzettelijk daartoe vervaardigde naalden, in blaauw vocht gedoopt. Ook laten zich de meeste meisjes aan de kust van Senegal verscheidene dieren en bloemen met allerhande kleuren op zoodanig eene wijze inprenten. De Negerinnen van Sierra-Leona toonen dus vervaardigde witte, gele en roode ringen om de oogen. De Floridiërs, in Amerika, dragen insgelijks zulke gestokene figuren in het aangezigt, op de armen en beenen, van verschillende kleuren. - J.a. forster vond hetzelfde, op zijne reize om de wereld, bij de mannen op de Markiezen eilanden op de Paasch eilanden, in Nieuw-
{==532==} {>>pagina-aanduiding<<}
Zeeland enz.; en het zoude niet moeijelijk vallen, uit verschillende Reisbeschrijvingen en andere werken, nog eene menigte zulke en soortgelijke voorbeelden op te sporen. De Tannezen, zegt forster, gemeenlijk groote, sterke, welgemaakte lieden, vertoonen veelal op de armen en borst gesnedene figuren, welke verheven zijn, waarschijnlijk door het opleggen van zekere bladen of kruiden na de bewerking. In Nieuw-Zeeland, merkt dezelfde beroemde Reiziger op, alwaar de mannen op hun geheele aangezigt schuinsche lijnen puncteren, en op de Markiezen-eilanden, alwaar het aangezigt insgelijks door allerlei ingeprikte figuren ontsierd wordt, beletten de lidteekenen, door deze bewerking ontstaan, den groei van het haar; en hieraan heeft men toe te schrijven, dat zij, die
al te sterk gepuncteerd zijn, bijna geheel geen' baard hebben.
Ofschoon nu het eerste beschilderen, het eigenlijk gezegd blanketten, onder de meeste beschaafde volken in Europa plaats heeft, en de laatste manier, welke men, wanneer het met insteking van naalden geschiedt, pointeren of puncteren, in het Nederduitsch prikschilderen noemt, meer het gebruik is van woeste volken; zoo vindt men echter hiervan zelfs in ons land aanmerkelijke voorbeelden, hetwelk vooral blijkt uit de volgende beschrijving van een mannelijk lijk, op eene onzer Hoogescholen vóór eenige jaren ontleed. Men zag op de borst, in het midden, een gekroond hart, boven met een' atlas en kruis, vastgehouden door een paar Famen, daaronder de letters G.H.M.S.D.L.D. Op de linkerborst eene ster. Op den regterarm een crucifix. Op den voorarm, aan de binnenzijde, een' vogel, aan een takje pikkende, eene Fortuin en rozekrans. Op de hand de letters G.H.M.S. Op den linkervoorarm, aan den binnenkant, een' rookenden matroos met een meisje aan de hand, met een hart onderstrikt, en de letters G.H.M.S.V.D.; aan den buitenkant eenige sterren, zon en maan, met een schip, voorzien van gekleurde vlaggen, liggende aan een anker, hetwelk op de hand stond, ook met eenige sterren, zon en maan. Onder het schip stond zeemanstroost 1793 en de vorige letters in eene hartvormige figuur. Bij het anker was nog een visch. Voorts op de vingers 1793. G.H.M.S. Op de linkerdije, boven de knie, een zittend drinkend paar. Op de regterdije, boven de knie, een meisje met eene bloem in

{==533==} {>>pagina-aanduiding<<}
de hand. Aan de binnenzijde van de regterknie een vrouwebeeld en: aanzien doet gedenken.
Dat menschen, die doorgaans naakt loopen, om zich op te schikken, aldus de huid versieren, laat zich uit zucht tot schoonheid en pracht afleiden; zonder juist, met pauw, te stellen, dat deze, indien men ze naar hunnen smaak, en de razende gewoonte van zich te beschilderen en te mismaken, zoude beoordeelen, met de evenredigheid van hun ligchaam en deszelfs leden niet schijnen vergenoegd te zijn, en, omdat zij zich niet zoo rijk kunnen uitdossen en met allerhande fraaijigheden omhangen, meer sier aan het ligchaam zelf besteden. Maar dat menschen, die zich, elk naar zijnen staat, met uitwendige teekens kunnen opschikken, hunne eigene bekléedsels met onuitwischbare figuren doen beschilderen, laat zich niet uit die beginsels afleiden, daar zij de deelen, welke dus geteekend zijn, door de gewone kleederen bedekken. Enkele grilligheid derhalve, of de zucht om zonderling te zijn, geeft hiertoe aanleiding, en wel vooral bij het scheepsvolk, dat in die landen, waar men zulks pleegt te doen, zich veelal hier of daar laat prikschilderen, doch zelden op zoo vele plaatsen als genoemd voorwerp. Wij moeten hier nog bijvoegen, dat de figuren net geteekend, helder en levendig waren.

Dr. C.M.


Geschiedkundige anekdote, rakende Frederik II.

Alwat betrekking heeft op het leven van groote mannen wordt geoordeeld van algemeen belang te zijn. Vanhier, dat de kleinste bijzonderheden een gewigt bij ons verkrijgen, waarover wij zelve dikwerf verbaasd staan; en die belangstelling in hun lot bepaalt zich niet enkel bij dat tijdvak huns levens, in hetwelk zij de bewondering der wereld genoten hebben, maar strekt zich uit tot de minste omstandigheden des huisselijken levens, en zelfs van hunne kindschheid. Ieder weet, dat de Koning van Pruissen, frederik willem I, van eene zoo gierige geaardheid was, dat zulks in het lage viel; evenzeer is het bekend, dat deze gierigheid zich vooral openbaarde in de bijzondere uitgaven voor zij-
{==534==} {>>pagina-aanduiding<<}
nen Zoon, welke sedert den naam van frederik den grooten heeft verkregen; maar misschien zijn de bijzonderheden der huishouding van dezen Prins nog nimmer publiek gemaakt. Het volgende is ons daaromtrent bekend geworden.
Koning frederik willem had terstond eene jaarlijksche som van 360 rijksdaalders vastgesteld voor kleine onkosten der kamer van den Koninklijken Prins; hij liet evenwel niet na, die te verhoogen tot de som van 600 rijksdaalders, of omtrent 1100 guldens. Deze som werd echter bij kwartalen ter hand gesteld aan twee Hofmeesters, den Grave van finkenstein en den Kolonel van kalkstein. Een Kamerdienaar moest naauwkeurige aanteekening houden van het gebruik dezes gelds; en deze nota werd alle maanden door de genoemde Hofmeesters geteekend. Op het einde des jaars bragt men de rekening van het geheele jaar onder de oogen des Konings; en, nadat de Vorst die zorgvuldig had nagezien, schreef hij zijne gedachten daaronder. Het register, dat nog bestaat, begint met de maand November 1718, eindigt met de maand Maart 1729, en loopt dus van het achtste tot het achttiende jaar van frederik. Het blijkt daaruit, dat deze Prins, tot zijn zeventiende jaar, geene de minste beschikking over geld had. Men vindt slechts op deze lijst van tijd tot tijd de kleine som van éénen gulden, aan den Prins voor kleine uitgaven ter hand gesteld. Wij willen onzen Lezeren een klein gedeelte van deze lijst voor oogen leggen, met verzoek daarbij indachtig te zijn, dat de Duitsche grossche 1½ stuivers Holl., en de rijksdaalder 24 grosschen, dus 36 stuivers, bedraagt.
Uitgaven van 1719. Op den 3 September. Aan de Armenkas, 16 grosschen. Tenzelfden dage. Aan den Jager, voor den hond, 2 rijksdaalders. Den 6 Sept. Aan Z.K.H. den Kroonprins, 16 gr. Den 10. Aan de Armen, 16 gr. Den 17. Aan de Armen, 16 gr. en op den schotel, 16 gr. Den 21. Aan den Jager, die de globes naar Berlijn gebragt heeft, 1 rd 8 gr. Den 24. Aan de Armen, 1 rd. 8 gr. Den 25. Aan hanneking, die het groene kleed gemaakt heeft, 2 rd. Den 27. Aan de meid in de herberg, bij het vertrek van Wusterhausen, 16 gr. en voor het in orde brengen van de pijp, 4 gr. De Kamerdienaar jummersbach heeft uitgegeven: Aan twee Lakkeijen van hunne Majesteiten den Koning en de

{==535==} {>>pagina-aanduiding<<}
Koningin, die den Prins bediend hebben, 1 rd. 8. gr. Voor twee versdoozen, 16 gr. 6 ℔ poeijer, 12 gr. Voor knoopen aan de slopkousen, 2 gr. Voor 12 ellen staartlint, à 2½ gr. de el, 1 rd. 6 gr. Te Mittewald, 2 gr. Te Mittewald in de Armbus. 1 gr. Aan den Commissionair, die de honden naar Berlijn heeft bezorgd, 12 gr. Voor het slijpen van den hartsvanger, 2 gr. Aan wit koord voor de zweepen, 4 gr. Aan hem, die ze besteld en thuisgebragt heeft, 2 gr. Aan eenen jongen, die op het veld door de honden gebeten is, 4 gr. Aan eenen Musketier van het tweede bataljon, die aan Z.H. verzocht heeft, gevader van zijn kind te willen zijn, 2 rd. Voor eene levende snip, 2 gr. Aan eenen herder, die den dooden hond weggebragt heeft, 1 gr. Voor kruid, en drinkgeld aan den Kanonnier, die te Schulzendorff gevuurd heeft, 1 rd. 8 gr. Voor bier aan de domestieken des Konings aldaar, 3 rd. Voor een roodborstje, 4 gr. Voor spijkers en vloeipapier, om de globes in te pakken, 4 gr. Voor de schoenen op de leest te zetten, 1 gr. Aan eene vrouw, 2 gr. Aan eenen Jager, die de uniform gebragt heeft, 2 gr. Aan de oude waardin te Wusterhausen, 16 gr. Geheel 22 rd. 11 gr.

De Graaf van finkenstein. c.w. kalkstein.

Op deze wijze waren de rekeningen van elke maand opgemaakt. Op het einde des jaars voegde men er nog eene algemeene optelling bij, onder welke dan de Koning zijne goedkeuring stelde. In de volgende woorden was deze goedkeuring over den jare 1719 vervat: ‘Ik ben tevreden over deze rekeningen, en voldoe dezelve voor het tegenwoordige; maar zoo in het vervolg mijne Lakkeijen, Koetsiers of Jagers eenigen dienst bij frits bewijzen, moet men ze daarvoor niet betalen; want frits of ik, dat is hetzelfde. Voor het overige ben ik over zijne zuinigheid zeer tevreden.

Berlijn, den 4 Januarij 1720.

frederik willem.’

Men bleef niet in gebreke, de bevelen des Konings uit te voeren, en gaf dus in het vervolg geen drinkgeld meer aan de bedienden van Z.M.; ja men voerde eene zoo groote be-
{==536==} {>>pagina-aanduiding<<}
zuiniging in, dat er altoos op het einde des jaars nog een klein overschot in kas was. De Koning betuigde dan ook steeds zijne goedkeuring. Bij het einde van 1720 schreef hij: ‘Ik ben voldaan; ik teeken dus alles, en ben tevreden.
Potsdam, den 4 Januarij 1721.’

Op het einde van 1722 schreef hij de volgende woorden: ‘Ik ben zeer voldaan, en geef kwitantie.’ En op het einde van 1726. ‘Voortreffelijke huishoudelijkheid!’
Dat mag inderdaad huishoudelijkheid, dat mag een goedkoope Kroonprins heeten!


Het zwijnenspel van Tivoli.

De enkele naam van dit spel is reeds voldoende, om aan te wijzen, welk dier het voorwerp en tevens het slagtoffer daarvan is. Een zwijn, namelijk, wordt met allerlei bonte kleuren beschilderd, met linten versierd, en met een klokje om den hals behangen. Op hetzelve wordt alsdan jagt gemaakt, waarbij het doel is, om het dier te grijpen, op den grond te werpen, en dus vast te houden. Om echter deze poging den jagers ten uiterste moeijelijk te maken, worden deze van het gebruik der oogen en der voeten tevens beroofd; te welken einde elk hunner in een' naauwen linnen zak gestoken wordt, die geheel ondoorzigtig is, en boven op het hoofd met een' grooten knoop wordt vastgebonden, die tegelijk als helm dient tegen de slagen hunner makkers, die hen bij geval treffen mogten. Twee gaten daarin dienen om de armen door te steken, welke daardoor het vrije gebruik behouden. Met stokken gewapend, zijn zij alsdan gereed den aanval te doen, zoodra het zwijn losgelaten wordt; waartoe deze vermomde jagers, op eenigen afstand van elkander, in eenen kring geplaatst zijn. Wanneer het klokje de aannadering van den buit doet kennen, ziet men, hoe zij zich allen in postuur stellen om op den vijand af te gaan, hetwelk echter, daar zij wegens de zaamvereenigde voeten niet gaan kunnen, in een gedurig springen, gelijk de kikkers, bestaat; ook verliezen zij door het geringste beletsel of den kleinsten stoot hun evenwigt. En wanneer zij elkander ontmoeten, trachten

{==537==} {>>pagina-aanduiding<<}
zij wederkeerig de een den anderen van het doel te verwijderen en op de kampplaats neder te werpen.
Intusschen tracht het knorrende beest, verschrikt door het gejuich, het lagchen en bravo roepen der omringende menigte, in een' zwaarmoedigen draf en in verschillende rigtingen, deze vreemde gedaanten, die zijne veiligheid bedreigen, te ontwijken. Den eenen ontwijkt het, maar gaat eenen anderen te gemoet, of loopt eenen derden omver, keert terug, en wil bij de aanschouwers veiligheid zoeken, van welke het echter vrij onzacht naar de kampplaats wordt teruggedreven, en zich daardoor op nieuws aan de vervolgingen dezer klopvechters ziet blootgesteld. Deze toch, uitgelokt door het bekoorlijk geluid van het klokje, verzamelen zich nu al huppelende rondom het beest, en trachten hetzelve met hunne stokken meester te worden. Deze stokken ontmoeten elkander menigwerf met felle slagen in de lucht, en glijden alsdan zeer onzacht op de schouders der lansbrekers af, terwijl zij eigenlijk den rug van den knorrenden klokkenist treffen moesten.
De talrijke aanschouwers verzuimen niet, een luid geschater aan te heffen, zoo dikwerf zij zien, dat deze levende zakken, in hunne vrijwillige verblinding, met verbittering tegen elkander vechten, struikelen, in het zand omrollen, en niet dan met de uiterste moeite weder oprijzen, om den strijd op nieuws te beginnen. Deze bogten en wendingen vermeerderen niet weinig, wanneer zich het zwijn onder de strijders mengt, en ieder zich gereed maakt of om het te vangen, of om het den beslissenden slag toe te brengen. Iets koddigers laat zich inderdaad bezwaarlijk uitvinden.
Dusdanig is dan de inrigting van het Zwijnenspel, of liever van het Zwijnengevecht, dat nog heden ten dage binnen de muren van het oude Tibur ondernomen wordt! Het arme dier wordt ten laatste de eigendom desgenen, wien het gelukt is hetzelve te grijpen en in het stof neder te vellen. Gewoonlijk noodigt de overwinnaar zijne medekampers, en zelfs de regters in dezen wedstrijd, tot een' grooten maaltijd (*) uit, op welken ieder, bij gevulde glazen, de ont-
{==538==} {>>pagina-aanduiding<<}
vangene slagen vergeet, en nu alle zwelgkracht in het werk stelt, om het Gild der Wijngaardeniers van Tivoli, welke deze feesten geven, bij zijnen ouden roem te handhaven.





Vondel.


Pindarum quisquis studet aemulari &c. 
 
horat. 



Wie Vondel's lier durft steken naar de kroon, 
Hij tart, als Pan, Apollo's hoogen toon. 
Wie zou hem niet als Phebus waardsten zoon 
En lievling roemen? 
Gelijk een stroom in 't vloeijen immer groeit, 
Nu bruist en schuimt, en dan weêr ruischt en vloeit, 
Hier rotsen breekt, en ginds het loof besproeit 
Van kruid en bloemen, 
Zoo vloeit zijn lied. Zijn lieflijk maatgeluid 
Lokt frisch gebloemt' de ontloken knoppen uit. 
Zijn toon, die 't hart voor kunstgevoel ontsluit, 
Boeit ziel en zinnen. 
Zoo bruist zijn zang, die 't jeugdig Hollandsch bloed 
Ter deugd ontvonkt, doorgloeit met eedlen moed, 
En in de borst den lust ontglimmen doet 
Om te overwinnen. 
Wanneer hij, op Tyrteus krijgstrompet, 
Den forschen toon van oorlogsglorie zet, 
Roept elk om dagge, om vuurroer en helmet, 
Ten schrik van Spanje. 
Zijn lof is meer dan Rome's zegepraal 
En 't eerebeeld van 't allerfijnst metaal. 
Zijn lauwer groent voor eeuwig om het staal 
Van dappre Oranje. 

{==539==} {>>pagina-aanduiding<<}

Hij roept de deugd uit haren donkren nacht, 
Stelt haar te prijk in onverdoofbre pracht, 
En brengt haar' roem 't verwonderd nageslacht 
Vereeuwigd over. 
Steeds klimt zijn zang met onnavolgbren zwier. 
Hij treft den toon van Flaccus gouden lier, 
En siert zijn kruin met Pindus lauwerier, 
Dat eeuwig loover! 
In hem herleeft de wijze Euripides. 
Hij vormt, als die, der wijzen levensles, 
Met al de kunst van d'achtbren Sophocles, 
Tot treurjuweelen. 
Zie 't flonkren van de vaste ster der deugd; 
De aanminnigheid der vlekkelooze jeugd, 
(Gelouterd en beproefd door ongeneugt') 
In Jozef spelen. 
Zie Samson, wien slechts weelde viel te zwaar; 
Het wankle lot in Isrel's harpenaar; 
En Salomo (den wijzen) voor 't altaar 
Een' afgod groeten. 
Zie, hoe een Jephta zijn gelofte boet; 
Der broedren dood de wreede wraak verzoet; 
Adonias de kroonzucht, met zijn bloed, 
In 't eind' moet boeten. 
Zie hoovaardij, vermetelheid en waan, 
In Salmoneus, den dwingeland, verslaan; 
En vorstenglans te droevig ondergaan, 
In Stuart's lijden. 
Zie, hoe Gods wraak het snood bedrijf vergeldt, 
De huichlarij, het onregt en 't geweld, 
En Salem's lot ten afschrik voorgesteld, 
Door alle tijden. 
Zie vrome Eneas in van Aemstel weêr; 
Zijn' God getrouw, zijn burgerij, zijne eer, 
En voor zijn vrouw, zijn Badeloch, zoo teêr, 
Als fier in 't kampen. 
Zie Ursula, die vlekkelooze maagd, 
Daar hare hand de kruisbaniere draagt, 
Daar zij een kroon, die nooit verwelkt, bejaagt, 
Door leed en rampen. 
Zie d'overmoed van trotschen Lucifer, 
Voorheen een zon, nu een bewolkte ster; 
Hij schuwt het oog, en dwaalt in 't ijdel, ver 
Van 't licht des vredes. 
Zie 't lot van hem, die, eerlijk van gemoed, 
Voor 't algemeen en slaaft en zwoegt en wroet, 
Totdat hij plengt zijn edelaardig bloed, 
In Palamedes. 
Zie Phaëton het zonnespan vertrouwd: 
De hemel ducht, het bevende aardrijk grouwt.... 

{==540==} {>>pagina-aanduiding<<}

Wie, wuft als hij, op waan zijn uitzigt bouwt, 
Ziet zich bedrogen. 
Ja, wen ook Vondel 't hoog tooneel betreedt, 
Zijn kunst verspreidt haar' luister, wijd en breed, 
Als 't moederlicht, in morgendos gekleed, 
Aan 's hemels bogen. 
In hem herleeft en Orpheus en Pindaar. 
Zijn geest is rijk, als Naso's vlietende aêr. 
Een Juvenaal is hij, als hekelaar 
Zoo waar als krachtig. 
Geen toets van hem, waar geen vernuft in speelt. 
Wat schilder, die de waarheid zoo verbeeldt, 
En die het hart zoo hoog verheft en streelt? 
Wie is zoo prachtig? 
De Mantuaan maal' Pluto's rijksgebied; 
Voere ons naar Styx, en toone een dof verschiet, 
Waar men de helden van de aloudheid ziet, 
Met nacht omgeven. 
Maar de Agrippijner draaft langs steiler baan. 
Hij, stout van geest, schiet Cherubsvleuglen aan. 
Ver boven wolken, hooger dan de maan, 
Zien wij hem zweven. 
Die reine zwaan stijgt uit het schuim omhoog, 
Vliegt in het licht klapwiekende uit het oog, 
En zingt, al zwevend langs den sterrenboog, 
Zijn ‘driemaal heilig!’ 
Der englen harp stemt in dien stouten galm. 
Het zalig koor zwaait keur van wierookwalm. 
Verdrukte deugd vertoont haar' zegepalm, 
Nu vrij en veilig. 
Een wichtje vraagt, of moeder nu nog schreit, 
En dartelt blij in kindsche zaligheid. 
Een ander dáár leest, met aandachtigheid, 
Een' dichtenbondel. 
Een derde ginds bespeelt een gouden lier. 
Een zuigling lacht om 't wrevlig kerkgetier, 
En kroont, verrukt, met eeuwigen laurier, 
Zijn voorspraak, Vondel..... 
Wat zing ik, ach?.... Verstom, mijn kunstloos lied! 
Gij treft den toon dier goddelijken niet, 
Die van zijn graf, aan 't IJ en d'Amstelvliet, 
Ten hemel varen. 
U voegt het, Vondel eene onwelkbre kroon 
Te brengen, daar hij zit op Phebus troon; 
U, bliksemgloed en zonneglans gewoon, 
o Adelaren! 
 
J.J. 








{==541==} {>>pagina-aanduiding<<}

Mengelwerk.

Verhandeling, over Gal. IV:26. Door J. Roeloffs, Predikant te Oudewater (*).

Om, volgens mijn inzigt, ons op het regte standpunt te plaatsen, van hetwelk wij het zeggen van Apostel Paulus (naar onze overzetting): Maar Jeruzalem, dat boven is, dat is vrij, hetwelk is ons aller moeder, beschouwen moeten, dienen wij vooreerst te letten op den toestand van de gemeenten der Christenen in Galatiën, aan welke deze brief geschreven is, vervolgens op het oogmerk van Paulus in het schrijven van dezen brief, en eindelijk op het verband, waarin deze woorden hier voorkomen.
Wat den toestand der onderscheidene gemeenten van Galatiën betreft: wanneer wij het 3de hoofddeel, van het 23ste tot het 25ste vers ingesloten, en de drie eerste verzen van het 4de hoofddeel van dezen brief aandachtig lezen, dan zien wij, dat die gemeenten, althans voor het grootste gedeelte, uit Christenen bestonden, die oorspronkelijk Joden waren; en, schoon er zeker ook zulke onder waren, die van afkomst Heidenen waren, schijnen echter de meeste hunner, vóór hunne omhelzing van het Christendom, Jodengenooten geweest te zijn.
Daarenboven, zoo Paulus al deze gemeenten niet moge gesticht hebben, blijkt het echter uit het 13de vers van het 4de hoofddeel dezes briefs, alsmede uit Hand. XVI:6 en XVIII:23, dat hij ook onder hen het Evangelie van J.C. gepredikt heeft. Doch nadat Paulus dit gedaan had, en van hen vertrokken was, was er eene zeer groote scheuring onder de Christenen

{==542==} {>>pagina-aanduiding<<}
in dat rijk ontstaan, door sommige leeraars, uit de Joden oorspronkelijk, die wilden, dat de Christenen uit de Heidenen, wilden zij, met de vereerders van Jezus uit de Joden, in de voordeelen van den Evangelischen Godsdienst deelen, zich moesten laten besnijden, en de inzettingen van den Joodschen Godsdienst onderhouden.
Schoon nu wel de vergadering der Apostelen te Jeruzalem daarover ten voordeele van de Christenen uit de Heidenen uitspraak gedaan had, Hand. XV:23-29, gingen echter die ijveraars voor de Joodsche wet voort, om hun gevoelen overal voort te planten, en hadden dit ook onder de Galatische Christenen gedaan. Deze valsche leeraars doet Paulus, Hoofdd. II:4 van dezen brief, kennen, als ingekropene valsche broeders, die van bezijden ingekomen waren, om de vrijheid der Christenen, die zij in Christus Jezus hadden, te verspieden, opdat zij ze tot dienstknechten zouden brengen. Deze hadden hen, volgens Hoofdd. I:7, ontroerd, en het Evangelie van Christus onder hen verkeerd. Zij hadden, met een schoon gelaat, en eene uitwendige vertooning van voor hunne zaligheid te zorgen, hen willen noodzaken, om zich te laten besnijden, en de andere plegtigheden van den Joodschen Godsdienst te onderhouden; en hadden, om daardoor des te beter hun oogmerk te bereiken, het apostolisch gezag van Paulus bij de Galatische Christenen in verdenking gebragt, ja hun, onder andere dingen, geleerd, dat, even als Hagars zoon, Ismaël, niet mogt erven met Izaäk, den zoon van Sara, zoo ook de Heidenen deel noch gemeenschap met de Joden konden hebben aan de zegeningen van het N. Verbond, ten ware zij besneden wierden, en de voorschriften van den Joodschen Godsdienst onderhielden: daarbij hadden zij (gelijk uit vele plaatsen van dezen brief duidelijk blijkt) veel bijval onder de Galatische Christenen gevonden, zoodat daardoor de gemeenten in dat rijk onder elkander jammer-
{==543==} {>>pagina-aanduiding<<}
lijk verdeeld waren. Zietdaar den toestand der Galatische Christenen in dien tijd.
Om nu dit een en ander tegen te gaan, de Christenen in dat rijk tegen die valsche leeraars te waarschuwen, het vergift, dat deze onder hen gestrooid, en vele hunner reeds ingezogen hadden, tegen te werken, en dezulke, bij welke dit plaats had, wederom terug te brengen tot de geloofsomhelzing van het Evangelie, zoo als hij hetzelve onder hen verkondigd had, schreef hij hun, dewijl hij op dit tijdstip tot hen niet kon komen, dezen schoonen brief. Een brief, in welken wij Paulus met eenen heiligen ijver vervuld zien, niet alleen tegen die valsche leeraars, zoo sterk, dat hij in het 12de vers van het 5de hoofddeel uitroept: Och! of zij ook afgesneden wierden, die u onrustig maken! maar ook tegen hen, die zich door die valsche leeraars hadden laten verleiden, om af te wijken van de waarheid, zoo als die in Christus is, met zulk eenen hoogen ernst, dat hij, Hoofdd. III:1, hun schreef: o Gij uitzinnige Galaten! wie heeft u betooverd, dat gij de waarheid niet zoudt gehoorzaam zijn, aan dewelke J.C. voor de oogen te voren geschilderd is geweest, onder u gekruist zijnde? Maar ook een brief, welke zoo juist geschikt en berekend was, om hen te genezen van de wonden, hun door die valsche leeraars toegebragt, en hen te overtuigen, dat de Christenen, nu onder de bediening van het Evangelie, niet meer, tot hunne zaligheid, verpligt waren, de inzettingen van den Joodschen Godsdienst te onderhouden, dewijl zij daarvan door de leer van Jezus waren vrijgemaakt.
Dit zelfde tracht ook Paulus te doen, in dat verband van zaken, waarin deze woorden voorkomen, door zich te beroepen op den vroegsten staat van den Godsdienst onder de menschen, voordat God die wettische plegtigheden aan Israëls volk had voorgeschreven. En dit doet hij te meer, omdat die valsche leeraars zelve daartoe aanleiding gaven, door de Christenen uit de Joden te vergelijken bij Sara en Izaäk, die uit de Hei-
{==544==} {>>pagina-aanduiding<<}
denen bij Hagar en Ismaël, en te leeren, dat de laatste niet met de eerste zouden erven, ten ware zij besneden wierden, en de voorschriften van den Joodschen Godsdienst onderhielden; waartegen Paulus leerde, dat die vergelijking zeer verkeerd was, want dat Hagar veel beter kon gezegd worden Sinaï af te beelden, en dat dit Sinaï overeenkwam met het Jeruzalem, dat nu was, en dienstbaar was met hare kinderen. Maar (zoo laat hij er onmiddellijk, naar onze overzetting, op volgen) Jeruzalem, dat boven is, dat is vrij, hetwelk is ons aller moeder.
Dus zijn wij dan nu (volgens mijn inzigt) op het regte standpunt geplaatst, van hetwelk wij deze woorden beschouwen moeten; en derhalve zullen deze aanmerkingen voor ons ook den weg banen, om den waren zin dezer apostolische uitspraak gemakkelijk te ontdekken.
Aanstonds is dan hier de vraag: wat moeten wij hier door Jeruzalem, dat boven is, verstaan? Daarvan hangt ongetwijfeld alles af. Om dit wèl te vatten, moeten wij zeker niet uit het oog verliezen, dat Paulus dit Jeruzalem overstelt tegen een ander, waarvan hij in de onmiddellijk voorgaande woorden gezegd had, dat het nu was, en tevens, dat het dienstbaar was met hare kinderen: immers hieruit volgt van zelf, dat Paulus hier moet spreken van een Jeruzalem, dat of te voren bestond, of in het vervolg nog komen zou; anders zou de tegenstelling, welke de Apostel hier maakt, ongepast, en zeer ongelukkig door hem zijn uitgekozen.
Maar dan volgt ook hieruit, dat Paulus onmogelijk hier kan spreken van een Jeruzalem, dat boven is: die tegenstelling zou juist zijn, wanneer hij gesproken had van een Jeruzalem, dat beneden was; maar nu zou dezelve, door zulk eenen redenaar, als Paulus, zeer verkeerd gebruikt zijn. Ik weet het, dat ἄνω eigenlijk een adverbium loci is, en derhalve boven te kennen geeft, en dat dus ἄνω Ἰερουσαλήμ zou moeten vertaald worden

{==545==} {>>pagina-aanduiding<<}
door het boven Jeruzalem, dat is, gelijk wij in onze overzetting lezen, Jeruzalem, dat boven is. Maar vooreerst is het twijfelachtig, of men, Filipp. III:14, ἄνωϰλησίς τουθεου ἐν χριςώ Ἰησού niet zou kunnen vertalen, de vorige roeping van God door J.C.; en ging die vertaling door, welke inderdaad zeer eigenaardig zijn zou, dan hadden wij een voorbeeld, dat ἄνω niet overal in het N.V. boven te kennen geeft. Maar, al gaat dit niet door, zeker is het, in de tweede plaats, dat de Schrijvers van het N.V. ἄνω en ἄνωθεν onderling gebruiken, en dat die twee woorden in dezelfde beteekenis door hen genomen worden (*); maar nu vinden wij, Hand. XXVI:5, προγινώσϰοντες με ἄνωθεν in den zin van mij te voren kennen; ja de comparativus ἄνώτερον wordt stellig, Hebr. X:8, in den zin van te voren gebezigd (**); maar nu voelt een denkend bijbellezer, dat noch ἄνωθεν, noch ἄνωτερον onmogelijk die beteekenis zou kunnen hebben, zoo ἄνω alleen, en bij uitsluiting van eenen anderen zin, boven te kennen gaf. Eindelijk vinden wij in het Lexicon van scapula, in voce ἄνω, est etiam ἄνω adverbium temporis, unde ὁι ἄνω χρόνοι apud Demostenem superiora tempora. Pro eodem vero dicitur ὁι ἐπ ἄνω χρόνοι apud Diodorum Siculum. Apud Philostratum ὁι ἄνω πρώ ἀυτού ejus majores. (§).

{==546==} {>>pagina-aanduiding<<}

Uit dit alles volgt derhalve, dat ἄνω Ἰερονσαλήμ zeer wel door het vorig Jeruzalem, of het Jeruzalem, dat te voren was, kan vertaald worden; en is dit zoo, dan vordert hier de tegenstelling tegen het Jeruzalem, dat nu is, dat het hier onmogelijk eene andere beteekenis hebben kan; zoodat wij derhalve deze woorden dus moeten lezen: Maar Jeruzalem, dat te voren was, dat was vrij, hetwelk ons aller moeder is; of nog liever: Maar het vorig Jeruzalem, hetwelk ons aller moeder is, dat was vrij.
Evenwel blijft dan nog de vraag, wat Paulus door dat vorig Jeruzalem verstaat. Naar mijn inzien heeft hij hier het oog op het oude Salem, waarvan wij Gen. XIV:18 en Hebr. VII lezen, dat Melchizedek koning was. Dit is echter niet genoeg, om de uitspraak van den Apostel regt te verstaan; neen, om dezelve regt te vatten, moeten wij onder het oog houden, dat Paulus door het Jeruzalem, dat nu is, waarvan hij in de vorige woorden spreekt, niet de stad Jeruzalem, die toen bestond, verstaat, maar eenvoudig de Jeruzalemsche kerk, den Godsdienst der Joden onder de wet, zoo als die te Jeruzalem werd uitgeoefend: maar is dit zoo, dan verstaat hij door dit vorig Jeruzalem de Godskerk, zoo als die in het oude Salem, ten tijde van Melchizedek, plaats had; derhalve de godsdienstige gesteldheid der wereld, voordat God aan Abraham en zijn zaad de besnijdenis bevolen, voordat God Abraham en zijn zaad van de andere volken der aarde afgezonderd had.
En hoe eigenaardig kon Paulus hier van die oude Godskerk, zoo als dezelve te Salem, ten tijde van Melchizedek, plaats had, spreken, dewijl die Joodsgezinde leeraars van dien ouden tijd gewag maakten; door van Sara en Hagar, alsmede van derzelver zonen Izaäk en

{==547==} {>>pagina-aanduiding<<}
Ismaël, te gewagen, ten einde daaruit de verpligting der Christenen uit de Heidenen af te leiden, om zich aan de besnijdenis en de overige plegtigheden van den Joodschen Godsdienst te onderwerpen! Dus had Paulus hierdoor de beste aanleiding, om de aandacht der Galatische Christenen bij dien ouden toestand der Godskerk te bepalen.
Dat vorig Jeruzalem, dat oude Salem stelt de Apostel hier voor als ons aller moeder. Om een regt denkbeeld hiervan te vormen, moeten wij onder het oog houden, dat de Joden zich zelve erkenden als kinderen van dat Jeruzalem, dat toen was, en waarvan Paulus in het vorige vers gezegd had, het is dienstbaar met hare kinderen; zij noemden die Jeruzalemsche kerk hunne moeder, en daarom wilden die Joodsgezinde leeraars, dat de Christenen uit de Heidenen door de besnijdenis kinderen van deze moeder zouden worden, en, door de onderhouding van de Joodsche Godsdienstplegtigheden, zich als kinderen van deze moeder zouden gedragen. Houden wij dit onder het oog, dan leert Paulus in deze woorden daartegen, dat Joden en Heidenen eenen vroegeren oorsprong hadden, dat zij kinderen waren van het oude Salem, dat die aloude Godskerk de algemeene moeder was, waarvan zij alle afkomstig waren, en dat zij derhalve als kinderen van die oude moeder zich moesten gedragen.
En met hoe veel regt mogt de Apostel in dien zin de aloude Jeruzalemsche kerk, als de algemeene moeder der Christenen uit de Joden en Heidenen, voorstellen! Immers, vóór de afzondering van Abraham en zijn zaad, was er geen onderscheid in de Goddelijke bedeeling onder de volken: zij alle dienden God volgens dat licht, waarmede zij, en door de natuur, en door de openbaring van God aan Adam, Enoch, Noach en andere Godvruchtigen, begunstigd waren: uit die aloude bedeeling, uit die oude Godskerk, als uit eene algemeene moeder, was de Joodsche kerk, het Jeruzalem, dat dienstbaar was met hare kinderen, voortgesproten;

{==548==} {>>pagina-aanduiding<<}
de Joden waren derhalve kinderen van deze oude moeder; ook de Heidenen, door het Christendom van hunnen afgodsdienst genezen, moesten, nu zij wederom als eertijds in het oude Salem God dienden, als kinderen van dezelfde moeder, uit welke de Joodsche kerk was voortgesproten, beschouwd worden: beide dus, Joden en Heidenen, konden dat oude Salem, in dien zin als Paulus er van spreekt, als hunne algemeene moeder erkennen. Ja alle, die nu onder het Christendom den waren God dienden, hetzij ze Jood of Heiden waren, waren derhalve kinderen van die aloude moederkerk.
Maar nu verklaart de Apostel van die aloude moederkerk, dat dezelve vrij was, namelijk in tegenstelling van het Jeruzalem, dat toen was, en dienstbaar was met hare kinderen. Om deze verklaring van Paulus dan wèl te verstaan, is het noodig te onderzoeken, in welk eenen zin hij dit van het Jeruzalem, dat toen was, verklaart. En dit zal niet moeijelijk zijn, daar de geheele inhoud van dezen brief aanwijst, dat hij hierdoor niet anders verstaat, dan de dienstbaarheid van het Joodsche volk aan de lastige pligten en plegtigheden van den Mozaïschen Godsdienst, tot welker volbrenging die valsche leeraars de Christenen uit de Heidenen wilden dwingen. Derhalve zal dan Paulus, wanneer hij van de aloude Godskerk getuigt, dat dezelve vrij was, eenvoudig willen zeggen, zij was niet onderworpen aan al die lastige pligten en plegtigheden, waaraan het toenmalig Jeruzalem onderworpen was: neen, dat oude Salem was volstrekt vrij van die lastige, en zelfs eenigzins slaafsche dienstbaarheid, waaronder de Joden, als kinderen van het Jeruzalem, dat toen was, moesten zuchten, zelfs vrij van de besnijdenis.
En ook dit kon Paulus met het volste regt hier schrijven. Immers, Melchizedek mogt binnen dat oude Salem een priester van den allerhoogsten God zijn, en derhalve ongetwijfeld, als Habel, Noach en anderen, offeranden van dankbaarheid aan God, als den Schep-
{==549==} {>>pagina-aanduiding<<}
per en Heer van alles, toewijden; de menschen in dien tijd waren echter geenszins dienstbaar onder die wettische plegtigheden, waaronder het toenmalig Jeruzalem met hare kinderen dienstbaar was: zelfs had de besnijdenis, als een teeken des verbonds, onder hen geene plaats; God gaf dezelve eerst aan Abraham en zijn zaad, om hen af te zonderen van de andere volken der aarde, omdat men, strijdig met het voorbeeld van het oude Salem, den dienst van den waren God verliet, en zich voor de afgoden nederboog. Ja, God maakte Israëls volk, in vervolg van tijd, door de Mozaïsche inzettingen, dienstbaar onder de wet, om hetzelve voor den afgodsdienst te behoeden, waarin de volken toen algemeen verzonken lagen; zoodat Paulus te regt de wet als een' tuchtmeester tot op den tijd van Christus kon voorstellen. In het oude Salem, in die aloude Godskerk, had derhalve die dienstbaarheid geene plaats, waaraan het toenmalig Jeruzalem met hare kinderen onderworpen was: neen, hetzelve was daarvan geheel vrij; en desniettegenstaande konden de menschen in dien tijd, zoowel als Israël onder den tuchtmeester, op de Goddelijke gunst staat maken, gelijk uit het voorbeeld van Melchizedek duidelijk bleek.
Maar dan blijft nog de vraag, waartoe Paulus dit hier schreef, - wat hij den Galatischen Christenen met deze woorden wilde leeren. Wanneer wij letten op hetgene ik van den toestand der gemeenten in dat rijk, en het oogmerk van het schrijven dezes briefs, gezegd heb, dan is het duidelijk: Paulus schreef dit, om de Galatische Christenen te overtuigen, dat zij niet verpligt waren, onder de bediening van het Evangelie, zich te onderwerpen aan de inzettingen en plegtigheden van den Joodschen Godsdienst, zoo als het Jeruzalem, dat toen was, daaraan dienstbaar was, dewijl zij kinderen waren van het vorig Jeruzalem, dat vrij was, en als de algemeene moederkerk moest beschouwd worden; ja dat zij, als kinderen van die aloude Godskerk, zeer wel in de zegeningen van het Evangelie, door Je-
{==550==} {>>pagina-aanduiding<<}
zus beloofd, konden deelen, al onderwierpen zij zich niet aan de dienstbare pligten van den Joodschen Godsdienst; gelijk dit duidelijk blijkt uit het vervolg van Paulus redenering in dezen brief.
En met hoe veel grond kon Paulus dit onderwijs hieruit afleiden! Zij toch waren geene kinderen van het toenmalig Jeruzalem, maar van het oude Salem. Want Jezus was priester, niet naar de ordening van Aäron, maar van Melchizedek, die in dat vorig Jeruzalem een priester des allerhoogsten Gods was. Derhalve moest natuurlijk de Godsdienst, welken Hij bediende, de menschen geenszins onder het juk der dienstbaarheid brengen, waaronder het toenmalig Jeruzalem gebukt ging; maar hen in tegendeel doen deelen in die vrijheid, welke de aloude moederkerk ten tijde van Melchizedek genoot. En was dit zoo, dan volgde daaruit van zelf, dat ook de Christenen uit de Heidenen geene kinderen waren van Hagar, de dienstmaagd, welker zoon met Izaäk, den zoon van Sara, niet mogt erven, maar kinderen van het oude Salem; en derhalve was er ook geen twijfel aan, daar de moeder, zonder die slaafsche dienstbaarheid, de zegeningen van die bedeeling der genade, van welke Melchizedek priester was, deelachtig was geworden, zoo ook de Christenen, als hare kinderen, nu door Christus, die naar dezelfde orde priester was, deelen konden in de beloofde zegeningen, al onderwierpen zij zich niet aan die pligten en plegtigheden, waaraan het Jeruzalem, dat toen was, met hare kinderen, dienstbaar was.
Maar dan gevoelen wij de wijsheid van dat betoog, hetwelk Paulus in deze woorden aan de Galatische Christenen schreef. Immers zijne tegenstanders bepaalden de aandacht der Christenen bij die aloude tijden der belofte, doordien zij de Heidenen vergeleken bij Hagar en Ismaël, en de Joden bij Sara en Izaäk: en juist uit dien zelfden tijd ontleent de Apostel hier zijn bewijs tegen hen, en maakt derhalve gebruik van die zelfde wapenen, waarmede zij hem bestreden, om zijne leer

{==551==} {>>pagina-aanduiding<<}
te verdedigen, en de Galatische Christenen te overtuigen, dat de leer van het Christendom, zoo als hij dezelve onder hen verkondigd had, tegen alle aanvallen bestand was, van welke zijde zij ook werd aangevallen. Ja, wij moeten inderdaad de wijsheid van Paulus erkennen en eerbiedigen in het uitkippen van dit bewijs tegen die valsche leeraars, daar waarlijk in dien tijd niets meer berekend was, om die Joodsgezinde leeraars te verstommen, den invloed tegen te gaan, welken zij reeds op velen gemaakt hadden, deze van die verkeerdheid te genezen, en, in één woord, de gemeenten der Christenen in Galatiën gerust te stellen en te bevestigen in het geloof aan het Evangelie, zoo als Paulus dat onder hen verkondigd had.

NB. Nadat ik deze Verhandeling had afgewerkt, heb ik gezien, dat michaëlis, hamelsveld en van vloten ook niet vreemd van dit gevoelen zijn.


Zeldzame jagt op den hyena.

(Getrokken uit een Dagboek der Jagt, gehouden gedurende een verblijf in de Indiën, door den Engelschen Kapitein williams.)
De Natuurlijke Historie van den Hyena moest bijna even bekend zijn als die van den Hond, onder wiens klasse hij mede behoort. Er is veel over dit verscheurend dier geschreven; hetgene ik echter daarvan te melden heb, is meestal, zelfs in Indië, onbekend, en is ook inderdaad zoo vreemd, dat ik zou geaarzeld hebben het verhaal daarvan mede te deelen, zoo ik niet in staat ware, hetzelve, wanneer het vereischt werd, door een aantal ooggetuigen te bevestigen.
Terwijl mijn regement (het 8ste der ligte Dragonders) te Cawnpore in garnizoen lag, leerde ik eene soort van half wilde Indianen kennen, die geen vast verblijf hebben, maar zich in de bouwvallen der woestijn, midden

{==552==} {>>pagina-aanduiding<<}
tusschen het verblijf der wilde dieren, ophouden, en alleen van de onzekere opbrengst der jagt leven, namelijk van het vleesch van Wolven, Jakhalzen, Hyena's, en zelfs van Slangen.
Twee dezer ongelukkige menschen gingen mij eens voorbij, dragende aan een bamboes op hunne schouders eenen levenden, maar sterk geknevelden en gemuilbanden Hyena. Ik vroeg hun, hoedanig het hun toch gelukt ware, een zoo verschrikkelijk dier te vangen en aldus te binden. Zij verzekerden mij, dat, zoo ik begeerig ware het te zien, zij eene zoodanige jagt te mijnen genoegen zouden herhalen. Ik nam zulks aan, en wij spraken af, elkander, op eenige mijlen van hier, bij de bouwvallen van Janjernore, eene stad, weleer in de jaarboeken van Indostan zeer beroemd, te ontmoeten.
Tien of twaalf onzer Officieren waren even begeerig, deze jagt te zien, als ik. Wij namen dus eenige van ons volk, benevens het benoodigde om te kamperen, mede. Wij verlieten onze verblijfplaats vóór den dag, en met het opgaan der zon waren wij reeds op de jagt. Het duurde ook niet lang, of wij zagen de verblijfplaats van het dier, dat wij zochten. In het diepste van een' dier talrijke uitgehoolde wegen, welke de vlakte doorsnijden, vonden wij den ingang van den schuilhoek of het hol, dat ons toescheen door Hyena's bewoond te worden, omdat wij derzelver spoor in het zand ontdekten, en omdat menschenschedels, met de beenderen van groote dieren vermengd, aan den ingang van het hol verspreid lagen. Daar de Ganges hier in de nabijheid vloeit, en de Hindoos de gewoonte hebben van hunne dooden aldaar neder te werpen, zoo vinden de Hyena's ook aan deszelfs oevers deze lijken, die zij naar hun hol slepen, buiten hetwelk zij dan de afgeknaagde beenderen werpen. Men noemt, om die reden, deze dieren ook wel de levende begraafplaatsen van Indië.
Om ons te overtuigen, dat het hol werkelijk bewoond was, lieten wij eenen kleinen Hond daarin gaan, en

{==553==} {>>pagina-aanduiding<<}
weldra hoorden wij denzelven op zekere diepte blaffen. Een oogenblik daarna kwam hij daaruit al huilende, want hij was geweldig gebeten. De beide Indianen begonnen nu hun werk. Zij hadden geenerlei wapentuig bij zich, dan alleen een puntig ijzer van één voet lang, hetwelk hun, ingeval van nood, ook dienen moest, om den doortogt voor eenen mensch groot genoeg te maken. Gewapend met dit werktuig, met een' bos touwen en een' lap katoenen stof, waarschijnlijk geschikt om het dier daarmede te blinddoeken, begaf zich de eene Indiaan geheel naakt in het hol. Toen hij, op den buik kruipende, in de nabijheid van het dier gekomen was, welks oogen, in de duisternis sterk glinsterende (*), zijne tegenwoordigheid aankondigden, klopte hij tegen den grond boven zijn hoofd, overeenkomstig de afspraak met zijnen makker, die met opmerkzaamheid, het oor tegen den grond houdende, boven het hol luisterde. Misschien was hij 12 of 14 voet diep. Wij zagen deze handelwijze met zeer veel nieuwsgierigheid aan. De twee Indianen antwoordden elkander meermalen, door beurtelings te kloppen.
Toen de plaats wèl aangewezen was, gaven wij ons volk bevel, eenen put te graven met de werktuigen, die wij te dien einde hadden medegebragt, rigtende steeds hun werk naar het aangewezen punt.
Intusschen was hij, die onder den grond werkte, aldaar reeds zoo lang geweest, dat wij begonnen te vreezen, dat hij of bedolven of verscheurd mogte zijn. Vele mijner reisgenooten hielden zich overtuigd, dat de beide Indianen onze ligtgeloovigheid misbruikten. Ein-
{==554==} {>>pagina-aanduiding<<}
delijk kwam dan toch de grootste waaghals van hen beide weder uit zijn hol te voorschijn om lucht te scheppen. Hij was echter in eenen verschrikkelijken toestand; want zweet en stof hadden om zijn ligchaam eene dikke korst gevormd, waarmede zelfs de oogen en de mond zoodanig bedekt waren, dat hij die eerst reinigen moest, wilde hij ze gebruiken.
Weldra, intusschen, was de put gereed, die loodregt neêrkwam in den gang van het hol, op 45 voet van den ingang deszelven. Dezelfde persoon daalde voorts in den put neder, na vooraf eenen grooten steen van die soort, welke men poddingsteen noemt, daarin geworpen te hebben, waarschijnlijk met oogmerk om dien voor zich heen te rollen, zoowel om het dier het ontkomen te beletten, als te zijner eigene verdediging. Het duurde ook niet lang, of wij hoorden het gehuil van dat wilde dier; en nu riep de man zijnen makker tot hulp. Deze daalde dan ook neder, en gaf ons het eind van het touw, aan hetwelk hij zich nederliet. Eenige oogenblikken daarna zagen wij hen weder voor den dag komen, en den Hyena gemuilband met zich slepen, wiens vier pooten zamengebonden waren. Zij riepen ons toe, dat wij hem bij het touw, dat wij vasthielden, zouden optrekken. Wij hadden hem ook reeds eenige voeten hoog opgehaald, en zagen reeds het vastgebondene dier, toen eensklaps het touw brak, en het dier in den onderaardschen gang weder nederviel. Men moest dus het werk weder op nieuws beginnen; en thans schenen zij er eenigzins afkeerig van te zijn. Zij ondernamen het echter, en binnen weinige minuten bragten zij het dier, schuimbekkende van woede, weder aan het licht. Boven aan den put gekomen, gleed het touw, dat zijne kaken bond, door het worstelen daaraf, en het dier beet met zoodanig geweld in een ijzeren werktuig, dat onder zijn bereik kwam, dat een der hondstanden er uitsprong, en de sporen der overige in het ijzer gedrukt stonden. Wij bragten hem voorts levend in onze legerplaats.

{==555==} {>>pagina-aanduiding<<}

Deze buitengemeene jagt deed eene menigte gissingen ontstaan over de wijze, waarop de Indianen daarbij te werk gingen. Alle vragen, die men hun deed, waren vruchteloos; zij bewaarden een onverzettelijk stilzwijgen daaromtrent. Zij wilden ons doen gelooven, dat zulks het uitwerksel was van een toovermiddel, gelijk bij de Slangen, die zij tam maken. Het is echter onbegrijpelijk, dat een dier, door de natuur zoo wèl voorzien van alles, wat dienen kan om zijne vijanden te bestrijden, zich op die wijze van naakte en ongewapende menschen laat binden (*).
Ik geloof evenwel, dat men de woestheid van den Hyena zich overdreven voorstelt, uit hoofde van zijn afgrijsselijk en dreigend voorkomen. In Indië toch leeft hij voornamelijk van lijken; maar in den omtrek van Algiers en in Syrië voedt hij zich voornamelijk met wortelen, die hij zorgvuldig opzoekt.
Sedert mijne terugkomst uit Indië vond ik in de Britsche Encyclopedie van nicholson, onder het artikel Canis Hyaena, het volgende: In Barbarijë schromen de Mooren niet, om over dag den Hyena bij de ooren te trekken; want hij doet alsdan geene de minste poging om zich te verdedigen. Zij gaan zelfs met eene flambouw in het hol dezer dieren, werpen hun een dekkleed over het hoofd, en slepen hen zonder moeite uit hun verblijf. Men beproefde eens in dat zelfde land, om kleine dieren eenen geheelen dag lang bij eenen uitgehongerden Hyena in het hok te sluiten, en hij ver-
{==556==} {>>pagina-aanduiding<<}
scheurde ze niet; maar, dezelfde proef bij nacht gedaan wordende, verteerde een enkele Hyena, in éénen nacht, eene Vos, eene Geit en een Ezelsveulen, van welk laatste hij niets dan de grootste beenderen overliet.





Over het landleven in Engeland.

(Getrokken uit de Schetsen van g. crayon, Esq. New-York, 1819.)
De vreemdeling, die zich een juist begrip van het Engelsch karakter vormen wil, moet met zijne waarnemingen geenszins bij de hoofdstad blijven staan. Hij moet veelmeer op het land gaan; zich in dorpen en gehuchten onthouden; kasteelen, landhoeven, pachterswoningen en boerenhutten bezoeken; door parken en tuinen, langs heggen en op groene veldwegen moet hij wandelen; rondom de dorpkerken kuijeren; kerkfeesten, jaarmarkten en andere landelijke vermaken bezoeken; zich met menschen van allerlei stand inlaten, en zich naar gewoonten en bijzonderheden voegen.
In sommige landen verslinden de groote steden al den rijkdom en de gewoonten der natie; zij zijn, als ware het, de éénige zetels der geestige en bevallige wereld, en het land wordt aldaar genoegzaam enkel van den onbeschaafden boerenstand bewoond. In Engeland, daarentegen, is de hoofdstad slechts de algemeene verzamelplaats der lieden van de groote wereld, waar zij maar een klein gedeelte des jaars aan gedruisch, weelde en verkwisting toewijden; terwijl zij na den afloop dezer vastenavondsvermakelijkheden, om het eens zoo te noemen, tot de meer voegzaam schijnende verrigtingen des landlevens terugkeeren: hier zijn derhalve lieden uit allerlei standen door geheel het land verspreid, en in de afgelegenste oorden is eene vermenging van alle klassen des volks aan te treffen.

{==557==} {>>pagina-aanduiding<<}

De Engelschen schijnen een natuurlijk gevoel voor tooneelen des landlevens te hebben. De schoonheden der natuur gevoelen zij levendig, en landelijke vermaken en bezigheden stemmen zeer met hunnen smaak overeen. Zelfs de stadbewoner, die tusschen donkere muren geboren en in woelige straten opgevoed is, schikt zich gemakkelijk in het landleven, en toont eene bijzondere vatbaarheid voor landelijke bezigheden. De koopman heeft meestal in de nabijheid der stad een klein, net buitenverblijf, op hetwelk hij dikwijls even zoo veel roem draagt, en even zoo veel ijver bij het aanleggen van zijnen bloemtuin of het rijpen van zijn ooft aan den dag legt, als op het waarnemen van zijn beroep, of het bestuur eener handelsspeculatie. Ja zelfs de mingegoede personen, wier lot het is, hunne dagen in een onafgebroken gewoel en werkzaamheid door te brengen, beijveren zich nogtans om iets te hebben, dat hun de altijd bloeijende natuur herinneren kan. In de donkere en morsige siraten der hoofdstad vertoont bijna ieder venster een bloembed; en waar slechts ergens eenig vruchtbaar plekje aan te treffen is, daar is het ook altoos met bloemen en gras beplant, en iedere vierkante plaats tusschen de huizen vertoont het miniatuur van een park, in eenen schilderachtigen smaak aangelegd, en zwellende van het levendigste groen.
Hij, die den Engelschman enkel in de stad leert kennen, vat gewoonlijk een ongunstig denkbeeld van zijn gezellig karakter op. Hij is alsdan of in zijne bezigheden verdiept, of in duizenderlei verbindtenissen betrokken, die in deze verbazende hoofdstad den inwoneren allen tijd, nadenken en gevoel ontrooven. Hierom schijnt hij maar al te dikwijls in eene gedurige verwarring en verstrooijing van gedachten te zijn; want waar hij is, daar is hij ook reeds op het punt om zich weêr naar elders te begeven; op hetzelfde oogenblik, dat hij met u over eenig onderwerp spreekt, verwijlt zijn geest reeds bij eenig ander, en, terwijl hij bij u een vriendschappelijk bezoek aflegt, berekent hij reeds,

{==558==} {>>pagina-aanduiding<<}
hoe veel tijds hij wel noodig zal hebben, om de overige bezoeken, voor dien ochtend bestemd, af te leggen. Eene groote stad, gelijk Londen, is bijzonder daartoe geschikt, om de menschen afgetrokken te maken, en alleen voor zich zelve te doen leven. Bij hunne toevallige en vlugtige zamenkomsten moeten de gesprekken zich tot oppervlakkige en algemeene onderwerpen bepalen. Zij vertoonen ons dus ook slechts de buitenzijde van het karakter: de rijke en dieper liggende eigenschappen van hetzelve hebben geenen tijd om te ontspruiten.
Op het land, echter, geeft de Engelschman aan zijne natuurlijke gewaarwordingen den vrijen loop. Daar scheurt hij de kluisters der stijve formaliteiten en der nietsbeteekenende beleefdheden van het stadleven blijmoedig los, zet die schroomvallige achterhoudendheid gewillig ter zijde, en wordt alsdan opgeruimd en hartelijk. Terwijl hij alle gemakken en bekoorlijkheden der beschaafde wereld op het land rondom zich verzamelt, tracht hij zich aan haren dwang te onttrekken. Op zijn landverblijf vindt men eenen overvloed van alles, wat tot eene geruste studie, tot een smaakvol genoegen en tot vrije ligchaamsoefening vereischt wordt; boeken, schilderijen, muzijk, paarden, honden en allerlei jagtgereedschap is voorhanden. Hij legt zijnen gast even min als zich zelven eenigen dwang op, maar biedt, in den echten geest der gastvrijheid, alle middelen tot genot aan, en laat het aan eenen ieder over, van dezelve naar verkiezing gebruik te maken.
De smaak der Engelschen voor den landbouw en de hovenierskunst wordt door geen volk geëvenaard. Zij hebben de natuur tot in hare geheimste trekken waargenomen, en toonen, een fijn gevoel voor hare schoonheden, schakeringen en harmonische verbindtenissen te bezitten. Alle bekoorlijkheden, die de natuur elders in onbewoonde streken als onbemerkt verkwist, worden daar rondom de woningen der menschen bijeengebragt. Het schijnt bijna, alsof de Engelschen hare

{==559==} {>>pagina-aanduiding<<}
schroomvallige en vlugtige aanminnigheden hebben weten op te vangen, om ze, als uit eenen tooverhoren, rondom hunne landverblijven uit te storten.
In de bezigheden, die men op het land verrigt, ligt niets gemeens of vernederends. Zij leiden den mensch veeleer tot de beschouwing eener natuurlijke grootheid en schoonheid op, en leveren hem aan de gewaarwordingen van zijn eigen gemoed over, terwijl hij zich onder de zuiverste en verhevenste invloeden der uiterlijke dingen bevindt. De man van rang vindt er dus niets onvoegzaams in, op het land met lieden van eenen minderen stand te verkeeren, gelijk hij nogtans in de stad gewoon is te doen. Hij stelt die verwijdering en dat houden van zijnen afstand ter zijde, legt zelfs de uiterlijke teekenen van zijnen rang voor dien tijd af, om zich geheel en al aan het hartelijk genot van den omgang des gezelligen levens over te geven. De vermaken van het landleven zelve brengen de menschen aldaar nader bijeen; en alle andere gewaarwordingen smelten bij het geluid van den jagthoren en het geblaf der honden tot één doel te zamen.
Aan deze vermenging der beschaafdere standen met de eigenlijke landlieden heeft men dan nu ook het gevoel voor landelijke geneugten te danken, dat in de Engelsche letterkunde zoo bijzonder heerschend is. Vanhier die veelvuldige vergelijkingen, uit het landleven ontleend, en die voortreffelijke beschrijvingen der natuur bij de Engelsche dichters, welke zij, als ware het, met al den glans der geurig bedauwde landstreek in onze slaapkamers hebben overgebragt. Zij, die bij andere volken het landleven beschreven hebben, schijnen de natuur slechts van tijd tot tijd bezocht, en alleenlijk hare meer algemeene trekken opgemerkt te hebben: de Engelsche dichter, daarentegen, leeft en zweeft in de natuur; hij huldigt haar, bij zijne beschrijving, ook in hare stilste eenzaamheid, en tracht ook hare zachtste uitboezemingen te vernemen. Geen windje kan een' tak bewegen, geen blad over de aarde ruischen, geen

{==560==} {>>pagina-aanduiding<<}
diamanten drup zich in den stroom des dauws wiegen, geen geur aan het nederig viooltje ontwijken, geen meizoetje zijn rood voor den morgen ontplooijen, zonder dat zulks door deze vurige en gevoelige waarnemers opgemerkt en tot eene schoone zedeles gebezigd wordt.
Het uitwerksel dezer geheele toewijding van teedere zielen aan de verrigtingen des landlevens openbaart zich op eene verwonderlijke wijze in het voorkomen van het land zelf. Dit is, voor het grootste gedeelte, vlak, en wanneer het niet door de bekoorlijkheden der omtuiningen afgewisseld werd, zou het zich eenzelvig voordoen. Thans is het echter met paleizen en kasteelen ingelegd en als met diamanten bezet, en met parken en tuinen doorweven. Het levert, wel is waar, niet vele groote en verhevene uitzigten, maar des te meer tooneelen van huisselijke rust en veilige stilte op. Iedere pachthoeve, iedere met mos begroeide hut is eene schilderij; en daar de wegen zich gedurig tusschen dezelve heenslingeren, en het uitzigt steeds door heggen en boschjes afgebroken wordt, zoo ziet het oog zich onophoudelijk door eene reeks van kleine landschappen in de bekoorlijkste aanvalligheid verrukt.
De grootste aantrekkelijkheid bezit echter een Engelsch landschap door den indruk van het zedelijk gevoel, dat aldaar schijnt te heerschen; want de denkbeelden van orde, rust, vrede en vaste grondstellingen ontstaan daarbij terstond in de ziel. Ieder ding schijnt de vrucht te wezen van een veeljarig, ordelijk en vreedzaam bestaan. De kerk, welker bouworde reeds op afgelegene tijden wijst, bevestigt dit door haar laag en massief portaal, door haren Gottischen toren, door hare zorgvuldig bewaarde en rijk in kleuren beschilderde vensterglazen, en door de plegtige gedenkstukken van helden en edelen van den ouden tijd, voorouders des tegenwoordigen bezitters dier landstreek; hare grafzerken, welker opschriften eene opeenvolging van geslachten der krachtige landlieden aanwijzen, wier na-
{==561==} {>>pagina-aanduiding<<}
komelingen nog hetzelfde land beploegen en voor hetzelfde altaar nederknielen, bewijzen zulks almede. De pastorij, een vreemd, onregelmatig gebouw, gedeeltelijk verouderd, maar gedeeltelijk naar den smaak der verschillende bewoners en tijden veranderd en verbeterd; de trappen en het voetpad, dat, volgens een oud herkomen, van het kerkhof af, door bevallige dreven en schaduwrijke lanen leidt; het nabijgelegene dorp, met zijne eerwaardige hutten en zijne gemeene weide, door boomen omgeven, op welke de voorvaders van het tegenwoordig geslacht zich reeds verlustigden; eindelijk het kasteel, deze zetel eener oude familie, afgezonderd gelegen in donker geboomte, waaruit het met eenen beschermenden blik op de rondom gelegene landstreek nederziet: dit alles, bijzonderheden, gewoonlijk aan een Engelsch landschap eigen, getuigt van eene sedert lang bevestigde zekerheid, van eene overerving van inheemsche deugden, en van eene verkleefdheid aan de plaats der woning, welke, op eene treffende en aandoenlijke wijze, ten voordeele van het zedelijk karakter der natie pleiten.
Het is inderdaad een aangenaam schouwspel, op eenen zondagmorgen, wanneer de kerkklok haar eenvormig gelui door den geheelen omtrek zendt, het landvolk, in pronkgewaad, met bruingeschroeide aangezigten, en met bescheidene vrolijkheid, vreedzaam langs het groene pad zich te zien ter kerke spoeden; maar nog aangenamer is het, hetzelve te zien, zoo als het des avonds rondom de deur der hutten verzameld is, en zich daar schijnt te verheugen over de gemakken en landelijke versieringen, die de eigene hand rondom dezelve heeft aangebragt.



{==562==} {>>pagina-aanduiding<<}

Wandeling buiten de barrièren van Parijs.

(Vervolg en slot van bl. 530.)

Willen wij nu de hoogten van Montmartre beklimmen, dan moeten wij aan de

barrière des Martyrs

regtsom slaan. Niet ver van hier stierf de beroemdste buikspreker der hoofdstad, fitz james, in 1814, in een enthusiastisch gevecht, als tirailleur der nationale garde, den dood voor het vaderland. - De tuin, bekend onder den naam van Ermitage, wordt, zoowel wegens zijnen schoonen aanleg, als wegens de goede dansmuzijk, aldaar aan te treffen, zeer sterk en van een goed publiek bezocht.
Ik wil gaarne met u den schuins oploopenden weg naar Montmartre beklimmen; maar van de vele vrolijke kroegjes, die zich aldaar bevinden, zullen wij slechts één uitkiezen, dat het verrukkelijkste uitzigt van alle heeft. Het is de windmolen (au moulin), die op zijne kruin gebouwd, en met liefelijk groen omgeven is. Voor de moeite, om deze hoogte vóór zonsopgang beklommen te hebben, ontvangt de wandelaar aldaar eene rijke belooning. De verbazende steenklomp der stad ligt dan als een tapijt onder zijne voeten uitgebreid. Nu verdwijnt het dekkleed des nevels, en thans blinken al de heerlijke torens en paleizen, als zoo vele tintelende sterren, hem in het oog. De liefelijke straal der morgenzon wordt met vuriger gloed teruggekaatst van den vergulden koepel des doms, op het Invalidenhuis geplaatst; terwijl de zilveren golfjes der Seine zich hier door de bogen der brug, ginds door groene velden, en verderop door donkere bosschaadjen slingeren. Ter zijde af flikkeren de glasramen van het kasteel van Meudon als van louter vuur, en de piramide in het park van St. Cloud heft trotschelijk het hoofd omhoog; terwijl hierachter het kasteel van St. Ouen zich vertoont, en, met de hoofdkerk van St Denis, schilderachtige verschieten oplevert. Met een innig genoegen gedenk ik nog steeds aan die schoone morgenstonden der lente, die zoo menigwerf voor mij den nachtelijken sluijer van dit bekoorlijk uitzigt met derzelver rooskleurige vingeren ontdekt hebben.

{==563==} {>>pagina-aanduiding<<}
Verlegen, van waar ik de kleuren en omtrekken voor het groote en heerlijke tafereel zal ontleenen, vergenoeg ik mij met deze plaats den reizenden slechts aan te wijzen, en ik vlei mij, dat hij mij zelfs voor deze aanwijzing danken zal; want er is geen uitzigt in den omtrek der gansche hoofdstad, dat met het genoemde kan vergeleken worden.
Het was op dat gedeelte der butte de Montmartre, welk de vlakte van St. Denis bestrijkt, dat, in het jaar 1814, de kweekelingen der polytechnische schole van St. Cyr bewezen, wat jeugdige moed en bekwaamheid vermogen. De onpartijdige aanvoerders der Pruissische garde, die van St. Denis af op dezelve storm liepen, en in wier gelederen zoo vele den heldendood stierven, hebben hunnen moed regt doen wedervaren, voor welken Spartaansche, zekerlijk geene Parijsche, vrouwen lauwerkransen zouden gevlochten hebben.
De tornooi- of ridderspelen (jeux équestres), door den Graaf van croquenbourg in den omtrek der


barrière blanche

aangelegd, verlevendigen eenigzins den doodschen omtrek van dit gedeelte des ringmuurs, waarover zich de barrières de Clichi, Mouseaux, Chartres en Courcelles te beklagen hebben. Wij moeten ons echter dezen vervelenden weg getroosten, om aan de


barrière du Roule

te komen, waar scherts en vrolijkheid weder beginnen te ontluiken, vooral wanneer men het oog gevestigd houdt op de fraaije tuinen van Beaujon, met de daarin aangelegde Fransche Glijbergen. Hoe vruchtbaar het vernuft der ondernemers, in het uitvinden van prachtvolle en steeds afwisselende vermaken; hoe juist ook hunne speculatie naar den grilligen smaak van het Parijsche publiek moge berekend geweest zijn, zoo heeft nogtans, bij de ongemeene kostbaarheid dezer onderneming, hun crediet reeds meermalen op de helling van den glijberg gestaan; en zeer waarschijnlijk zullen de ijsbeeren van dezen modernen ijsberg, ik meen de crediteuren, het geheel nog eens, over kort of lang, verslinden. Reeds zijn de veranderlijke Parijzenaars des aanhoudenden nederglijdens moede, en verlangen weder naar andere vermaken. Ware er

{==564==} {>>pagina-aanduiding<<}
een tweede daedalus, die hen met een kabinet van wassen vleugelen à la Icarus kon bedienen, hij kon verzekerd zijn, dat zijne fortuin binnen korten tijd gemaakt zou zijn!
Gelijk nu deze Glijbergen, van welke er velerlei zijn, als Russische, Fransche, Zwitsersche, ja zelfs Lilliputtische (montagnes Lilliputiennes op de boulevard du Temple), weldra in het graf der vergetelheid zullen nederzinken, zoo heeft daarentegen de geprojecteerde groote Triumfboog aan de


barrière de l'Etoile

slechts de morgenschemering van zijn ontstaan gezien; de verbazende stellaadje vertoont nog slechts een slaauw spoor van dat kolossaal ontwerp. Wijden wij hier een oogenblik tijds aan dit verrukkelijk uitzigt. Wanneer wij den langen straatweg van Neuilly, waar alles van wagens, ruiters en voetgangers wemelt, met ons oog vervolgen, dan stuiten wij eerst op de digte looverwanden van de hoofdlaan der Elysésche Velden, ijlen voorts over het ruime plein van lodewijk XV, en rusten, verblind door het stuivend vocht der fonteinen van de Tuileriën, op den achtergevel van het Koninklijk paleis uit, van welks koepel de witte vlag wappert. Hier staan wij nu, na eene wandeling van verscheidene uren, weder in de streek der middellijn van Parijs, regt tegenover de barrière du Trône, die wij te voren bezochten. De nabijheid der Elysésche Velden, het aangrenzende bosch van Boulogne en de weg naar St. Cloud zijn de nooit verdroogende bronnen van dien volksstroom, die hier onophoudelijk naar buiten vloeit; en het is door deze barrière, dat de nietsdoende wandelaar tot een Epicurisch genot heensluipt, even als weleer de zielen uit het oude Elysium door de elpenbeenen poort uit de benedenwereld opkwamen.
Hier woont, op een afgezonderd, maar zeer aardig plekje, een restaurateur, die de quintessence der allerfijnste kookkunst in zijne stoofpannen (casserolles) weet te verbinden, en daarom ook de gunst der priesters van themis, die, hoewel nergens te Parijs echter het allerminst onomkoopbaar is, geniet. Van het drukkende des zwarten tabbaards, waarmede zij in het Palais de Justice prijken, en in welken zij eerder naar monniken dan naar regters gelijken, ontdaan, en veel te bescheiden, om aan de wereld te toonen, dat, hoezeer zij eigenlijk

{==565==} {>>pagina-aanduiding<<}
aktenwormen zijn, zij nogtans ook zeer wel kostbare pasteijen weten te verteren, ontwijken zij hier het Argusoog der kwaadsprekende wereld, en toonen aan den sollicitant, die om hunne gunst bedelt, dat zij aan deze opene tafel ook een open hart hebben. Ik was eens bij zoodanigen maaltijd aanwezig, zonder echter te vermoeden, dat de milde gastheer, na het dessert, in eene wandeling op en neêr door den tuin, den tot hier toe twijfelachtigen afloop van een allerbelangrijkst maar twijfelachtig proces van de regters gekocht had. Bij het naar huis rijden verscheurde hij ten minste, al lagchende, een belangrijk aktenstuk, welks bestaan hem tot op dien tijd als een molensteen op het hart gelegen had.
Menig een, die bij het bureau van Liquidatie tot den Achterstand is aangesteld, sluipt ook dikwerf uit zijne eenzame cel aan het Ministerie van Oorlog hier naar eene welbezette tafel, waar een homme d'affaires, die van verarmde Officiers en Leveranciers hunne eischen aan den Staat devant Notaire, hoewel voor half geld, koopt, met zeer veel geestigheid de honneurs waarneemt. Zulk een schitterend diner brengt dan ook onfeilbaar tot eene prompte liquidatie, en binnen korten tijd ziet deze man zijnen naam bij de Kamer van Finantie in het grootboek der nationale schuld en renten prijken; terwijl een andere arme duivel, die jaren lang alle woensdagen op de publieke audientie van den Minister van Oorlog komt, zijnen regtmatigen eisch onder eene menigte van papieren als door een toovermiddel gebonden ziet, zonder dat hij in staat is denzelven daaruit te verlossen.
Men ziet slechts weinige ambachtslieden en daglooners in de kleine herbergen buiten de barrière de Reservoirs, waar een stoomwerktuig voor het pompen van het water uit de Seine is; even zoo worden die buiten de barrières de Long-champ, St. Marie en de Passy weinig bezocht.
Hier sluit deze voorbijstroomende rivier ons den pas af naar de aan de overzijde gelegene barrièren; dus zullen wij aan de brug van Jena een weinig verpoozen.
Wanneer wij met genoegen in deze brug (le pont de Jena) een voltooid kunststuk bewonderen, dan moeten wij het, met terzijdestelling van alle politieke bedenkingen, als vrienden der kunst, beklagen, dat ginds een ander kunstwerk (le palais du Roi de Rome) niet tot rijpheid kwam. Op eenen vasten, rotsachtigen grond gebouwd, en tot eene stoute

{==566==} {>>pagina-aanduiding<<}
hoogte opgetrokken, met den breeden stroom der Seine aan zijnen voet, en met het schoone uitzigt op de brug van Jena en het wijde Veld van Mars, totdat het oog op den achtergrond tegen de breede façade van de Ecole Militaire stuit, zou zekerlijk dit paleis, wat zijne ligging betreft, een der schoonste van geheel Europa geworden zijn. Volgens het ontwerp, zou de aangrenzende kaai van Billi zich zeer verre buiten de barrière uitgestrekt, en hoogstwaarschijnlijk tot eene nieuwe voorstad aanleiding gegeven hebben, die met het vlek Sevres, op den weg naar Versailles, zou zijn vereenigd geworden. Thans gelijkt het veeleer naar een verlaten bergwerk; want de reeds gemetselde grondslagen werden omvergehaald, en de steenen weggebragt. Sic transit gloria mundi! - In 1814 dreigden de verbitterde Pruisen, uit eene smartelijke herinnering van den 14 October 1806, de brug van Jena den ondergang. Doch sedert alexander lagchend over de brug van Austerlitz naar den kruidtuin reed, lieten zich ook de Pruisen niet verder door de verkeerde inblazingen van de Godin der Wraak misleiden. En wij wandelen dus nu ook gerustelijk, over de ijzeren bogen derzelve, naar den linkeroever der Seine, en komen, een weinig regts slaande, langs de woeste kaai van Montebello, (ter herinnering des gesneuvelden Generaals lannes, Hertog van Montebello, aldus genaamd) aan de eerste der overzijdsche barrièren, die van


la Cunette en de Grenelle.

Een vlugtige oogslag op de aangrenzende vlakte van Grenelle doet ons eene onwillekeurige huivering gevoelen. Hier worden, namelijk, de door den krijgsraad uitgesprokene vonnissen voltrokken; hier verwachtte dus ook, in den vroegen morgen, eene tallooze menigte volks de laatste oogenblikken van den Maarschalk ney te zullen aanschouwen; maar de voorzigtige Policie had, in de nabijheid van het Observatorium, achter den tuin van Luxembourg, andere schikkingen gemaakt. Tegen den muur des tuins geleund, ontving hij, met eene voorbeeldelooze bedaardheid, de hagelbui van kogels, welke de hiertoe afgezonderde Veteranen op hem afzonden. De hand op zijn hart leggende, sprak hij: ‘Treft het wèl, kameraden! dit hart, hetwelk altijd zoo warm voor het heil van Frankrijk sloeg.’ En hij viel, van vijf kogels

{==567==} {>>pagina-aanduiding<<}
doorboord, ter aarde. Hoe zeldzaam steekt deze heldhaftigheid af bij het laaghartig verraad, door hem gepleegd!
Bij de barrièren


de l'Ecole Militaire, de Sevres en de Vaugirard

zullen wij dikwijls talrijke troepen van Invaliden ontmoeten, die zich hier in de nabijheid van het Invalidenhuis vermaken. Hier droomen deze oude krijgslieden, bij eene volle flesch en vertrouwelijk gesprek, dat zij zich nog in het gebied hunner roemrijke veldtogten bevinden; hier verrigten zij, onder de schaduwen der wijngaarden, hunne kleine bezigheden; zij snijden wandelstokken, breijen vischnetten, boren pijpekoppen, vlechten vogelkooijen, enz. Dikwijls laten zij, gelijk de kinderen, vliegers op; en wanneer een onder hen de vedel grijpt, dan bewegen zich de houten beenen terstond tot eenen dans, en de armlooze roksmouwen zwaaijen luchtig omhoog.
Deze barrièren, zoowel als die


des Fournaux en du Maine,

worden door de bewoners der voorsteden St. Germain, St. Jacques en St. Marcel sterk bezocht, en in hare nabijheid is, vooral des zondags, bijna hetzelfde gejuich, als wij te voren aan de Courtille aantroffen. De Zwitsersche Glijbergen, de berg Parnassus en de zaal van Apollo; groote en kleine, sierlijke en armoedige danszalen; schoppen van allerlei soort, zelfs dezulke, waarop drie personen, regtop staande en als in eene gevlochtene kooi gesloten, elkander door eigene kracht in beweging brengen; kegels, naar welke men met een' grooten kogel werpt; het siamspel, met de werpschijf; het ringsteken en carousselrijden bevredigen, op verschillende wijzen, de begeerte dier gezinnen uit den burgerstand, die in menigte zich derwaarts spoeden, en geven goed vertier aan de kasteleins en traiteurs.
Hetzelfde geldt ook van de barrières d'Enser en St. Jacques.

{==568==} {>>pagina-aanduiding<<}

Eerst aan de


barrière d' Italie,

buiten welke de groote weg naar Fontainebleau, naar het Zuiden van Frankrijk en naar Italië loopt, neemt de levendigheid weder toe; doch neemt ook weder af aan de barrières d' Ivri en des deux Moulins, van welke genoegzaam alleen door de werklieden in de beroemde tapijtfabrijk (les Gobelins gebruik wordt gemaakt, alsmede door hen, die de groote paardenmarkt, welke aldaar wekelijks tweemalen gehouden wordt, bezoeken. Aan het einde der boulevards de l'Hôpital lokt de kruidtuin, met het zich aldaar bevindend kabinet van natuurlijke zeldzaamheden en de menagerie, talrijke gasten naar de herbergiers, die hunne speculatie daarop gebouwd hebben. En komen wij dan, bij de kleine en laatste


barrière de la Garre,

nog eens aan de Seine, zoo staan wij vlak tegenover de barrière de la Rappée, van waar wij begonnen hebben, en dus aan het einde onzer lange wandeling, waar mijne Lezers en Lezeressen, zoo ik hoop zonder verveling of vermoeijing, het stof der boulevards van hunne voeten kunnen schudden, en ik hun voor hun vereerend gezelschap mijnen dank betuig.






Iets, over wijlen den Harlinger zeeschilder Nicolaas Baur.

(Medegedeeld door Mr. c.p.e. robidé van der aa, Procureur bij de Regtbank van Eersten Aanleg te Leeuwarden.)

Nicolaas baur, Correspondent van de vierde Klasse van het Koninklijk Nederlandsche Instituut van Wetenschappen en schoone Kunsten te Amsterdam, en honorair Lid van de koninklijke Societeit van schoone Kunsten te Brussel, werd op den 21sten September 1767 te Harlingen geboren, en is aldaar, tot groot verlies voor de Nederlandsche school, op den 28sten Maart dezes jaars overleden.

{==569==} {>>pagina-aanduiding<<}

De Heer baur, die niemand anders, dan zijnen kort vóór hem overledenen vader, tot onderwijzer in de teekenkunst heeft gehad, toonde reeds vroeg, dat hij dat natuurlijk genie bezat, hetwelk te regt als het hoofdvereischte van den waren schilder beschouwd wordt. Hoezeer toch, in het eerste tijdvak zijns levens, de schilderkunst in ons vaderland zich in eenen staat van kwijning bevond, hoezeer het derzelve bijna geheel aan aanmoediging ontbrak, baur liet zich niet afschrikken, maar bestudeerde met onvermoeide vlijt de natuur, waartoe hem zijne woonplaats eene zoo schoone gelegenheid aanbood, en vormde zoo, als ware het, zich zelven tot den bekwaamsten Zeeschilder van zijnen tijd.
Waarschijnlijk, echter, had onze baur nimmer die hoogte bereikt, op welke wij, in den laatsten tijd zijns levens, zijn kunsttalent zagen schitteren, ware niet door het merkwaardig decreet van Koning lodewijk, van den 22sten Januarij 1807, voor de schilders in ons vaderland een strijdperk geopend geworden, hetwelk aan de beoefening der kunst nieuwe veêrkracht bijzette.
De Tentoonstelling toch van Schilder-, Beeldhouw- en Graveerkunst van levende Hollandsche meesters, welke, ten gevolge van dat decreet, in de maand Augustus des jaars 1808 plaats had, onderscheidde zich daarin van alle, die haar naderhand gevolgd zijn, dat de Koning, werkzaam willende zijn tot wederherstelling van den bloei der Nederlandsche school, en den toestand willende kennen, waarin zij zich toenmaals bevond, de aanzienlijke som van f 12,000 aan vijf onderscheidene prijzen uitloofde voor hem, die het beste stuk, in de bij artikel 9 van het decreet aangewezene vakken, zoude leveren.
De uitgeloofde belooningen waren aanzienlijk genoeg, om geen' meester in de kunst te doen aarzelen in het toetreden tot den wedstrijd; baur bleef dan ook niet achter, maar leverde een zeestuk in, aan hetwelk, om deszelfs hooge waarde, een prijs van f 3000 werd toegekend; terwijl de Koning nog bovendien het stuk zelf voor zich liet aankoopen. (Men zie deswege de Aanspraak en het Rapport van den Directeur-Generaal der Wetenschappen en Kunsten, gedrukt in 1809 bij de Gebroeders van cleef.)
Op deze Tentoonstelling werd het kunsttalent van den Heer baur zijnen landgenooten eigenlijk eerst in deszelfs volle grootte

{==570==} {>>pagina-aanduiding<<}
bekend; en den roem, dien hij te dier gelegenheid, met zijnen provincie-genoot, den beroemden Portretschilder van der kooi, (aan wiens stuk mede een der vijf prijzen werd toegekend) verkreeg, heeft hij naderhand luisterrijk gehandhaafd. Op alle volgende Tentoonstellingen toch leverde hij meesterstukken; zoodat de eenparige beoordeeling van alle kunstkenners hem niet alleen tot den eersten kunstenaar in zijn vak verhief, maar zijne werken niet zelden naast die van den grooten bakhuizen eene plaats werden waardig gekeurd. Ja, met waarheid kan men van hem zeggen, dat hij, in zijne woelende zeeën, wel eens, in de beweging van het water, dezen scheen te overtreffen. (Men zie, tot bevestiging van een en ander, de lezenswaardige beoordeelingen der onderscheidene Tentoonstellingen, in de Vaderlandsche Letteroefeningen en den Kunst- en Letterbode van 1808 tot 1818 ingesloten.)
Aan Neêrlands voortreffelijke Koningin, aan welke, door deskundigen, de roem wordt toegekend van eene der eerste schilderessen van ons Koningrijk te zijn, ontgingen de verdiensten van den Heer baur mede niet, daar Hoogstdezelve een zijner schilderstukken, ter gelegenheid eener Tentoonstelling, voor haar kabinet deed aankoopen. Zoo dáár, als in andere kabinetten van kunstminnaars, zijn de meesterstukken van zijn penseel - van dat tooverend penseel, dat nu, helaas! altijd voor Nederland slapen zal - voorhanden, en zullen, als zoo vele trofeën, door zijne eigene hand te zijner eere gesticht, zijnen naam tot het late nageslacht overbrengen. In het allezins bezienswaardige kunstkabinet, dat onder de erfgenamen van den Heer baur berust, zijn nog eenige weinige hoogstverdienstelijke stukken van hem zelven voorhanden, onder welke een groot zeestuk, een der laatste voortbrengselen zijner kunst, door den rijkdom der meesterlijk bewerkte voorwerpen en fraaiheid der ordonnantie, bijzonder uitmunt.
De dood des Heeren baur mag dus voor de Nederlandsche school een gevoelig verlies genoemd worden; een verlies, dat inzonderheid Vriesland, trotsch op het gelijktijdig bezit van twee der eerste vaderlandsche kunstschilders, diep gevoelt.



{==571==} {>>pagina-aanduiding<<}

Iets ter verdediging van het rijm van ij op ei.

Je n'ai garde de vouloir abolir la rime; sans elle notre versification tomberoit; mais je crois qu'il seroit à propos de mettre nos poètes plus au large.


fénélon.
Er is misschien geen volk op aarde, dat, vooral in het werktuigelijke der Dichtkunst, meer van zijne Dichters vordert, dan de voormalige Hollanders, of de bewoners der Noordelijke gewesten van ons tegenwoordig Koningrijk. Dezelfde noeste vlijt, die hoofdtrek van hun karakter, door welke zij eenmaal eene zoo eervolle plaats in de rij der volken verkregen; dezelfde naauwgezetheid in het in acht nemen der oude vormen, welke hen onderscheidt, willen zij in de kunstgewrochten hunner Zangers wedervinden. Doch zou deze denkwijs onzer landgenooten wel bevorderlijk zijn voor den hoogeren bloei der Dichtkunst? en kan deze vrije Godin, die in hare vlugt het geheele ruim der schepping doorzweeft en het ongeschapene omvademt, zich wel los en gemakkelijk genoeg bewegen in het stijve keurslijf onzer overgrootmoeders, dat zij, steeds door nieuwe baleinen gesteven, tot op den huidigen dag blijft dragen? Ik beken, dat het genie en de vlijt onzer groote Dichters, wier gelijken Europa, schoon het met minachting op ons nederzie, naauwelijks aan kan wijzen, alle hindernissen te boven komt; doch zouden zij niet nog heerlijker, losser en bevalliger gezongen hebben, indien zij minder met de ijzeren, ultrapuristische magtspreuken van ons dichterlijk wetboek te worstelen hadden, welker overtreding wel niet met den dood, maar met de gevoelige pennesteken onzer Recensenten en het verlies van naam en roem gestraft wordt? Ik voor mij zelven geloof dit zeker, en alle onbevooroordeelden zullen, vertrouw ik, mij dit ten minste eenigermate toestemmen. Elke poging dus, die wederregtelijke boeijen, welke den Dichter belemmeren, tracht af te schudden, moet welkom zijn en ondersteuning vinden, vooral wanneer zij, door genoegzame taal- of dichtkundige gronden gehandhaafd, geene uitvlugt blijkt te zijn der onmagt, die zich niet boven deze belem-
{==572==} {>>pagina-aanduiding<<}
meringen kan verheffen, maar eene regtvaardige herstelling der Poëzij in hare wettige vrijheden en voorregten. Ik durf
vertrouwen, dat mijne tegenwoordige proeve, ter verdediging van het thans zoo gehate, ja geheel verstootene, rijm van ij op ei, als uit de laatstgenoemde bron voortvloeijende, zal beschouwd worden; daar ik voornemens ben, dezelve niet met magtspreuken, maar met bewijzen, ontleend uit den aard van het rijm in het algemeen, uit de analogie van bij ons gewettigde rijmkoppelingen, en uit het algemeen gebruik der Europesche volken, te staven.
Ik zal mij hier niet, gelijk vele, vooral uit de nieuwere Duitsche school, op de geheele onwaarde van het rijm beroepen, en zeggen: ‘Daar wij, helaas! dat overblijfsel der barbaarschheid, die vervelende en eentoonige echo, tot eeuwige schande van de verwende ooren onzer landgenooten, nog niet geheel kunnen wegwerpen, laten wij het ons inmiddels toch zoo gemakkelijk maken als eenigzins mogelijk is; want het behoort immers in het geheel niet tot het wezen onzer poëzij, en doet dus, of naauwkeuriger of achteloozer gebruikt, niets af tot de waarde of onwaarde onzer gedichten.’ Geenszins deel ik in dit gevoelen; ik houd het rijm voor een noodzakelijk bestanddeel onzer Dichtkunst, in welke, om de minder naauwkeurige lengte- en kortheid-bepaling der gebruikte lettergrepen en woorden, de kunstig afgepaste versmaten der Grieken en Latijnen niet kunnen worden ingevoerd (*). Het rijm schijnt in den aard onzer stamtaal gelegen te zijn; en het is eene zeer valsche stelling, dat hetzelve zijnen oorsprong zoude te danken hebben aan de monnikenverzen der middeleeuwen. Deze rijmelaars deden niets dan navolgen, en zij pasten datgene, wat zij bij de volken van den Teutonischen stam in gebruik zagen, toe op

{==573==} {>>pagina-aanduiding<<}
de Latijnsche taal, in welke natuurlijk dat rijm en die minder naauwkeurige voetmaat eene zeer bijzondere en belagchelijke houding moesten aannemen. De gezangen onzer vroegste Barden weêrgalmden waarschijnlijk, of liever zeker, door het rijm gesteund en veraangenaamd, langs de slagvelden; want de Aziatische volken, van welke onze voorvaderen afstamden, en met welke ons thans nog eene anders onverklaarbare overeenkomst van taal en taalvorming verbindt, gebruikten, sinds onheugelijke tijden, het rijm; gelijk zulks de gedichten der Perzen en Tartaren bewijzen, en de sinds weinige jaren meer bekend gewordene Sanscritsche letterkunde ten volle bevestigt. De vroegste voortbrengselen der Tentonische poëzij, welke wij kennen, zijn gerijmd, van sommige drinkliederen der Noormannen af, tot de uitgebreide Heldendichten der Saksers; en toen onze vroegste stamverwanten zich in geheele zwermen over het Zuidelijk en Wesselijk Europa verspreidden, voerden zij het rijm in bij die volken, wier talen, van de Latijnsche afstammende, nimmer het burgerregt aan hetzelve hadden toegekend. Uit dit kort overzigt blijkt onwedersprekelijk, dat de oorsprong van het zijm gelijktijdig is met de vroegste vorming onzer taal; dat het, indien ik mij dus moge uitdrukken, een grondtrek is van derzelver karakter; en geen taalkenner kan dus de nieuwheidszucht der Duitschers goedkeuren, welke al hunne krachten inspannen, om hetzelve, vooral in de uitgebreidere dichtsoorten, te verdringen, en er de kunstige versmaten der Grieken en Latijnen voor in plaats te stellen, welke, naar de prosodische regels der Ouden gebruikt, zeker oneindig moeijelijker zijn dan het rijm, wijl zij niet overeenkomen met den aard onzer talen, en bovendien aan onze ruwere gehoorwerktuigen niet willen bevallen.
Na deze kleine uitweiding, in welke ik vermeen bewezen te hebben, dat ik tot de vurigste voorstanders van het rijm behoor, en hetzelve als het palladium onzer Dichtkunst beschouw, ga ik over, om de wettigheid van het rijm van ei op ij te bewijzen, en wel
1o. uit den aard van het rijm in het algemeen. Daar de poëzij oorspronkelijk gezang was, en dit altijd eenigermate gebleven is en moet blijven, is zij niet geschikt voor het oog, maar wel voor het oor; dat wil zeggen: een dichtstuk moet niet gelezen worden, maar wel uitgesproken (gereci-
{==574==} {>>pagina-aanduiding<<}
reerd) en gehoord. Het rijm is dus eene klankgelijkheid van de op elkander slaande einden der regels, welke niet door het gezigt, maar door het gehoor moet beoordeeld worden. Hoe verschillend dus de op elkander rijmende woorden geschreven en gespeld worden, zulks doet niets ter zake, wanneer zij slechts gelijkelijk klinken. Verandert, door het verloop des tijds, de uitspraak van een woord bij het geheele beschaafde gedeelte des volks, dan moet aan hetzelve ook eene nieuwe plaats in het woordenboek der rijmen worden aangewezen; deze stelling is een wettig gevolg van de vorige. Dus kan, om dit voorloopig te zeggen, ten tijde van vondel het rijm van ij op ei ongeoorloofd geweest zijn, dewijl toen de uitspraak dier beide klanken wezenlijk verschilde; zoodra echter, bij het geheele-beschaafde gedeelte des volks, de uitspraak gelijkluidend wordt, en dit is hier juist het geval, wordt ook het rijm wettig. De tegenovergestelde bewering, dat men het rijm naar de overeenkomende letters, en niet naar de gelijke klanken, moet regelen, strijdt derhalve tegen het innigste wezen der poëzij, en voert tot de grootste ongerijmdheden, dewijl zij het rijm geheel vernietigt; wie toch kan hetzelve hooren in deze verzen van boileau, Art poétique, Ch. 1. vs. 113.

Durant les premiers ans du Parnasse François 
Le caprice tout seul faisoit toutes les loix. (*) 


Het klankrijm is dus het éénige ware en wezenlijke; maar, door in hetzelve eene geheel naauwkeurige, om zoo te spreken mathematische, klankgelijkheid te vorderen, zoude men den Dichter onoverkomelijke hinderpalen in den weg leggen. En waartoe zouden dezelve dienen? Het rijm is geene hoofdschoonheid van een gedicht; hetzelve is alleen eene bijkomende (accessoire): het mindere moet dus, gelijk overal, ook hier voor het meerdere wijken; en te regt, want waar zoude het met onze Dichtkunst heen, indien men alle woorden, welke eenigzins, hoe onmerkbaar ook, in klank

{==575==} {>>pagina-aanduiding<<}
verschillen, angstvallig wilde schiften, en het tot eene doodzonde maken, dezelve door het rijm te verbroederen? Alle volken, welke het rijm hebben ingevoerd, en zelfs onze zoo naauwgezette dichterlijke wetgevers, hebben hiervan de onmogelijkheid begrepen, gelijk wij zulks thans door voorbeelden zullen staven; en dus, al wilden wij toegeven, dat het rijm van ij op ei in klank verschilde, hetwelk wij, met den Hoogleeraar siegenbeek (*), omtrent de beschaafde uitspraak ontkennen, zoude men echter hetzelve gerust kunnen gebruiken.
2o. Wat kan, om thans tot ons tweede punt, de vergelijking van andere bij ons gewettigde rijmkoppelingen, over te gaan, wat kan toch wel de reden zijn, dat men de vrijheid, aan andere rijmklanken algemeen en op veel minder gewigtige gronden toegestaan, hardnekkig aan het rijm van ij op ei is blijven weigeren? Ik betuig hiervoor geenen anderen grond te kunnen vinden, dan de door vooroordeel tot wet gewordene gewoonte, die hier, gelijk in zoo vele andere gevallen, voor reden en bewijs geldt, en welker dwaasheid men, deels uit volgzucht, deels uit luiheid, deels uit vrees om verketterd te worden, nalaat open te leggen. Tot een bewijs, dat deze onregelmatigheid alleen op een ongegrond vooroordeel rust, en dat de geheele analogie van onze rijmkunde dit gevoelen wettigt, moge de optelling der volgende daadzaken dienen.
Al onze Dichters, zonder uitzondering, rijmen de hardlange en zachtlange klinkers, of de dubbele e en o en de enkele e en o, in de slepende einden der regels, op elkander; en het klankverschil tusschen beide is zeker algemeener en grooter, dan dat van de ij en ei.
Ook de d, de t en dt, als zij het woord eindigen, worden, zonder eenige tegenspraak, zusterlijk naast elkander geduld; wij rijmen gij bloedt zoowel op gloed als op roet, schoon de scherpheid der uitspraak zeer veel verschilt.
Doch hier blijft de ongelijkheid van den klank nog minder merkbaar, of wordt ten minste in de algemeene uitspraak slechts aangeduid; doch in de zachtkorte en scherpkorte o is

{==576==} {>>pagina-aanduiding<<}
het verschil sprekend en algemeen; bot en Gód, dof en lóf, vol en tól zijn geheel onderscheidene klanken, en echter vindt men dezelve tallooze keeren op elkander slaan in de werken onzer beste Dichters.
Ook de s, z en sch durft men rijmen, hetzij dat ze het woord eindigen, als mensch op grens, gebruis, suiz', geruisch enz., hetzij dat ze de laatste lettergreep beginnen, bij v. sluizen, bruisen, druischen.
Eindelijk, om niet te spreken van de rijmen van vondel, klangk op zangk, (dat men telkens bij hem vindt, en waarin hij een kunstje gebruikt, om een schijnbaar letterrijm te krijgen, door het vervalschen der eindletter, dat ook bij ons nog niet vergeten is, in weien, houën, zuien) voorgaan op doorstaan (*), wet zeit op naauwgezetheid (**), zijn thans niet de rijmen van goud op doordaauwd (***), armen op beschermen (†), kost op botst (††), dosch op Gods (†††), kreits op paleis (§), schetst op prest (§§), oegsten op verwoesten (§§§), ja zelfs schep op
heb (§§§§), en tallooze andere, door het gebruik van onze doorluchtigste Dichters gewettigd geworden?
Na de beschouwing van al deze opgetelde onregelmatigheden, kan zeker niemand eenige reden vinden, om welke die zelfde Dichters, die deze en dergelijke rijmen gerust en telkens gebruiken, op welke ik niet gaarne den stempel der wettigheid zoude drukken, dewijl zij bijna of liever geheel halfrijmen zijn, zich ook niet het regt toeëigenen van de ij met de ei te verbinden, maar voor deze zamenkoppeling zoo bevreesd zijn, dat men dezelve nimmer in hunne werken kan vinden, en dat a. simons, die zulks eenmaal heeft durven wagen, zijne strafwaardigheid terstond in eene, daartoe

{==577==} {>>pagina-aanduiding<<}
alleen gemaakte, aanmerking bekent (*). Deze vrijheid is toch immers veel kleiner dan eenige dier laatst aangehaalde, en zij zonde oneindig nuttiger zijn, dewijl zich juist de zamenkoppeling van ij en ei zoo dikwerf en zoo natuurlijk aanbiedt, dat het eene gezette moeite en vlijt kost om zulks te vermijden. Waarom ook in dit opzigt het keurslijf der poëzij niet wat losser geregen? Waarom hem, die zoo verstandig is van dit rijm te gebruiken, niet ontheven van de afkeuringen, vermaningen en verknoeijingen, welke verbeteringen moeten heeten, met welke men hem zoo lang en zoo gedurig bestormt, dat hij dikwijls het geheele rijm met al deszelfs aanhangers verwenscht?
3o. Alle volken eindelijk, (en dit is ons derde of laatste punt) welke het rijm in hunne poëzij hebben ingevoerd, geven ons het voorbeeld van die vrijheid, welke wij in zoo vele andere opzigten hebben nagevolgd, maar die wij tot heden toe niet op de ij en ei hebben durven toepassen. De Franschen, naar welke wij het werktuigelijke onzer Dichtkunst geheel gevormd hebben, en wier gebondene rede zich, wegens den aard hunner taal, bijna alleen door het rijm van de ongebondene onderscheidt; die dus op hetzelve eenen veel hoogeren prijs moesten stellen dan andere volken, en zulks inderdaad doen; de Franschen, zeg ik, dulden dit rijm van verwante klanken op elkander. Ten bewijze strekke boileau, wien wij hier als getuige inroepen, dewijl hij van alle Franschen het grootste zwak op het rijm had, en hierin zoo ver ging, dat hij zich zelven dagen lang om ééne enkele gelukkige rijmkoppeling konde afpijnigen (**). In den eersten zang zijner Art poétique vindt men, onder vele andere, de volgende rijmen: reg. 19, 20. s'aime op même; 51, 52. face op terrasse; 85, 86. frein op Tabarin; 103, 104, plaire op sevère; 161, 162. divin op écrivain. Zang II. reg. 5, 6. stile op idylle; 81, 82. avare op bizarre; 125, 126. infame op épigramme; 75, 76. éclatans op temps.
De Duitschers maken het zich nog veel gemakkelijker; men leze slechts ieder berijmd vers, zelfs van hunne groot-
{==578==} {>>pagina-aanduiding<<}
ste en keurigste Dichters, en zal hiervan geheel overtuigd zijn. In het Eleusische Fest van schiller, hetwelk ik kies, omdat mijn exemplaar juist te dezer plaatse openvalt, vindt men: 1ste Coupl. Aehren, verklären; Sitten, Hütten. 2de Coupl. Klüften, Triften. 3de Coupl. Weile, Säule; gewährt, ehrt. En verder: höhen, wehen; herab, Stab; Gott, gebot; Füssen, fliessen, enz. Of verkiest men den keurigen bürger, men doorleze zijne Lenore, en zal er vinden: Reisern, Häusern; Beten, von nöthen; Mann, gethan; Böhmen, nehmen; Blicken, Brücken, en tallooze andere rijmkoppelingen.
Kortheidshalve, en wijl ik reeds meer dan te veel in zulk eene duidelijke zaak meen gezegd te hebben, sla ik de gedichten der Engelschen en van andere Europesche volken, bij welke alle hetzelfde plaats vindt, over; derzelver voorbeeld bij te brengen, is ook minder noodzakelijk, dewijl onze Dichtkunst zich, in derzelver vroegste tijdperk, geheel naar de Fransche, en later meer naar de Duitsche gevormd heeft. Verre zij het echter van ons, deze vreemdelingen in alles te willen navolgen. Gaarne laten wij den Franschman zijne eeuwige tautophonische (geheel gelijke) rijmen van voix of fois, ris op rits, fondemens op ornemens, prison op raison, rivage op ravage enz., welke men bij menigte op elke bladzijde aantreft, en die met onze rijmen van licht op ligt, wijden op weiden, zaligheid op eeuwigheid overeenkomen. Wij gunnen den Duitscher zijne slordige halfrijmen, zijn heut op Kleid, Gott op Tod, zähren op hören, zoowel als zijne assonanzen, die hij thans, in navolging der oudste Dichters, weder in zijne nieuwste Treurspelen invoert. Doch wij geven in bedenking, of het niet tot de bevordering en den bloei onzer Dichtkunst strekken zoude, indien wij, verre achter de teugelloosheid onzer naburen terugblijvende, dezelfde vrijheid, welke in de zamenkoppeling van teeken en breken, van boomen en komen gewettigd is, insgelijks op de verbinding der ij met de ei toepasten. Ik, ten minste, wensch van ganscher harte, dat dit zoo spoedig mogelijk algemeen
geschieden moge, en dat deze proeve daartoe iets moge hebben bijgedragen; terwijl ik anders hope, de taal- en rijmkundige gronden te mogen hooren, om welke dit ongeoorloofd en onmogelijk is.
B.



{==579==} {>>pagina-aanduiding<<}

Lopez de Vega.

Lopez de vega, een Spaansch Dichter, geboren te Madrid, den 25 September 1568, en overleden den 26 Augustus 1635, had, bij zijn leven, eenen letterroem verworven, zoo groot en zoo uitgebreid, dat geen Dichter van lateren tijd, in dit opzigt, met hem te vergelijken is. De beroemde Engelsche Lord holland heeft zeer belangrijke berigten over het leven en de schriften van dezen Spanjaard en deszelfs Landgenoot guillen de castro medegedeeld, in een werk, dat in 1817 te Londen is uitgekomen, onder den titel van Some Account of the Lives and Writings of lope felix de vega carpio and guillen de castro; by henry richard, Lord holland; 2 Vol.
De lezing van dit werk allen Letterkundigen aanbevelende, willen wij thans slechts eenige bijzonderheden vermelden, betrekkelijk de ongemeene vlugheid van lopez, en de voorbeeldelooze vruchtbaarheid zijner Muze. Reeds in zijne vroegste kindschheid toonde hij de sterkste zucht voor de poëzij. Hij maakte reeds verzen, toen hij nog niet in staat was, om dezelve op te schrijven; en op zijn twaalfde jaar had hij reeds onderscheidene stukken vervaardigd. Wanneer men in aanmerking neemt, dat hij door zijne onderscheidene opgevolgde betrekkingen, van Krijgsman, van Echtgenoot en Vader, van Secretaris der Inquisitie en Priester, noodwendig van zijnen letterarbeid moest worden afgetrokken, zal men versteld staan over het groot getal zijner voortbrengselen, waarvan men beweert, dat 21 millioenen en 300,000 regels gedrukt zijn, en dat 800 van zijne stukken ten tooneele zijn gevoerd. Hij zelf verzekert, in een van zijne laatste werken, dat, hetgene gedrukt is, minder bedroeg, dan de voorraad, welke nog voor de pers bestemd was. Al weet men nu ook, dat de taal, waarin lopez schreef, zeer rijk is; dat de Spaansche verzen dikwijls zeer kort, en de regels van metrum en rythmus niet streng zijn; dat de Dichter de begaafdheid had van even gemakkelijk en spoedig in verzen, als in proza te schrijven; en dat hij zelf opgeeft, dat hij meer dan honderdmaal, binnen het tijdsbestek van 24 uren, een stuk heeft vervaardigd en ten tooneele doen verschijnen,

{==580==} {>>pagina-aanduiding<<}
heeft men toch moeite, om aan gemelde opgave geloof te slaan: want men heeft uitgerekend, dat hij dan, van zijn 13de jaar aan, ongeveer 900 verzen iederen dag moet gemaakt hebben.





Alexander.


Toen Alexanders hand 
Het vadzig Oosterstrand 
En 't uiterst eind' der aard' 
Deed buigen voor zijn zwaard, 
Toen rees, bij 't vreugdgeschal 
Des winnaars van 't heelal, 
Dees schrikbre vloekbede op 
Naar des Olympus top: 
 
‘Straf, Vader van de Goôn! 
Den trotschen Macedoon, 
Dien dienaar van den Dood, 
Die de aarde in ketens sloot, 
Wiens roemzucht, nooit voldaan, 
 Ook naar uw kroon dorst staan, 
Die zweert, slechts mensch in schijn, 
Uit u geteeld te zijn, 
En wil, dat 't gansch heelal 
Slechts hem aanbidden zal! 
Sla, 't nageslacht ten leer, 
Hem met uw' bliksem neêr, 
Die op het Bacchanaal, 
Na Herkules bokaal, 
Zich zelv' met kroon en staf 
Ten spot aan knechten gaf! 
Verplet, o Donderaar! 
Den aartsgeweldenaar, 
Wiens tijgerdorst naar bloed 
Geen Perzerbloed voldoet, 
Maar dat des halsvriends stort 
En dan eerst draaglijk wordt! 
Stort hem in d'afgrond neêr, 
Die, eener hoer ter eer, 

{==581==} {>>pagina-aanduiding<<}

De fakkel in de hand, 
Persepolis verbrandt, 
En 't heilig Vorstengraf 
Ter prooi der vlammen gaf! 
Geen marmer, bloem of gras 
Bedekk' des dwinglands asch; 
Zijn naam in Zuid en Noord 
Zij slechts ten vloek gehoord, 
En hem vervloek' 't heelal 
Die ooit dien dragen zal!’ 
 
Zoo bad met wilden blik, 
Ontzind door smart en schrik, 
Van uit het rookend puin 
Een priester, grijs van kruin, 
En stort zich in den gloed, 
Die 't heiligdom doorwoedt, 
En, bij zijn' laatsten aêm, 
Vloekt nog des dwinglands naam. 
 
Dees vloekbeê steeg ten troon 
Des Vaders van de Goôn; 
Hij fronst den wenkbraauwboog, 
En bliksems schiet zijn oog, 
En aarde en hemel beeft, 
Daar Hij zijn Godspraak geeft: 
 
‘Snel plet mijn wraak hem neêr, 
Die aarde, stroom en meer 
Van 't versch vergoten bloed 
Reeds jaren rooken doet; 
Die, d'afgrond uitgedoemd, 
Mij zijnen Vader noemt, 
En zóó zijne euveldaân 
Ook op mijn hoofd durft laân. 
Dra dekt een handvol zand 
Dien trotschen dwingeland, 
Wien de aarde naauw omsloot, - 
En 't graf wordt hem te groot! 
Zijn geest, die, dol van waan, 
Naar Godeneer dorst staan, 

{==582==} {>>pagina-aanduiding<<}

Dale in den afgrond af, 
Alwaar Ixïons straf 
Nog hemelvreugd zal zijn 
Bij zijne hellepijn! 
Zijn naam in Zuid en Noord 
Zij slechts als vloek gehoord, 
Totdat in later tijd 
Een held, die de aard' bevrijdt, 
Ten zoen van 't gansch heelal, 
Dien weder dragen zal!’ 
 
Zoo spreekt de God der Goôn, - 
En zijn gewaande Zoon 
Grijpt reeds op 't Bacchanaal 
De schrikbre feestbokaal, 
En zet haar aan den mond, 
En leegt haar tot den grond: - 
Daar stort hij ijlings neêr; 
Zijn oog aanschouwt niet meer, 
En 't rood gelaat verbleekt: - 
't Is de Almagt, die zich wreekt, 
En 't edel druivenbloed 
In gif verkeeren doet. 
 
Toen steeg het vreugdgeschal 
Der volken zonder tal 
Van Ganges zalig strand 
En Hellas bloemwarand'; 
Toen vloot er offerwijn, 
Zoo ver er menschen zijn; 
En ieder voert zijn' zoon 
Naar 't altaar van de Goôn, 
En roept, met woede in 't oog: 
‘Steek, knaap! uw hand omhoog; 
Zweer vloek den dwingeland; 
Bedek zijn' naam met schand': 
Zoo zwere ook eens uw zoon 
En vloek' den Macedoon!’ 
 
De tijd sleepte in zijn vaart 
Reeds volk bij volk van de aard'; 

{==583==} {>>pagina-aanduiding<<}

Toch werd bij 't nageslacht 
Der vadren vloek herdacht; 
Ja, Oost met West te zaam' 
Vloekte Alexanders naam; 
Geen edel sterveling, 
Die ooit dien naam ontving. 
 
Na tweemaal duizend jaar 
Steeg een geweldenaar, 
Bij wien de Macedoon 
Een lievling was der Goôn. 
Op 't Korsikaansche strand, 
Der roovren vaderland, 
Uit overspel gebaard, 
Scheen hij der bevende aard' 
Het hoofd der duivlenrij, 
Ja schelmscher nog dan hij. 
 
Op 't molmend doodsgebeent' 
Van volken zaamvereend, 
Sticht hij een' Keizerstroon 
En spot met regt en Goôn. 
Zijn vuist, met duivelskracht, 
Vernielt het menschgeslacht, 
En 't schijnt, dat in 't heelal 
Hij de eenge resten zal! 
 
Daar rees uit Oost en West 
De kreet, door 't wee ontprest, 
Naar des Olympus top 
Als doffe donder op. 
Toen wenkt der Goden God; - 
't Heelal wacht zijn gebod. 
 
Hij spreekt, doch fronst geen oog 
Noch donkren wenkbraauwboog; 
Een lach siert zijn gelaat, 
En alles, wat bestaat, 
Tot in des afgronds nacht, 
Gevoelt zijn tooverkracht, 

{==584==} {>>pagina-aanduiding<<}

‘Droog, menschdom! droog uw' traan; 
De zon des heils breekt aan; 
Ginds, uit 't bevrozen Noord, 
Spoedt reeds uw redder voort: 
Hij voert dien schrikbren naam, 
Geschandvlekt door de faam; 
Maar 't is geen Macedoon, - 
Neen! hij, hij is mijn Zoon; 
Zijn arm velt 't ondier neêr, 
En de aard' herademt weêr. 
Zoo houdt mijn Godspraak stand. 
Vergeten is de schand', 
Aan Alexanders naam 
Geketend door de faam; 
Hij zij bij 't nageslacht 
Met zegening herdacht, 
En de aard', door hem bevrijd, 
Verbrei' dien wijd en zijd!’ 
 
Hij sprak, - en Peters Zoon 
Snelt aan op zijn geboôn, 
Verbreekt des Korsers staf, 
Rukt hem zijn kroonen af, 
En jaagt den Roovervorst, 
Die de aard' verheeren dorst, 
Door storm en zeegeklots 
Naar Sint Helena's rots. 
 
Nu klonk langs zee en land, 
Van Oost tot Westerstrand, 
Een dondrend vreugdgeschal 
Om 's trotschen dwinglands val; 
En 't menschdom, pas ontboeid, 
Vergat, in dank ontgloeid, 
Den woesten Macedoon 
Voor Peters heilgen Zoon. 
 
boxman. 










{==585==} {>>pagina-aanduiding<<}

Mengelwerk.

Lofrede op Nicolaus Georgius Oosterdijk.


Door H. Beeke, (*) Medicinae Doctor te Haarlem.

(Opgemaakt, gedeeltelijk uit de Annal. Acad. Lugd. Bat. Ao. 1817-1818, gedeeltelijk uit de berigten zijner Nabestaanden en Vrienden.)

Van alle uitstekende kunsten, die uit 's menschen geest en vernuft haren oorsprong nemen, of die door eene juiste kennis en naarstige beoefening verkregen worden, behoort voorzeker de Schilderkunst tot die gene derzelve, welke ons niet alleen afwezig zijnde zaken herinneren, maar ook het reeds uit dit leven weggevoerde ligchaam, de beeldtenis van eenen mensch namelijk, aan onze verbeelding kunnen teruggeven.
Zij teekent ons alzoo, door juiste trekken van het penseel, met levendige kleuren, de uiterlijke gedaante, de bijzonder kenmerkende wezenstrekken van het voorwerp harer beschouwing af; zij geeft aan het doode eene levende gedaante, en verschaft duizende schakeringen en afwisselingen in kleur en gestalte; zij is, met één woord, de eerste van alle kunsten, aan welke de zoo eenvoudige, doch rijke Natuur tegelijk haren gelukkigen invloed bestendig doet ondervinden.

{==586==} {>>pagina-aanduiding<<}

Dit zelfde nu, waardoor de Schilderkunst zich boven de overige kunsten onderscheidt, kan ook van het verhaal eener Levensgeschiedenis gezegd worden, dat ons den man of vrouw, zoo als hij was, of zoo als zij leefde, met de duidelijkste en eenvoudigste trekken afmaalt. Want, gelijk de eerste zich alleen met de uiterlijke, zoowel grovere als fijnere, afteekening eener gedaante bezig houdt, zoo bestaat de laatste in het afschilderen en het juiste treffen van 's menschen innerlijke hoedanigheden, van zijne daden en handelingen.
Ul. met de levensgeschiedenis, met de innerlijke hoedanigheden van eenen man, als nicolaus georgius oosterdijk was, bezig te houden, is het doel mijner tegenwoordige rede.
Vergunt dus mij, die hier als zijn Lofredenaar thans optrede, Ul. beproefde toegevendheid in het hooren en goedgunstige aandacht.
Hij werd op den 16den van Sprokkelmaand des jaars 1740 te Utrecht geboren. Zijn Vader was joannis oosterdijk schacht, die aan de Hoogeschool dier zelfde stad het Hoogleeraarambt in de Geneeskunde op eene roemvolle wijze bekleedde, en zijne Moeder heette johanna aletta mol. Opgevoed onder de goede besturing en de wijze raadgevingen van zijnen kundigen Vader, en toevertrouwd aan de teedere zorgen zijner deugdzame Moeder, ontwikkelden bij den jongen oosterdijk niet slechts de zaden van uitstekende zielsvermogens zich reeds zeer vroegtijdig, maar ook de teekenen van braafheid en deugd, welke hij, gelijk naderhand blijken zal, in de ruimste mate bezat, openbaarden zich tevens ten duidelijkste.
De jaren der kindschheid aldus doorloopen hebbende, besloot zijn Vader, eerst hem grondig onderwijs te laten geven in de talen der Ouden, om daarna zoowel de lessen van dezen, als die der overige Leeraars in de geneeskundige wetenschappen, met vrucht te kunnen bijwonen; in het aanleeren nu van welke hij weldra zoo groot eene bedrevenheid en kunde aan den dag lei-
{==587==} {>>pagina-aanduiding<<}
de, dat ieder, die in beide talen slechts eenmaal proeven van hem gehoord had, zijne billijke verwondering moest te kennen geven. Want, gelijk het voor eene zekere waarheid moet gehouden worden, dat niemand in het beoefenen eener wetenschap of kunst zal kunnen uitmunten, indien hij niet met vernuft, zucht tot studie en leiding daartoe voorzien zij, en hoewel deze drie vereischten in éénen te zamen vereenigd zeer schaars gevonden worden, zoo scheen echter oosterdijk door de Natuur zoodanig met dezelve begiftigd, dat hij, hoewel nog zeer jong zijnde, zoowel van zijn meer en meer ontluikend vernuft, als van zijne onbepaalde zucht tot studie, en de goede leiding, welke hij in het beoefenen gekregen had, de schoonste vruchten moest plukken.
De Latijnsche scholen vervolgens met lof doorgegaan zijnde, werd aan de begeerte, die hij altijd gekoesterd had, om zich op de Geneeskunde toe te leggen, voldaan; hij werd te Utrecht tot Student in de Medicijnen bevorderd, en genoot aldaar, behalve zijns Vaders lessen, eerst ook die van de beroemde Hoogleeraren wesseling en reitz in de Grieksche en Latijnsche talen, naderhand die van woertman, wachendorf en hahn in de geneeskundige wetenschappen.
Zoo men nu iemands kunde ook daarnaar zal mogen afmeten, dat hij het onderwijs der geleerdste en kundigste mannen genoten, en zich naar de voorschriften, welke deze hem gaven, gevormd hebbe; dan voorwaar twijfelen wij geenszins, dit op oosterdijk toepassende, hem Ul. voor te stellen als eenen man, wiens akademische loopbaan reeds van den beginne aan ingerigt en gewijzigd werd door de beroemdste mannen van zijnen tijd. Want het zal niet noodig zijn, dat ik eenen wesseling noeme, die, onder zoo vele geleerde letter of taalkundige mannen, met regt eene der eerste plaatsen bekleed heeft, en, door zijne uitstekende kennis in de Grieksche taal, bij oosterdijk den lust en ijver tot het beoefenen derzelve deed ontstaan,

{==588==} {>>pagina-aanduiding<<}
noch dat ik spreke van den alom beroemden gaubius, door wiens voortreffelijke lessen in de Schei- en Ziektekunde hij zich den weg gebaand zag, om het voetspoor van dien voortreffelijken Leermeester geheel en al te kunnen volgen; om niet eens te gewagen van zijnen voortreffelijken Vader en den oordeelkundigen hahn, welke beide door hunne uitstekende begaafdheden zich eenen onsterfelijken roem verworven hebben.
Onder dergelijke gelukkige voorteekenen zijne studiën nu aangevangen hebbende, bleek het alras, dat de verdere voortgang in dezelve het begin ver overtreffen moest; want zoodra had hij niet de eerste gronden tot de Geneeskunde gelegd, of zijn geest, die zich niet vergenoegde met eene algemeene en oppervlakkige beschouwing van zaken, drong tot de naauwkeurigste nasporingen door; dezelve begon meer en meer helder en opgeklaard te worden, toen de schriften van hippocrates, galenus en celsus zijne aandacht boeiden, toen naderhand ook de latere Schrijvers, sydenham, en vooral boerhaave, hem den weg aanwezen tot eene zuivere en gelukkige uitoefening der Praktijk.
Er bestond voorheen bij mannen van smaak, die zucht hadden tot meer dan gewone kennis in eenige wetenschap, de gewoonte, om, na het volbrengen hunner studiën, eer zij de waardigheid van Doctor verkregen hadden, nog eenigen tijd op eene andere Hoogeschool de lessen van beroemde mannen bij te wonen. En voorzeker niet ten onregte, of zonder vrucht: want de ondervinding, die toch over het algemeen de beste leermeesteresse is, bevestigde ook dit meermalen ten duidelijkste. Men bezocht tot dat einde meestentijd in ons Vaderland de Hoogeschool van Leyden, in Schotland die van Edimburg, in Frankrijk die van Parijs, in Duitschland die van Berlijn of Weenen, naar mate zich op deze of gene derzelve meer- of minder bekende geleerde mannen bevonden.
Door de voorbeelden, nu, van zoo vele geleerde

{==589==} {>>pagina-aanduiding<<}
mannen in deze gewoonte voorgegaan, besloot ook onze oosterdijk, met goedkeuring en op aanraden zijns Vaders, voordat hij openlijk tot Geneesheer bevorderd werd, den tijd van een jaar op eene andere Akademie door te brengen. En welke meent gij, Toehoorders! dat hij daartoe uitkoos? Even gelijk, weinige jaren te voren, de groote ruhnkenius zich uit eene van Duitschlands beroemdste Hoogescholen naar ons Vaderland begaf, om te Leyden de lessen van den Hoogleeraar hemsterhuis te hooren, zoo scheen ook oosterdijk, vooral opgewekt en uitgelokt door de geleerdheid van eenen van boerhaave's beroemdste leerlingen, zich derwaarts te moeten begeven. En dewijl er welligt iemand onder Ul. zich bevindt, die vraagt, waarom hij boven zoo vele uitlandsche Hoogescholen juist die van Leyden stelde, zoo vergunt mij, Toehoorders! dat ik thans op die van Leyden uwe aandacht voor een oogenblik nader vestige.
Toen boerhaave, niet alleen door zijn uitmuntend vernuft en groote geleerdheid, maar ook bijzonder door zijne zoo eenvoudige als gelukkige wijze van de praktijk uit te oefenen, zich den dank van het geheele menschelijk geslacht, dat zijne hulp verzocht, met alle regt verworven, en tevens, door het uitgeven van onderscheidene voortreffelijke werken, geheel der onsterfelijkheid toegewijd had, zag de Hoogeschool van Leyden, die het verlies van eenen man, wiens gelijke zeldzaam geboren wordt, regtmatig betreuren moest, door eenen zijner kundigste leerlingen, den voortreffelijken gaubius, zulks eenigermate hersteld; ja zij gevoelde welhaast den schok niet meer, welke haar zoo hevig getroffen had. Boerhaave's leer, zoo zuiver, zoo onopgesmukt, zoo eenvoudig, had diepe wortelen geschoten in de harten zijner leerlingen; dezelve verging dus niet met den dood diens grooten mans. Een gaubius werd de gelukkige Leeraar der Ziektekunde; en zietdaar, Toehoorders! de leer van den eenen door de vernuftige en scherpzinnige kennis van den anderen

{==590==} {>>pagina-aanduiding<<}
uitgelegd, en, indien ik het zoo eens noemen mag, onder hetzelfde kleed in een geheel ander daglicht gesteld! De Scheikunde, die aan boerhaave's onvermoeiden geest en zucht tot nasporingen alles verschuldigd was, bleef evenzeer na zijnen dood, door de scherpzinnige en naarstige onderzoekingen gaubius, leven; ja, wat meer is, dezelve verkreeg eenen nieuwen luister, toen zich dagelijks, voor het oog van dezen, nieuwe en vreemde ontdekkingen opdeden. Wat wonder dus, daar Leydens Hoogeschool te voren aan boerhaave, albinus en anderen hare beroemdheid te danken had, dat zij nu evenzeer haren roem bleef behouden, toen een van royen, winter en gaubius, uit dezelfde school voortgesproten, dezelfde Natuurleer erkenden en den alouden roem bleven handhaven? Wat wonder, daar ook in de overige vakken van geleerdheid de beroemdste mannen bloeiden, (getuigen de namen van eenen alberti en schultens, van eenen hemsterhuis en ruhnkenius) dat zij, als de algemeene stapelplaats van geleerdheid kunnende beschouwd worden, uit alle oorden eene menigte leerlingen tot zich trok, en, als ware het, van dezelve scheen over te vloeijen? Wat wonder, eindelijk, daar zij zoo groote mannen als Leeraars in haren tempel mogt vereenigd zien, dat ook oosterdijk onder die gene harer voedsterlingen zich voegde, die naderhand tot roem en luister der Akademie verstrekken konden?
Nadat hij zich alzoo te Leyden gedurende een jaar opgehouden, en de lessen der Hoogleeraren van royen, winter en gaubius gehoord had, keerde hij weder naar Utrecht terug, na zich met eene uitgebreide kennis in de onderscheidene vakken der Geneeskunde verrijkt te hebben. Want het gaat toch met iemands kundigheden even als met de bloemen en vruchtboomen, die, wanneer zij door eene bekwame hand gekweekt en besnoeid, of van eenen dorren grond naar eenen vruchtbaren overgebragt

{==591==} {>>pagina-aanduiding<<}
worden, levendiger en fraaijer bloeijen, en rijkelijker en betere vruchten voortbrengen. Zoo ook worden de kundigheden gemakkelijker gekweekt en volmaakter verkregen, wanneer men dezelve onder de leiding van goede leermeesters aanwinnen en verkrijgen mag; wanneer men de eene leerschool verlaat, om die met eene andere, meer volmaakte, te verwisselen.
Hij liet zich vervolgens, in den loop van dat zelfde jaar 1762, op den 15den van Zomermaand, openlijk tot Geneesheer bevorderen, en verdedigde bij die gelegenheid eene Dissertatie (de Aceto) over den Azijn: en hierdoor scheen oosterdijk bovenal zijnen ijver en zucht tot de studie aangevuurd te hebben, dat hij, bijzonder op de Kruid- en Scheikunde zich toeleggende, het zoo verre in deze beide vakken brengen wilde, om naderhand eene nog schitterender loopbaan, dan die van Geneesheer, te kunnen betreden. Terwijl hij nu aan de uitoefening der praktijk zelve zich toegewijd, en Utrecht tot zijne standplaats verkozen had, beperkte hij zich in dien tijd niet slechts tot zijn geliefkoosd vak, de Botanie en Scheikunde, maar wendde ook tot heil en genezing der zieken alles aan, wat de beste, getrouwste Schrijvers, hippocrates, sydenham en boerhaave, hem verschaffen konden.
Want, Toehoorders! de beoefening der Geneeskunde schijnt dit bij uitzondering, boven de overige wetenschappen, met de Dichtkunde gemeen te hebben, dat zij, door de menigvuldigheid harer bronnen, eene altoosdurende verscheidenheid oplevert, en den waren beoefenaar met eene voorbeeldelooze zucht bezielen kan; zoodat men van haar, hetgene cicero omtrent de beoefening der Dichtkunde beweerde (*), zeggen kan, ‘dat zij de jeugd opscherpt, de grijsheid vermaakt, den voorspoed tot sieraad strekt, in tegenspoed troost en toevlugt verschaft, in huis vermaak aanbrengt, buiten hetzelve geene beletselen kent,

{==592==} {>>pagina-aanduiding<<}
met ons overnacht, rondreist en zich op het land onthoudt.’
Oosterdijk, nu gedurende acht jaren de Geneeskunde uitoefenende, hield zich niet alleen bijzonder bezig met het lezen der oude Schrijvers, welke hij wist, dat hem in de genezing der ziekten nuttig en noodzakelijk waren, maar besteedde daarenboven ook aan de beoefening der Kruid- en Scheikunde een groot gedeelte van zijnen nog overigen tijd, met dit gunstig en voor zich zelven vereerend gevolg, dat hij in den jare 1770 naar Harderwijk beroepen werd, om het Hoogleeraarambt in de Genees-, Kruid- en Scheikunde te bekleeden. Hij had zich ondertusschen reeds drie jaren te voren in het huwelijk begeven met Mejufvrouwe bartha weveringh, en bragt met dezelve de zaligste genoegens door, die stervelingen ooit op aarde genieten mogen: hij was ook, zich aan het huisselijk leven overgegeven hebbende, geheel geschikt, en door de Natuur, als ware het, met eene eigenaardige kalmte van ziel en tevredenheid begiftigd, om dergelijke gelukkige dagen met zijne Huisvrouwe te kunnen slijten.
Nadat hem nu deze vereerende post door de Harderwijksche Hoogeschool was opgedragen, was hij spoedig gereed, om dezelve werkelijk te aanvaarden, verliet alzoo Utrecht als Geneesheer, en trad tevens, in den voor hem zoowel nieuwen, als meer werkzamen kring, voor het eerst te Harderwijk als Hoogleeraar op.
Het is toch, voorwaar, voor elken jongen Letterkundige en beoefenaar van eenige wetenschap, eene belangrijke zaak, en het geeft hem eene rijke bron ter vermeerdering van zijne kundigheden, dat, wanneer hij eenmaal in het openbaar als Leeraar wenscht op te treden, hij eerst naar eene der kleinere Hoogescholen zich begeven kan, om, als ware het, voorbereid, en tot een toekomend uitgebreider onderwijs langzaam opgeleid en gevormd te worden. Voorheen plagt deze wijze van Hoogleeraren te vormen meer in ons Vaderland plaats te grijpen, zoo zelfs, dat bijna niemand

{==593==} {>>pagina-aanduiding<<}
aan eene der grootere Akademiën konde beroepen worden, die niet reeds eenige jaren denzelfden post aan eene der kleinere, te Franeker of te Harderwijk, bekleed had.
En wie is er dan onder Ul., die niet met mij beseft, dat door deze en dergelijke overwegingen, die voorzeker bij oosterdijk opkwamen, hij zich ook te sterker opgewekt gevoelde, om eenen eerpost, als hem thans aangeboden werd, aan te nemen; wie, die niet met mij gelooft, dat nederigheid en geringachten zijner eigene kundigheden tevens drijfveren bij hem waren, om zich in het waarnemen van denzelven op te leiden en bekwamer te maken tot eene nog schitterender loopbaan? Hij aanvaardde aldus zijnen post met het uitspreken eener Inwijdingsredevoering, in welke hij betoogde, dat vele menschen, door eene te overdrevene zucht om te willen blijven leven, hunnen dood verhaasten; een onderwerp, vreemd en uitgezocht, doch hetwelk niet zoo zeer daardoor meerdere waarde moest verkrijgen, als wel door deszelfs juiste en keurige bewerking.
Schetsten wij nu even te voren, en bewezen wij, dat oosterdijk, door zijne onbepaalde zucht tot studie, door de uiterste naauwgezetheid in het waarnemen en bijwonen der lessen, als jongeling reeds tot een voorbeeld voor anderen kon verstrekken; dat hij zich naderhand naar de voorschriften zijner voortreffelijke Leermeesters vormde; dat hij geene oppervlakkige, maar diepe en ware kennis in de geneeskundige wetenschappen najaagde, - thans behoeven wij dan niet te betoogen, dat, gelijk hij ook als Geneesheer door juiste en eenvoudige wijze van ziekten te behandelen, door ware praktische kunde boven anderen uitmuntte, hij als Hoogleeraar zich ook even groot, even uitstekend kennen deed. Want naauwelijks had hij aangevangen als zoodanig werkzaam te zijn, of het bleek, dat niet alleen de zoogenaamde voorbereidende wetenschappen in hem eenen duidelijken uitlegger en naarstigen opmer-
{==594==} {>>pagina-aanduiding<<}
ker vonden, maar dat ook de Ziektekunde en eigenlijk gezegde Geneeskunde (Therapia) door hem op het eenvoudigst onderwezen en op het gelukkigst uitgeoefend werden. Daarenboven nog schenen zijne geaardheid, die zacht en toegevend was, en waardoor hij zich spoedig de achting zijner leerlingen verwierf; zijne bedaardheid, die boven de gewone mate zich uitstrekte, en waardoor hij de bewondering van ieder tot zich trok; zijne ingetogenheid en geduld, die geene palen kenden, en waardoor hij de beste voorganger der jeugd werd, hem tot den voortreffelijksten Hoogleeraar gevormd en bestemd te hebben.
Hij deed vervolgens, drie jaren nadat hij te Harderwijk gekomen was, als Rector Magnificus aftredende, eene Redevoering, waarin hij de noodzakelijkheid deed opmerken van zorgvuldig de Armen te verzorgen, als het beste middel om besmettelijke ziekten voor te komen.
Door deze en meer andere proeven nu, die, wel is waar, eerstelingen zijner beoefening waren, maar ware kenmerken zijner diepe geleerdheid met zich droegen, kon het niet anders, of een man als oosterdijk, die tot heden toe zich binnen den engen, doch nuttigen kring der Harderwijksche school beperkt gehouden had, moest meer en meer bekend worden. Immers de Zeeuwsche Maatschappij der Wetenschappen had hem reeds in het jaar 1769 onder hare Leden aangenomen, en hij schreef weinige jaren daarna eene Verhandeling in het tweede Deel derzelve, welke op eene oordeelkundige wijze de geschiedenis en naauwkeurige beschouwing van een zeldzaam gebrek des Dijebeens behelsde. De bewijzen zijner geleerdheid derhalve, ofschoon zijne nederigheid niet duldde, dat zij alle door den druk werden gemeen gemaakt, konden toch niet verloren gaan; dezelve moesten bij elk een', die prijs op geleerdheid stelde, in duurzame achting blijven. De leerlingen, uit zijne school voortgesproten, die hunnen Leermeester tevens voor hunnen Vriend en Leidsman erkenden en hoogachtten, konden tegelijk ook als duurzame bewij-
{==595==} {>>pagina-aanduiding<<}
zen zijner doorwrochte kunde dienen. Van alle kanten zag men een aantal tot hem komen, die wijsheid uit zijnen mond, pligtbetrachting en zuivere deugd van zijn hart begeerden.
Aldus bloeiden de wetenschappen der kunst, welke hij beoefende, toen ter tijd in den volsten luister, wanneer hem, in het jaar 1775, door Curatoren der Leydsche Hoogeschool het Hoogleeraarambt in de Geneeskunde aldaar werd aangeboden; en daar nu niets hem in den weg stond, om zoo grooten eerpost te kunnen bekleeden, ja daar zelfs alles scheen mede te werken, om hem tot deszelfs aanvaarding aan te zetten, en die te bespoedigen; zoo vertrok hij kort daarop naar Leyden, zeer vele vrienden, waaronder bijzonder zijne medeambtgenooten, achterlatende. Want, hoewel over het algemeen tusschen menschen, die denzelfden rang in de maatschappij bekleeden, of die onder éénen kring te zamen vereenigd werkzaam zijn, somwijlen eene zekere verkeerde ijverzucht, om het geene wangunst te noemen, plaats grijpe, zoo kon echter in het hart van oosterdijk, dat voor zijne medegenooten en vrienden gemeenzaamheid, trouw en opregtheid koesterde, dat belangeloos, en dus elke afwijking dezer deugden vijandig was, eene dergelijke ondeugd nimmer huisvesten, veel minder wortel schieten. Zijne ziel was te groot, zijne deugden te veelvuldig, zijne godsvrucht vooral te zuiver en te Christelijk, dan dat ooit de zucht, om door geleerdheid ten toppunt van eer te geraken, nadeeligen invloed op zijn hart verkrijgen kon. Zijne ambtgenooten nu, onder welke sommigen vertrouwelingen van zijn hart geworden waren, wogen bij hem zoo zeer op hetzelve, dat hij, op eenmaal van hen gescheiden wordende, menige stille gedachte aan hen toewijdde. Ook was hij te voorzigtig, dan dat zijne nieuwe Collega's, die hij te Leyden ontmoette, terstond op deze zelfde vriendschappelijke gevoelens aanspraak mogten maken; hij kon dus niet dan door ondervinding en

{==596==} {>>pagina-aanduiding<<}
beproeving hen hoogachten, en hun bewijzen zijner vriendschap en vertrouwen schenken.
Terwijl hij nu in zijnen nieuwen post zich weder geheel aan de beoefening der Geneeskunde overgaf, en door het lezen en herlezen der praktische oudere en nieuwere Schrijvers zich vooral op dat gedeelte der kunst scheen toegelegd te hebben, werd hem, drie jaren na zijne komst, volgens besluit van Curatoren der Hoogeschool, het onderwijs in de Praktijk tevens opgedragen; zoodat zijne lessen, van dien tijd aan, alleen ingerigt werden, om den toekomstigen Geneesheer, in de Ziektekunde en de wijze van dezelve te behandelen, voor te gaan en te onderrigten. En het is van dit tijdvak, Toehoorders! tot op den laatsten oogenblik zijns levens, dat oosterdijk's roem zich alom verspreidde, en dat zijne talenten, niet slechts als de voortreffelijkste Leeraar, maar ook als de geoefendste Geneesheer, wijd en zijd vermaard werden.
Het zoude voorwaar de grenzen eener Redevoering verre te buiten gaan, indien ik, ook van dien kant zijn leven beschouwende, zijne hulde en lof, die hem toch nimmer voldoende kunnen toegebragt worden, vermeldde. Zijn gansche leven werd doorgebragt in de beoefening der goddelijke kunst van hippocrates, en toegewijd aan de genezing en hulprijke verzorging van kranken. Hetzelve levert niet slechts een voorbeeld van zijne diepe geleerdheid op, maar draagt ook de treffendste blijken van liefderijke zachtheid met zich, en is geheel doordrongen van en vervuld met de betrachting van Christelijke deugden.
Gelijk hij nu, van den eenen kant, in 's Hemels beste gunsten mogt deelen, en door dezen met een ruim tijdelijk vermogen begiftigd werd, zoo was echter, van de andere zijde, het jaar 1783 voor hem een der treurigste, die hij tot nog toe had doorgebragt. Zijne geliefde Huisvrouw, met welke hij ruim zestien jaren in den genoegelijksten echt geleefd en de zaligste genoegens gesmaakt had, werd hem door den dood van het

{==597==} {>>pagina-aanduiding<<}
hart gescheurd. Met een treurig stilzwijgen en eene Christelijke gelatenheid, die hem de grootste rampen, welke hij als Vaderlijke onderwijzingen beschouwde, deden geringachten, bragt hij bijkans zes volle jaren door, haren dood betreurende, wanneer hij zich, op den 14den van Grasmaand des jaars 1789, andermaal in het huwelijk begaf, met cornelia willemina graswinckel; eene vrouw, zoowel om hare deugden in het algemeen, als om hare bijzondere genegenheid en uitstekende liefde, die zij voor oosterdijk bezat, achtingwaardig en beminnelijk.
Hoezeer oosterdijk, zoo als ik Ul. te voren deed opmerken, uit een zeker geringachten zijner bekwaamheden en eene te ver gedrevene nederigheid, tot nog toe weinige proeven zijner kunde en geleerdheid aan de geleerde wereld geleverd had, zoo schreef hij nu vervolgens zijne Praecepta medicinae practicae, en gaf dezelve, ten gebruike zijner kweekelingen, in den jare 1783 uit. Hij had echter, om dit niet met stilzwijgen voorbij te gaan, reeds tien jaren te voren nog eenige praktische bedenkingen over de moeijelijke Doorzwelging in de Werken der Zeeuwsche Maatschappij geplaatst, welke den beoefenaar der Geneeskunde de schoonste inzigten omtrent de beste geneeswijze dezer verschrikkelijke ziekte opleveren. Daarenboven werden twee zijner Redevoeringen algemeen door den druk bekend gemaakt; de eene, in het jaar 1778, ter gelegenheid dat hij het Hoogleeraarambt in de Praktijk aanvaardde, en de andere, toen hij in het jaar 1787 als Rector Magnificus zijnen post nederleide, door hem uitgesproken; in welke beide keurigheid van stijl en taal, en juiste beknoptheid van uitdrukkingen, zonder in breede wijdloopigheid te vervallen, bovenal uitblonken. Want dit laatste scheen hem zoo zeer eigen te zijn geworden, dat zijne lessen niet alleen daardoor somwijlen moeijelijk voor den toehoorder worden konden, maar ook, dat hij zelfs in zijne dagelijksche gesprekken deze kortheid van zich uit te drukken bezigde. Vanhier dan

{==598==} {>>pagina-aanduiding<<}
ook, dat, wilde iemand partij van zijne voorlezingen trekken, men dezelve dagelijks moest bijwonen; vanhier, dat menig nieuweling zijner school, die zich voor zijne ondervragingen niet bestand gevoelde, of die, zijne dagelijksche voorlezingen verzuimende, nu en dan slechts ter loops dezelve bijwoonde, door hem met een ontevreden gelaat en soms billijke berisping behandeld werd; vanhier eindelijk, dat, om die zelfde kortheid, die juiste uitlegkunde, die naauwkeurige ondervragingen omtrent de geneeswijze der ziekten, vele leerlingen, die, meer door nieuwsgierigheid dan door leergierigheid gedreven, zijne voorlezingen kwamen hooren, dezelve, wanneer oosterdijk hen bij het ziekbed ondervroeg, spoedig lieten varen. Men verhaalt althans het geval van eenen zekeren, ik weet niet van welke Hollandsche Akademie komenden student, die, te Leyden oosterdijk willende hooren, zich tot dat einde naar het akademisch ziekenhuis begeven had, alwaar hij, nog onbekend bij de overige kweekelingen, en echter door de menigte naar den Hoogleeraar heendringende, op het onverwachtst door dezen op de hem eigene wijze ondervraagd werd. De andere nu, denzelven een zeer onvoldoend antwoord gevende, week weldra, 's mans ontevredenheid bemerkende, weder door de menigte heen, en verliet de ziekenzaal, zonder dezelve naderhand, in het bijzijn van hem, ooit weder betreden te hebben.
Reeds nu eenen bezadigden ouderdom bereikt, en onder het reinste genot van 's levens genoegens hetzelve doorgebragt hebbende, kreeg hij eene zoo schielijk toenemende verzwakking van het gezigt, dat hij zich bijkans geheel het lezen van geschriften ontzeggen moest; waarbij zich naderhand op beide oogen eene verduistering van het kristallijnen vocht (cataract) voegde, welke mede zoo spoedig aanwies, dat hij van den 29sten Jan. tot den 21sten Mei des jaars 1805 geheel blind geweest is, op welken laatstgenoemden dag door den be-
{==599==} {>>pagina-aanduiding<<}
roemden Oculist nisse de kunstbewerking met den gelukkigsten uitslag werd verrigt.
Thans weder tot het vorig vermogen van te zien hersteld zijnde, schenen de studiën, welke hij om zijne blindheid had moeten ter zijde stellen, op nieuws zijne aandacht bezig te houden: want toen de Geneeskunde, ook, als ware het, van gedaante verwisseld, een met dat van oosterdijk strijdig stelsel aangenomen had, moest hij, om hetzelve zich eigen te maken, dagelijks eenige uren afzonderen.
Toen vervolgens, in Januarij 1807, Leydens noodlottige dag aanbrak, waarop zij, met zoo vele harer inwoneren, eene prooi der verwoesting werd, werd ook andermaal het lot van oosterdijk, onder het ondoorgrondelijk bestuur der Goddelijke Voorzienigheid, op het treurigst beschikt, daar de lust en de vreugde zijns levens, met welke hij zoowel het aangename als het bittere dezer wereld gedeeld, lief en leed doorgestaan had, zijne zoo teeder beminde Vrouw, aan het hoofd gevaarlijk gewond rakende, veertien dagen daarna uit zijne armen gerukt werd.
Hoedanig hij toen te moede was, en welke hevige zielesmarte toen zijn gemoed doorgriefde, kan ik, Toehoorders! met geene woorden uitdrukken. Getuige zijn diepe weedom en treurige somberheid, die niet door uiterlijke gebaren, maar door innerlijk gevoel en stilzwijgend gepeins zigtbaar waren; getuige zijne op den 8sten Febr., bij de aftrede als Rector Magnificus, gehoudene Redevoering, waarin hij zijnen treurigen toestand openlijk blijken deed, en, zich Gode aanbevelende, tevens zijne ziel van de smart, waaronder zij gedrukt ging, ontlastte; getuige, eindelijk, zijn gansche overige levensloop, die hij in stille overdenkingen aan haar, in diepe onderwerping aan Gods vaderlijk bestuur en wijzen wil doorgebragt heeft.
En wat zal ik van de gemoedsgesteldheid zeggen, wat van de hevige aandoeningen, die oosterdijk bevingen, toen zijn waarde medeambtgenoot, de voortref-
{==600==} {>>pagina-aanduiding<<}
felijke Hoogleeraar paradijs, gestorven was; wat van de zucht en de bedoelingen hunner studiën, door welke, hetgene den eenen ontbreken mogt, de andere op de beste wijze aanvulde; wat, eindelijk, van de juiste gelijkheid en overeenstemming hunner wetenschappelijke gevoelens, waardoor zij een tweetal van geneeskundige Hoogleeraars uitmaakten, zoo als op Leydens Hoogeschool nimmer bestaan had, noch in het vervolg welligt immer komen zal? Hier zij alleen getuige de door oosterdijk gehoudene Prolusie, in welke hij zijnen leerlingen, op den 5den November van dat zelfde jaar, eer hij zijne gewone lessen aanving, het verlies van hunnen uitmuntenden Leermeester; zijnen hooggeachten Collega, herinnerde; in welke hij, de opregte gevoelens zijns harten met de zuiverste uitdrukkingen van stijl en woorden vereenigende, de verdiensten van dien grooten man, kort, maar naar waarde, afschilderde.
En, daar wij nu de verrigtingen en lotgevallen van een zoo groot man geschetst, en Ul. met zijn leven en studiën bekend gemaakt hebben, wat meent gij, dat er nog van hem te zeggen overig is?
Ik zoude nog gewag moeten maken van zijne, hier meermalen geprezene, zucht tot oefening, die hij tot in hoogen ouderdom bleef behouden en gedurig voedsel gaf, waardoor hem zelfs de lust niet ontbroken heeft, om de nieuwste Schrijvers van Duitschlands bodem, eenen hufeland, richter en curt sprengel, te bestuderen, noch om nieuwe middelen bij de genezing van ziekten aan te wenden. Ik zoude nog moeten spreken van zijne, nooit genoeg volprezene mildheid, en zucht tot weldoen aan zijne arme medemenschen; van de ruime giften, welke hij ter verzorging en oppassing van behoeftige zieken uitreikte, en welke hij niet openlijk, maar in het verborgen, niet om roem, maar uit medelijden dezen ongelukkigen toebragt. Ik zoude nog moeten vermelden, hoe zuiver zijne godsvrucht, hoe opgehelderd zijne zedekundige begrippen,

{==601==} {>>pagina-aanduiding<<}
hoe vurig en edelmoedig zijne dankbaarheid jegens God en zijne naasten was. Ik zoude, eindelijk, nog moeten aantoonen, dat zijne vriendschap edel en opregt, zijne nederigheid onbeperkt, zijne minzaamheid, ook jegens den geringsten zijner medebroederen, bijzonder en eigenaardig zich kennen deed.
Doch waar zoude ik een einde vinden, indien ik alles voldoende en naar waarde wilde bewijzen? Zijn geheele leven vloeit, als ware het, over van deugden; hetzelve is een kunstig zamenweefsel van vernuft en geleerdheid, van grootheid van ziel en Christelijke onderwerping, van pligtbetrachting en loffelijken naijver.
Zijn afsterven, op den 3den van Herfstmaand des jaars 1817, nadat hij dus nog ruim tien jaren buiten het huwelijk had doorgebragt, scheen geen ligchamelijke dood voor hem te zijn, daar zijn leven reeds een gedurig afsterven van het aardsch omkleedsel was, en hij volkomen en gerust zijnen geest aanbeval in de handen zijns Vaders.
Met zoo groot een vernuft en geleerdheid, met zoodanig eene deugdzaamheid is een man, als oosterdijk, wiens beeld wij hebben trachten af te malen, voorzien geweest; zoodat zijn evenbeeld bezwaarlijk door iemand gevonden, noch regtmatig getroffen zal kunnen worden.
En dit, Toehoorders! meende ik aan de nagedachtenis van dezen uitmuntenden man, van dezen voortreffelijken beoefenaar en Hoogleeraar der Geneeskunde, van dezen mijnen hooggeachten Leermeester verschuldigd te zijn; dit, om Ul. te doen zien, op welken hoogen prijs ik zijne deugden als Mensch, zijne kunde als Voorganger der Jeugd, zijne verdiensten als Geneesheer stelle; dit, eindelijk, om Ul. te overtuigen, dat ik zijnen naam en roem nog oneindig verre boven den hem toegebragten lof verheven rekene, zoodat ik er mij op beroeme, en mij zelven gelukkig achte, hem tot mijnen Leermeester gehad, van hem de wijze van ziekten te behandelen geleerd te hebben.



{==602==} {>>pagina-aanduiding<<}

Wenken.

I.


Multa fiunt eadem, sed aliter. 


Met mijne leefregelen heb ik het verbruid. Wat heeft men er aan? Zij passen nergens, en zeggen den een' zoo min, of hij gerust room met aardbeziën kan eten, als den ander', hoe lang men slapen moet, en op welke zijde men het veiligst gaat liggen. Ik moet bekennen, ik had daar een' naam gekozen, waarvan horatius zeggen zou: parturiunt montes (*), en moest dus wachten, wat menig teleurgesteld lezer er bij zoude denken. Het zal hun, als zij dit zullen lezen, niet beter gaan. Het is mij even onmogelijk, over de gezondste spijs en drank, kleeding, ligging enz. te spreken, als een' Jezuit over de openhartigheid. Volkomen overtuigd, dat men de gezondheid even min in de hal of op de groenmarkt kan koopen, als in de apotheek; dat zij even min afhangt van de grillen van mijn' kleermaker, als van de systema's van mijne gildebroeders, kan ik het niet van mij verkrijgen, mijnen vrienden wijs te maken, dat de dood in de roomsche boonen zit, of dat versche molsla het ware kruid des levens is.
Sedert galenus den artsen lang en breed over de gezondheid leerde redeneren, is er al menig blaadje over dat onderwerp volgeschreven. Ik ben er verre van verwijderd, om dat alles aan te merken als woorden zonder zin of beteekenis. Dan moest ik de voortreffelijke werken van eenen hoffmann, hufeland, sinclair en zoo vele anderen nooit in mijne handen gehad hebben. Maar het gaat met die boeken als met alle andere; zij worden wonderlijk gelezen en wonderlijk toegepast. Het is genoeg bekend, dat er, in onze heilige schriften, veel is, hetwelk op bijzondere perso-
{==603==} {>>pagina-aanduiding<<}
nen, tijden en plaatsen betrekkelijk, en van geene algemeene toepassing is; veel, dat men aan de eigene wijze van zien der schrijvers, aan de behoeften hunner hoorders en lezers moet toeschrijven. Zoo is het ook met die werken over de gezondheid. Derzelver schrijvers, de pen opnemende, stelden zich eenen bepaalden kring van lezers voor, naar wier behoeften zij zich als van zelve schikten, volgden hunne eigene bepaalde inzigten, en konden dus ook alleen in die eenvoudige waarheden, welke zoo oud en zoo algemeen zijn als het menschelijk geslacht zelf, overeenkomen. Ondertusschen laat men die eenvoudige waarheden, die ieder voor den neus liggen, varen, en hecht aan allerlei wisjewasjes, waaromtrent zoo veel hoofden zoo veel zinnen zijn, een groot gewigt. De een, b.v., zegt, met de Salernitaansche school, dat men, na den maaltijd, staan of gaan moet; de ander wil, dat wij dan, als de koetjes in de wei, ons gemak zullen nemen; een derde beweert, dat het eene hoofdzonde is, dan met het hoofd te werken; en menig werkzaam geleerde toont met zijn voorbeeld, dat het kwaad, daarin gelegen, zoo groot niet zijn kan. Wat zullen wij hieruit opmaken? Dat de doctoren het niet weten? Met even veel regt kunnen wij zeggen, dat de schoenmakers geene schoenen kunnen maken, omdat de een het op deze wijze doet, de ander op gene. Wij zullen er dus liever uit opmaken: dat een gezond
mensch zijne spijs op allerlei manieren verteren kan.
Zullen wij nu, in de opvolging van duizend dergelijke kleinigheden, waarbij wij dan nog den angst hebben van niet op den regten weg te zijn, onze gezondheid zoeken te bevorderen? Of, met andere woorden: zoude de gezondheid zulk een naauw passend kleed zijn, dat wij ons niet uitrekken of verroeren kunnen, zonder het te scheuren? Dat verhoede de Hemel! Onze verhevener natuur ligt niet aan zulke kluisters. Het voorregt, dat de mensch boven alle dieren heeft, van zich genoegzaam aan alles te kunnen gewennen, ont-
{==604==} {>>pagina-aanduiding<<}
slaat hem van die angstige zorg voor zijn ligchaam. Het is waar, de krachten van hetzelve hebben hare grenzen; vergen wij het te veel, zoo wordt het onbruikbaar. Juist daarom is de matigheid zulk eene voortreffelijke deugd. Maar het is even dwaas, haar uit dit oogpunt voor te preken, als een klein kind te zeggen: ‘Leer vlijtig A.B., dan wordt gij zoo geleerd als erasmus.’ Een volkomen gezond mensch ziet het verband tusschen de matigheid en de gezondheid niet duidelijk genoeg in, en eene duurzame gezondheid is in het oog der menigte een veel te afgelegen en te onzeker goed, om er een tegenwoordig genot voor te laten varen. Die matigheid in alles moet uit een hooger beginsel voortvloeijen. Wie ligt tevreden is, en prijs stelt op inwendige gemoedsrust, heeft een' natuurlijken afkeer van alle uitersten, van alle ongeregeldheid en onmatigheid in ligchaams- en zielsgenot. Hij moge al eens, na een vrolijk vriendenmaal, met eene bezwaarde maag of een ligt hoofd opstaan, geene gedurige buitensporigheden zullen hem een bezwaard geweten bezorgen; en stelt hij zich somwijlen wat onvoorzigtig bloot aan weêr of wind, hij zal ook geen oogenblik aarzelen, uit vreeze voor zich zelven, een' zieken broeder bij te staan, of de pligten van zijn beroep, al stellen zij hem aan het grootste gevaar bloot, met ijver te betrachten.
De groote gellert kende, zoo zeer als iemand, de waarde der gezondheid uit derzelver gemis. Intusschen heeft hij, in zijne Zedekundige Lessen, de dwaasheid en verkeerdheid dier overdrevene en angstvallige zorge voor dezelve met levendige kleuren geschilderd. De vertroeteling des ligchaams, daaraan zoo naauw verwant, vond mede in hem een' ernstigen bestraffer. Maar misschien wil men in deze zaak liever de getuigenis der artsen. Ook dat ontbreekt niet. Hippocrates, onze groote heilige, wil zelfs de zieken aan geene te strenge banden gebonden hebben (*). Cel-
{==605==} {>>pagina-aanduiding<<}
sus, in wiens schriften zoo veel gezond oordeel blinkt, als bij een' der artsen uit vroeger' of later' tijd, - celsus (*) gebiedt, dat de gezonde zich ontsla van geneeskundigen dwang. Wil men het oordeel van later tijden vernemen. Nergens vindt men, bij boerhaave, sporen van zulk eene angstvallige naauwgezetheid; de schriften van hoffmann, hufeland, willich zijn vol van liberale grondbeginselen in dit opzigt; en alle stellen zij, voor de gezondheid, den hoogsten prijs op die gelukkige gemoedsgesteldheid, welke alleen de eigendom kan zijn van een braaf en verstandig man (†). Zoodat, indien de waarheid verdedigers behoeve, zij haar ook hier niet ontstaan.
Ik wil echter wel bekennen, dat de voorgedragene leefregels niet overal zijn toe te passen. De gezondheid is wel een ruim kleed; maar sommigen zwellen er zoodanig in op, dat het eindelijk wel moet barsten; anderen scheuren het moedwillig, of bij toeval. Nu moeten zeker diegene, die met zulk eene gescheurde gezondheid loopen, voorzigtiger zijn, om haar niet geheel te verliezen. Deze brave lieden wil ik, in hunne verlegenheid, een handje helpen, althans wijzen, hoe zij zich zelve best kunnen helpen. Maar ik zal wel oppassen, hun leefregelen voor te schrijven! Ik heb het althans niet gewaagd, wat ik nu wil laten volgen, den titel te geven van leefregelen voor zwakken, bevreesd dien titel niet goed te kunnen maken. Ik durf slechts wenken geven, die ieder, met een gezond verstand begaafd, toch wel begrijpen zal. Hij, dien ik het geluk heb oplettend te maken op zich zelven, zal in de vlijtige beoefening der hiervoor aangehaalde werken in overvloed vinden, wat hij zoekt.

{==606==} {>>pagina-aanduiding<<}

Wanneer wij de arbeidende klasse uitzonderen, zijn er slechts weinig menschen, die, hun geheele leven lang, eene vaste gezondheid genieten. De eerste kindschheid is, bij de beschaafde natiën ten minste, zoo min verzekerd van het leven, als een schip van goeden wind. Bij het tijdperk der manbaarheid, en bij dat van den naderenden ouderdom, zijn wij aan omwentelingen blootgesteld, die het stevigste gestel tot in zijn binnenste schokken. De grijsaard, eindelijk, leeft, zoo als een verzakte muur staat. Die ongelegenheden kunnen wij geen van allen ontsnappen. Maar dit is niet alles; ontevreden over het kwaad, ons door de natuur toebedeeld, smeden wij ons ongelukken, waarvoor wij ons zelve bedanken kunnen. Eene verkeerde opvoeding bederft den opwassenden knaap; overspanning, driften van allerlei aard knakken den bloeijenden jongeling, en maken den man onbestand voor den zwaren last des maatschappelijken levens. Zoo worden jeugd en mannelijke leeftijd, uit derzelver aard het beste gedeelte van ons aardsch bestaan, even voos en wormstekig, als de rest.
Wat is nu hierin te doen? Wat het gezond verstand ons opgeeft. Kwalen, die louter toevallig zijn, moet men zoeken te vermijden; onvermijdelijke moet men zoeken weg te nemen, of althans te lenigen. In de kindschheid moeten wij zorgen, dat de jongeling en de man gezond zij. En wanneer ons dit mislukte, moeten wij den jongeling, den man, den grijsaard hun lot dragelijk maken, vooral de stormen bezweren, die de natuurlijk zwakke punten van ons leven dreigen.
Ik zie dus, dat ik het eerst over de ligchamelijke opvoeding in de kindschheid en de eerste jeugd moet handelen. Hieromtrent zijn er zoo veel hoofden, zoo veel zinnen; en ik wilde niet gaarne veroordeeld zijn, de helft der verschillende manieren van opvoeding op te tellen, en het voor- en nadeelige van dezelve te overwegen. Dit ééne weet ik met zekerheid, dat men op allerlei manieren kinderen menschen heeft zien worden. Het schijnt dus wel, dat hier, als in alle andere din-
{==607==} {>>pagina-aanduiding<<}
gen, vele wegen op één punt leiden, en het, bij slot van rekening, overeen uitkomt, welke men ga. Het spreekt echter van zelf, dat, als men naar het noorden wil, de weg niet zuidwest kan liggen; dat wil zeggen, dat, als men een' gezonden zoon wil hebben, men het jongsken niet, als een suikermannetje, voor alle nattigheid enz. bewaren moet. Maar of men hem voorts pap late eten of de borst geve, of men hem bakere of niet bakere, wiege of niet wiege, voor de vuurmand houde of in koud water dompele, dat alles zijn van die dingen, die goed zijn en niet goed zijn, naardat men ze neemt. Ik voel, dat elk mij dit niet zoo gaaf zal toestaan; ik wil er daarom eens opzettelijk over nadenken, en als ik bevind, dat ik gelijk heb, de gronden, die ik hoop te vinden, aan mijne lezers mededeelen.
J.V.


De voornaamste Parijsche koffijhuizen.

Het is bekend, dat Mad. de sevigné eens aankondigde: racine zou even zoo zeker uit de mode geraken, als de koffij. Zij wilde daarmede, naar de toenmalige denkwijze, doen blijken, dat zij smaak bezat. Wat zou echter de goede vrouw wel zeggen, bijaldien zij thans, na 150 jaren, eens weder naar Parijs terugkeerde, en zien moest, dat die zwarte, schadelijke drank, even zeer als de verzen van racine, in aller mond is?
Sedert de Turksche Afgezant, soliman aga, den Parijzenaars reeds in 1669 het gebruik der koffij geleerd had, was een Armeniër, met name pascal, de eerste, die eenige jaren later op de jaarmarkt te St. Germain eene koffijkraam opzette. Het schijnt evenwel tot aan het jaar 1724 aangeloopen te zijn, eer de doorgaande verkoop derzelve eenen aanvang nam. Althans de oorsprong van het eerste koffijhuis, van hetwelk men eenige kennis draagt, valt in dat jaar. De stichter deszelven, zekere Siciliaan procopio, verplaatste het in de Rue des Fossés St. Germain des Prés,

{==608==} {>>pagina-aanduiding<<}
waar destijds de Fransche schouwburg stond, en wel vlak tegenover denzelven. Dit koffijhuis bestaat nog, en draagt nog steeds den naam des stichters. Thans, daar ik dit schrijf, dus bijna honderd jaren na het ontstaan van het Café Procope, zegt men, dat in Parijs, onder den naam van Cafés, Estaminets en Tabagies, bijna 6000 huizen zijn, in welke koffij geschonken wordt.
Ik zal hier deze drie genoemde soorten van koffijhuizen nader moeten opgeven, en aanwijzen, waarin het onderscheid tusschen dezelve bestaat.
Een Parijsch koffijhuis is niet, gelijk bij ons, eene plaats van verschrikking voor allen, die tegen den tabaksrook opzien, om 't even of die uit Virginische of inlandsche bladen opstijgt. Men treft voorzeker ook dáár rook aan; maar geenen anderen, dan die uit de gebrande Arabische mokka ontstaat; en, in stede van op harde banken of lederen stoelen zich stijf te zitten, vlijt men daar op fluweel de vermoeide leden ter neder. Muren, met spiegelglas bezet, zijn zeker in onze koffijhuizen niet te vinden, en te regt; want waartoe zouden zij ook dienen in kamers, waar men, van wege den rook, naauwelijks eene hand voor oogen zien kan? In de Parijsche koffijhuizen, daarentegen, ziet men alles twee- of driemalen tevens, zoo wel la petite Maîtresse, die daar haar ijs of sorbet gebruikt, als de Bonne (kindermeid), die voor hare meesteresse een klein kopje koffij bestelt, en in het voorbijgaan nog eens naar de figuur van haar korset of naar den strik aan hare muts ziet, als den jongen heer, die voor deze spiegels zijnen halsdoek, zijn snorbaardje of zijne gekrulde haren weder in orde schikt.
De Estaminets zijn van Nederlandschen oorsprong, en derzelver, waarschijnlijk Spaansche, naam beteekent aldaar, b.v. te Brussel, te Rijssel enz., een gesloten gezelschap. Daarvan heeft naderhand de vergaderplaats zelve dien naam gekregen. Hier mogen nu de vreemdelingen, die gewoon zijn te rooken en zich te laten berooken, hun hart ophalen, en zich schadeloos stellen voor de onthouding, tot welke zij op iedere andere openlijke plaats in Parijs gedwongen zijn. Het ligt dus in den aard der zake, dat de Estaminets minder prachtig versierd zijn, dan de eigenlijke koffijhuizen, waar men niet rooken mag. Hier wordt ook niet zoo zeer koffij,

{==609==} {>>pagina-aanduiding<<}
als veelmeer bier, punch, en door vreemdelingen zelfs wijn gedronken.
Tabagie was eertijds de naam van alle openbare plaatsen, waarhenen men ging om te rooken. Naderhand schijnt echter deze welgekozene naam in den meer algemeenen van Estaminet veranderd te zijn. Tegenwoordig wordt nog de laagste en gemeenste soort van openbare verzamelplaatsen, tot tabakrooken bestemd, Tabagie genoemd.
Iets merkwaardigs is het, dat in geene dezer drie soorten van koffijhuizen door een' geboren Franschman wijn gedronken wordt, en dat zelfs de vreemdelingen, deze gewoonte huldigende, zich van denzelven buitenshuis onthouden, of, zoo zij tot de lagere volksklassen behooren, te dien einde zich in de eigenlijk gezegde wijnhuizen begeven.
Ik zal nu trachten, met terzijdestelling der Estaminets en Tabagies, de voornaamste der eigenlijke koffijhuizen op te geven, en tevens beproeven, in eenige algemeene trekken, het onderscheidende karakter van ieder derzelve aan te wijzen.
Klatergoud blinkt dikwijls meer, dan dingen van wezenlijke waarde. Dit is het dan ook alleen, wat het koffijhuis des Mille Colonnes zijne beroemdheid boven alle overige in Parijs heeft doen verkrijgen. Schijn is alles, wat het oog hier ziet en wat de tong proeft; want de bekoorlijkheden der schoone Limonadière zijn van het toilet, hare geestigheid is uit de romans, hare opgeruimdheid van den nooddwang, en haar prachtig ameublement van den behanger geborgd. Haar man, romain geheeten, heeft slechts éénen arm. Is het dus te verwonderen, dat ook hij, door het klatergoud verblind, somtijds vergeet, weleer een gunsteling van den voormaligen Consul cambacerès geweest te zijn, en zich verbeeldt, den anderen arm in den grooten kamp voor de vrijheid verloren te hebben; en wat wonder almede, dat hij alsdan waant, van st. romain te heeten! Vóór meer dan twintig jaren heeft Madame romain eens eenen armen drommel, die, gelijk duizend andere nieuwsgierige ledigloopers, slechts gekomen was om hare bekoorlijkheden te bewonderen, in het gedrang het leven doen verliezen; terwijl een Russische Ambassadeur het overige voor haar deed. Op dusdanige wijze zag zich dan deze vrouw, die weldra haren wa-
{==610==} {>>pagina-aanduiding<<}
ren of aangenomen' naam in dien van la belle Limonadière (*) (de schoone koffijhuiswaardin) veranderde, in staat gesteld, het Café du Bosquet in de
Rue de Richelieu, waar hare fortuin was beginnen te ontluiken, voor dat des Milles Colonnes in het Palais Royal, hetwelk zij gesticht heeft, te verruilen, en waar dezelve zeer waarschijnlijk verwelken zal. Daar hare schoonheid zich niet heeft laten vernieuwen, zoo heeft zij dit althans met haar koffijhuis beproefd; want zij heeft hetzelve vóór twee jaren geheel op nieuws gemeubeld; en het heeft thans waarlijk meer het voorkomen van een geheim vertrek in het vrouwentimmer des Turkschen Keizers, dan van eene plaats, waar men voor vier Fransche stuivers een' kop koffij zonder suiker krijgen kan. De knechts zijn ook sedert dien tijd in frakrokken en in korte broeken met schoenen gestoken geworden.
Aan gevestigden roem overtreft zeker het Café de Foi in het Palais Royal alle overige koffijhuizen in Parijs; het stond eertijds in het achterste gedeelte van de Rue de Richelieu, toen deze nog aan den tuin van het Palais Royal grensde, en was destijds het éénige koffijhuis in die streek. Bij het bouwen van de galerijen, in 1786, werd hetzelve naar zijnen tegenwoordigen stand verplaatst. Destijds stond de vermaarde groote en schoone kastanjeboom, bekend onder den naam van Arbre de Cracovie, digt voor zijne deur; en deze was de verzamelplaats van alle staatkundige tinnegieters in geheel het groote Parijs. Bij het omhakken van dien boom namen al deze staatkundigen de wijk in het koffijhuis de Foi, en zijn aldaar tot op den huidigen dag gebleven; er is dus misschien geene plaats ter wereld, waar meer over het politieke gesproken wordt, dan in dit koffijhuis. De vorige eigenares was eene majestueuze schoone vrouw, en, eertijds kamenier geweest zijnde, had zij langs dien weg geleerd, zoo voortreffelijk voor Dame te spelen, dat zij wel eene Koningin scheen te zijn. Men roemt de koffij, die aldaar

{==611==} {>>pagina-aanduiding<<}
geschonken wordt, zeer; hoewel ik haar slechter, dan in eenig ander der groote koffijhuizen, gevonden heb.
Even gelijk de Kamer der Gedeputeerden, door de beide partijen, in tweeën afgedeeld is, zoo hebben ook in het Palais Royal de Liberalen de linker- en de Ultra's de regterzijde ingenomen. De eerste komen in het koffijhuis Lemblin, de laatste in dat van Valois bijeen.
In het koffijhuis Lemblin is men liberaler in denkbeelden dan in suiker; want deze laatste geeft men hier in merkelijk kleinere stukken, dan in de overige koffijhuizen. Zoo de rijke Heeren, Schrijvers der Minerva, die hier dagelijks hunnen halven kop koffij en klein glaasje likeur komen drinken, zulks niet bemerken, omdat zij een ontbijt à la fourchette nemen; zoo ondervinden de afgedankte of op halve soldij gestelde Officieren dit zoo veel te bitterder, omdat zij hun ontbijt, hetwelk in een' kop thee bestaat, zonder suiker moeten innemen.
Niet minder drok is het te zelfden tijde in het Café Valois. Hier, zegt men, zouden de Ultra's en vele anderen, verleden jaar, de bekende Royalistische zamenzwering ontworpen hebben: men heeft hen echter destijds van niets anders kunnen overtuigen, dan dat zij toen aldaar hunnen halven kop koffij gedronken hebben. Ik heb, wel is waar, den Burggraaf de chateaubriand, Redacteur en chef van den Conservateur, aldaar nog niet aangetroffen, (want ik kom er zelden) maar des te meer den Heer martainville, Redacteur van den Drapeau blanc; ja ik heb zelfs het geluk gehad, de groote stelling: ‘Le Roi d'Espagne veut et saura être Roi,’ (de Koning van Spanje wil en zal eens weten Koning te zijn) welke hij ook naderhand door de drukpers van zich heeft doen uitgaan, aldaar te voren uit zijnen mond te vernemen.
Het Café de la Paix, almede in het Palais Royal, is misschien de merkwaardigste van alle publieke plaatsen, zoowel wegens de schoonheid des lokaals, als wegens het slechte van het gezelschap. Over het eerste kan de lezer oordeelen, als ik zeg, dat de enkele versiering daarvan, (want het gebouw zelf behoort aan het Palais Royal) aan de onderscheidene bezitters, van tijd tot tijd, over de driemaal honderd duizend franks gekost heeft; en van het laatste daaruit, dat het de loopplaats is van alle ligtekooijen uit het Pa-
{==612==} {>>pagina-aanduiding<<}
lais Royal en uit dat geheele kwartier der stad: Dit koffijhuis heeft even dikwerf verandering van naam, als van eigenaars ondergaan. Oorspronkelijk was aldaar het weleer zoo beroemd Théâtre Montansier, op hetwelk brunet, die thans op het Théâtre des Variétés voor een leeg parterre speelt, zich den roem des eersten tooneelspelers van Europa heeft weten te verwerven; welken roem hij, wel is waar, niet door de stem van geheel Europa, maar alleen door die van den Engelschen Acteur kemble verworven heeft. Toen echter het spel der vrouwen in de loges en in de koffijkamer nog luidruchtiger werd, dan dat der Acteurs op het tooneel, werd deze schouwburg naar de Boulevard Montmartre verplaatst, waar hij nog onder den opgegeven' naam van Théâtre des Variétés aanwezig is. Het lokaal werd daarop van eenen troep koordendansers onder den bekenden forioso bezet, naderhand langen tijd gesloten, en eindelijk met ontzettende kosten in een koffijhuis veranderd. In hetzelve werden, na den 20sten Maart 1815, ter eere van buonaparte, door hoeren en kruijers, en na de herovering der stad, in
hetzelfde jaar, door de Gardes du Corps, ter eere des Konings, alle spiegels in stukken geslagen.
Het koffijhuis der Blinden (Café des Aveugles) is in het Palais Royal in eenen kelder, en, om zoo te spreken, een uitspruitsel van het Café de la Paix; want ook hier zijn de meisjes, als ware het, de stam, op welken het publiek, dat hier verschijnt, geënt wordt. Het vermaak is alhier veel woester dan elders, maar ook de straf veel grooter voor de ongeregeldheden, die somtijds geschieden, daar de honderdoogige Policie dezelve in de gevangenis la petite Force doet boeten. Van dat de avond valt, tot 11 ure des nachts, gelijkt dit koffijhuis, door de menigte, die daar in- en uitvloeit, naar eenen geweldigen stroom, die alles met zich voortsleept, wat niet tevens van eene ongemeene physieke en morele sterkte is. Hier gaat alles zoo wild en woest toe, dat men veeltijds zijne eigene woorden, en dikwijls zelfs het orkest der zeven blinde muzikanten, niet hooren kan. Deze verschaffen aan het publiek, wanneer het namelijk nog eenigen smaak voor fijner genot behouden heeft, een waar kunstgenoegen. Hoezeer nu ook zij, die de fortuin van dit koffijhuis hebben gegrondvest, blind mogen zijn, zoo hebben nogtans zij, die deze fortuin te hunnen behoeve weten te

{==613==} {>>pagina-aanduiding<<}
gebruiken, zeer scherpziende oogen: want de drie achtereenvolgende eigenaars van dit koffijhuis zijn alle rijk geworden; terwijl de orkestmeester deszelven, wanneer hij in de pauzen eens bij het buffet komt, om een glas op krediet te vragen, van de oppassers op de hardste wijze wordt toegesnaauwd.
De kelder van den Wildeman (Caveau du Sauvage), naast den vorigen, ontleent zijnen naam van eenen potsemaker, die daar alle avonden grimmige gezigten en vreesselijke gebaren komt maken, hoe veel lust hij ook mogt hebben, om zich vreedzaam onder de aanschouwers neder te zetten, en zijne kan bier te drinken. Hij is met eene dierenhuid omhangen, en zijne regterhand met eene knods gewapend. Tot afwisseling slaat hij met zijne vuisten op een paar keteltrommen, en laat zijnen vinger langs de tambourin glijden. Wanneer deze arme kerel iederen avond dezelfde gezigten trekken, dezelfde kromme sprongen maken, steeds op dezelfde wijze de keteltrom stukslaat en de tambourin moet laten hooren, zoo kan men daaruit reeds opmaken, dat deze zotternijen toch met ware geestigheid moeten gedaan worden, wanneer zij op den duur volk zullen blijven lokken. En dit is ook werkelijk het geval; want ik houd het voor onmogelijk, om meer bekwaamheid, verscheidenheid, bevalligheid en grappigheid in enkele ligchaamsbewegingen te brengen, dan hij doet. Het publiek bestaat hier meestal uit landlieden van den omtrek, en des zondags uit de bewoners der voorsteden en van het Quartier du Marais, die alsdan in het Palais Royal komen, om aldaar de heerlijkheid der wereld te aanschouwen. Voor het overige gaat hier alles eerbaar toe.
Het Café Borel, mede aldaar, laat, sedert het buikspreken van alle buiken uitgaat, zijn pedaalorgel en zangers door ledige gewelven weêrgalmen. Borel, de tegenwoordige eigenaar deszelven, was reeds een man van jaren, toen hij opééns de gave der buikspraak als bij ingeving ontving. Hetzelfde, wat francarleu, in de Métromanie van piron, van zijne plotselijke dichtgaven sprekende, zegt, zou ook deze man van zijn talent, om met den buik te spreken, kunnen zeggen:

‘En 'k was reeds vijftig jaar, vóór mij dit overkwam.’ 


Plotselijk verwisselde borel het kleine koffijhuis, dat hij

{==614==} {>>pagina-aanduiding<<}
destijds in de Allée van Neuilly hield, voor eenen grooten kelder in het Palais Royal, waar hij thans woont, en begon terstond een gevaarlijk mededinger van fitz-james te worden, die toenmaals verscheidene zalen op de eerste verdieping van het Palais Royal bezette. Het gewone spreekwoord zegt: wat uit het hart komt, gaat ook weder tot het hart. Borel toonde, dat hetgene uit den buik komt weder tot den buik gaat; want binnen korten tijd had hij dien zijner gasten, die hij op zijne buikspraak onthaalde, zoo wèl gevuld, dat hij huizen in Parijs en landhuizen buiten hetzelve koopen kon. Het publiek van zijn koffijhuis bestaat uit den afval van dat der koffijhuizen des Aveugles en de la Paix. Er zijn echter ook dagen, waarop hij geheel geen publiek heeft.
In het koffijhuis des Variétés, op de andere zijde van het Palais Royal, gaat het boven alle andere het luidruchtigste toe. Er doet zich alle avonden een koor van vier stemmen en een pedaalorgel hooren. Om wat uit te rusten, moeten de zangers, op een daartoe ingerigt tooneel, kleine vaudevilles spelen. Dit alles, benevens een glas zeer goeden Franschen brandewijn, kan men voor den matigen prijs van vier sous genieten: men ziet dus, dat het onmogelijk is, zijnen avond ergens goedkooper door te brengen. Men houdt hier alles voor geoorloofd, wat niet regtstreeks ongeoorloofd is. Daarvan maken dan ook lieden van elken stand gebruik; en het incognito, hier vooral van veel waarde, kan hier ook te gemakkelijker worden bewaard, daar het, bij dit allervreesselijkst gewoel, niet ligt mogelijk is, iemand te herkennen of weder te vinden. Men wil dus ook aldaar reeds meer dan éénen belangrijken staatsman gezien hebben.
Dit zijn nu wel niet alle, maar toch de beroemdste of meest beruchte der koffijhuizen van het Palais Royal, en dus van geheel Parijs; want aldaar is de verzamelplaats van alle in- en uitlandsche waarnemers, gapers, domkoppen, enthusiasten en beurzensnijders. En daar nu onder deze vijf titels gevoegelijk alles kan gerangschikt worden, wat, behalve de dieren, vijf zintuigen heeft, zoo volgt, dat ook deze koffijhuizen nooit ledig zijn. Bovendien kunnen zij, die niet du ton zijn, hier den goeden smaak (le bon ton) in het Café des Mille Colonnes in al deszelfs afdalingen, en den slechten toon in het Café des Variétés in al zijne opklimmingen leeren ken-
{==615==} {>>pagina-aanduiding<<}
nen, zelfs tot zoo verre, dat beide deze schakeringen in het Café de Foi, als in een gemeen middelpunt, zamenkomen, waar echter niets te leeren is, dan zich zelven en anderen te vervelen.
(Het vervolg en slot hierna.)






Huibregt Kornelisz. Poot


geschetst uit zijne dichtwerken.


Eene Voorlezing in eenen Vriendenkring. (*)

- Ten einde geen gevaar te loopen, het mij zelven gebaande bloemrijke pad al aanstonds te verwisselen voor den dorren, platgetreden' weg der eigenlijke Levensbeschrijving, die alhier, van wege het doorgaans eenparige en gewone van haren gang, weinig opmerkelijks, niets onbekends alvast oplevert; zoo zij het genoeg, ten aanzien der Afkomst en Geboorteplaats van onzen Dichter, te herinneren, dat hij het levenslicht aanschouwde te Abtswoude, een gehucht nabij de stad Delft, op den 30sten van Louwmaand des jaars 1689. Jammer, intusschen, dat er weinig meer van de Ouders dezes zeldzamen Vernufts, dan derzelver namen (†), tot ons schijnt gekomen: alles toch, hen betreffende, zou ons thans hoogst welkom zijn; immers

Men schat de schijnsels naar de vlam, 
De takken naar den stam. 


Ten aanzien, echter, van derzelver deugd, komt ons te stade de getuigenis van den ouderlievenden Zoon zelven, in een deftig Lied op zijnen eigen' Geboortedag:

{==616==} {>>pagina-aanduiding<<}


Gij (God!) gaaft mij Ouders, laag van namen, 
Maar die 'k mij echter, om hun deugd 
En vroomheid, bij geen' Vorst zou schamen. 


Voorts in een' Brief aan den Eerw. k. westerbaen:

En wilt gij weten, wie van allen 
Zijn trouw mij meest bewijst? zie dan mijn' Vader aan. 
Die laat zijn liefde niet versmallen 
Te mijwaart, noch als koel mij ooit verlegen staan. 
 
o Grijze Man, wien ik mijn leven 
En stand, naast de Oppermagt des Hemels, schuldig ben, 
Wat zal mijn blijde kunst u geven 
Voor uwe zorg en zucht, die ik waardeer en ken? 


En eindelijk in een treffend Lijkdicht op zijne Moeder:

Mijn Moeder, heusch en braaf van aard, 
Was de eêlste Rouwgedichten waard. 
Ochof mijn kunst haar ziel verbeeldde! 
Hoe stierde zij langs 't pad der deugd 
Haar' onbesproken' levenswandel! 
Zij was getrouw van woord en handel, 
Ook in het opgaan harer jeugd. 
De Christen-Tempel kan getuigen, 
Hoe vlijtig zij haar' Schepper zocht, 
En zonder prijs de schatten kocht, 
Waaruit de zielen voedsel zuigen. 
 
Mijn Moeder hield den lagen voet 
Des braven Mans, die haar geleidde. 
't Genoegelijk gelaat van weide 
En akker streelde 't stil gemoed. 
Wat Vaders arbeidzame handen 
Verworven door gestaêge vlijt, 
Daar 't land van gloênde hitte splijt, 
Wanneer de zomerstralen branden, 
Of daar men melkt in 't welig groen, 
Hield zij te rade, en liet het strekken 
Om hare kinders op te trekken, 
En armen menschen goed te doen. 

{==617==} {>>pagina-aanduiding<<}

o Vrouw! wel waardig, dat uw liefde 
Het hart van zulk een' Man doorgriefde. 
o Man! wel waardig zulk een Vrouw. 


Diep ook betreurde hij de waardige Vrouw, wie eene teringziekte ten grave sleepte.
Dan, wij keeren tot de kindsche jaren van onzen poot terug. - Eene verstandige opvoeding, eene tucht, door wijze liefde geregeld, mogt men van zulke Ouders wachten, als die wel wisten, dat

Wreê straf verbittert het gemoed. 
Hoe hard de geeselslagen nijpen, 
Een gramme roê maakt niemand goed. 


Hoe beperkt ook de tijdelijke omstandigheden van poot's Ouders schijnen, en

Hoewel hij van een lage en duistere afkomst was, 
Was 't toch zoo schamel niet, dat hij zich gansch moest schamen, 


maar kon zijn Vader hem doen ter schole gaan, waar hij echter luttel smaaks in vond:

Toen nu mijn groote kop bet uit begon te dijgen, 
Zond Vader, dag op dag, maar tot mijn hartewee, 
Mij naar de Boerenschool van 't Schipluisch ABC. 
Hoe dikwijls dropen dan mijn tranen langs de wegen! 
De Meester was niet kwaad, maar 't leeren stond mij tegen. 
Als ik dat huis beschouw, (wat is de mensch ook dom!) 
Sluit mij het hart nog toe, al weet ik niet waarom. 
De Leeuw wordt dus ontsteld door 't kraaijen van de Hanen; 
De Aap vreest de Schildpad zoo. - 


Welligt dat deze onleerzaamheid, die toen voorwaar nog weinig den Man aankondigde, dien wij thans dankbaar bewonderen, den Vader bewoog,

Het schoolgareel van zijnen hals te nemen. 


Zoo moest hij dan al vroeg den noesten Landbouw leeren, Die alleroudste Kunst, waarmeê zij zich generen.

{==618==} {>>pagina-aanduiding<<}


Hij ging dan achter hen langs akker, stal en wei, 
Maar met een' kleinen lust. - 
Want door veel melkens, veel verwelkens en veel bouwens 
Vergaart men overvloed - van honger, meen ik, trouwens, 
En scheuren in den rok, en eelt aan voet en hand, 
Doch ondertusschen ook een overbot verstand. 


Eindelijk, even als het zaad, een' geruimen tijd in de aarde bedolven, zich, voor het oog onmerkbaar, ontwikkelt, om daarna door snellen groei en milde vruchtbaarheid te verbazen en te zegenen; zoo ook brak de geest van onzen poot weldra schitterend door, die nu door eigene oefening zijne gewezene medeleerlingen niet slechts op zijde streefde, maar spoedig verre achter zich liet.

Toen kreeg zijn ijver wieken! 


Zijnen vurigen geest stond alles tegen, wat zijnen leer- en weetlust wederstond; vanhier waarschijnlijk het straks betuigd mishagen in den Landbouw, dien hij daarna zoo hoogelijk prees, zoo onnavolgelijk bezong. Muzijk en Teekenkunst (om poot's geliefde spreekwijze te bezigen) vrijbuitten beurtelings om hem; de Dichtkunst overwon die beide; hij schilderde nu voortaan met de pen, in stede van met het penseel. Ik mag u zijne naïve beschrijving van de oefening der Toonkunst niet onthouden:

De zoetheid der Muzijk had mij ras ingenomen. 
Daar moest een Vedel zijn, een zijden lint daaraan; 
En ik begon in 't kort een' raren toon te slaan. 
Het baarde schier een' klank met strijken, toetsen, grijpen, 
Alsof ge een roestig mes hoorde op een' drempel slijpen. 
Zie, zoo digt grenst die kunst aan de eedle Dichterij! 
De Lierman en Poëet gaan dikwijls zij aan zij. 


Eenen even misselijken tred moet, volgens 's luimigen Dichters getuigenis, in den beginne zijne Muze gehouden hebben; men hoore:

Vervolgens kreeg ik lust tot Letterkunst en Rijmen, 
En leerde, als met droog zand, de Verzen zamenlijmen. 

{==619==} {>>pagina-aanduiding<<}

Wat misselijker Geest of toen de Hel ontsloop, 
En in het hol gebouw van mijne hersens kroop! 
Geloof mij, Jonglingschap! de Dichtkunst kan ook hindren. - 
Leert dezen schoonen tred vrij aan uw brave kindren, 
Zei de eerentfeste Kreeft, en kroop vast zijdeling. 
Het Rijmen is een zoet en zot en zeldzaam ding. 


Wilt gij een staaltje van poot's eerste rijmelarij? Hoort dan slechts dit vijftal regels:

Een oude boer met een mooi meisje was jong. 
Hoe liefelijk dat er de koekoek zong, 
Al in den koelen Meie! 
Schoon lief, laet ons spanceren gaen 
Maer langs de groene weie. 


Maar onbarmhartig spotte ook onze jonge Landman, zoodra zijne Zangnimf (dat ik mij eens zoo uitdrukke) der kindschheid was ontwassen, met

De Kamerwerken van 't fijn Rederijkerdom, 


aan welks op- en aanneming dezelve echter eenigzins verpligt was: dan deze afkeer, aan walging grenzende, was het eigenaardig gevolg van de voortreffelijkheid der dichtwerken van den éénigen vondel en hooft, bestudeerd door een' Jongeling van zijne geestdrift en gevoel. Gelijk een fijn bezintuigd gevangene, door honger geperst, den ruwen kerkerkost met onnatuurlijke graagte verslindt, dan nu op ééns, in vrijheid gesteld, aan den keurigsten maaltijd met blijden zin zich mag vergasten; zoo moet ook onze poot te moede zijn geweest, bij zijne eerste bekendschap met deze Adelaars, na duslange der goede Rederijkeren bonte Vlindervlugt te hebben achtervolgd.

De blijken des vernufts der Vorsten op Parnas 
Verwonnen mij geheel, die half verwonnen was. 
'k Beminde Vondel's rijm ver boven Menno's preken. 


Ja

Der brave Dichtren naam en lof vervoerde mij 
(Zie daar een ronde biecht) schier tot afgoderij. 



{==620==} {>>pagina-aanduiding<<}

Dan,

Hoe magtig veel verschilt vermeten van vermogen! - 
Ochof mijn trage vlugt die Zwanen volgen kon! 


En ziet daar den scherpsten prikkel voor zijne vlijt! Immers

Hij viel des avonds druk aan 't lezen; 
Men vond hem minst alleen, als hij alleen mogt wezen. 
 
Hoe sleep de Jongling zijnen zin! 
Hoe blaakte hij in 't harte 
Van ongeveinsde lettermin, 
Die moeite en kommer tartte! 
Zijn wijsheid wies, daar de olie sleet. 
 
Zoo vliegt een Bij om honig uit 
Op Hybla, rijk van geur en kruid. 


Thans ook werd hij kiescher en keuriger omtrent zijne verzen:

Hij zong, en vijlde dan bij ontijd, wat hij zong. 


Dit vijlen wilde hem ook niet altijd even vaardig van de hand;

Zoodat hij in de kleine naauwheid 
Der dichten somtijds maalde als in een Labyrinth. 


Ook de gouden morgenuren maakte hij zijnen weetlust dienstbaar: Geef (roept deze ons ongeduldig toe)

Geef mij 's morgens vroeg een lamp en geestig boek! 



Hoe bad ik in den oogst wel menigmaal om regen, 
Opdat ik van het werk, en bij mijn boeken kwaam'! 
De Kunst was vóór de Winst mij zeker aangenaam. 



De Kunst verhielp (alzoo), wat aan Natuur ontbrak. 


De uitgave van eenige Mengeldichten, op den ouderdom van zeven en twintig jaren, was de vrucht van veeljarige oefening, en verwierf hem bewonderaars en vrienden onder lieden van rang en letteren, sommige van welke achting of

{==621==} {>>pagina-aanduiding<<}
nieuwsgierigheid bewoog, den begaafden Dichter in den dadelijken Landbouwer te gaan zien en bewonderen. Men wist toch

hoe hij de eerste was 
Van al de Nederlandsche Boeren, 
Die 't Zanggodinnendom belas, 
Dat het zich bij den Ploeg liet voeren. 


Een volgende druk verscheen met gedichten en bijschriften van vermaarde tijdgenooten, als van een' david van hoogstraten en joan de haes: eerstgemelde vereerde hem bovendien met eenen brief, in welken hij, na betuiging van hoogachting en vriendschap, Gode voor hem om zegen smeekt, ‘ten beste der Nederlandsche welsprekendheid, die om zulke voorstanders roept.’
Hoogen prijs stelde onze Dichter op de bescherming, zijner kunste verleend:

Gelukkig hij, wiens lettervlijt 
Een trouw Beschermheer heeft verkregen! 


Zijne meeste boeken (hoe nederig en dankbaar tevens erkent hij dit!) waren

gulhartige geschenken: 
De middlen leden schaars, dat ik dien voorraad kocht. 


Bovendien werd nu zijn gezelschap zeer gezocht, en hem aan de tafel der rijken veel eere en gunst bewezen:

Ik heb mij dikwijls in zien leiden 
Ten disch, daar de Overvloed den horen leeg op goot. 



Ze daar, de Naneef mag 't wel weten; 
Men plaatste mij in 't hoogst' der kamers menigmaal, 
Alwaar, in vrolijkheid gezeten, 
Om 't welzijn van Parnas gedacht werd met de schaal. 
Als dan Neptuin en Pan en Liber 
En Ceres mij vernoegd en vrolijk lieten gaan, 
Kwam Plutus haastig van den Iber 
Nog met zijn Spaansche goud, om mijne beurs te laên. 

{==622==} {>>pagina-aanduiding<<}

Maar boven tafelvreugd en giften 
Won ik veel Vrienden aan, en hield ze waard en dier. 


Thans ook werd hem het Welgeboren Manschap van Delfland opgedragen; welken post hij vervolgens meermalen heeft bekleed. De belemmering, door zijn beroep steeds zijner geliefde oefeningen in den weg gesteld, de fijnere beschaving, het natuurlijk gevolg van straks gemelden omgang en onthaal, en waarschijnlijk ook de opgedragen eerpost, maakten hem wars en wendig van zijn landelijk bedrijf, en deden hem zich met der woon te Delft nederzetten.

Daar scheen een gulden vlies te halen! 


Dan, helaas!

Verkeerd begeeren maakt ons dwaas. 


Wat, en of poot aldaar, behalve dicht- en letterarbeid, iets anders ter hand genomen hebbe, is mij niet gebleken; op menschkundigen grond zoude ik ook schier het tegendeel besluiten; immers hetgene toen met onzen Dichter voorviel, levert mij een treurig, doch sterksprekend bewijs, bij zoo vele, van het heillooze des mangels aan gezette bezigheid, inzonderheid in de vaag of in den bloei des levens, inzonderheid misschien bij eenen Dichter! Ach! waarom toch gaan de treffelijkste gaven zoo vaak gepaard met losheid in beginsels en in zeden? Prille jeugd, vurige verbeelding, heftige driften, verkeerde opvoeding, gebrek aan karakter en ondervinding, kwaad voorbeeld, dwaze eerzucht, valsche schaamte, bekoring van nieuw zingenot, ongekende of onvoorziene verzoeking, dadelijke verleiding, - o! wie telt, wie berekent de menigte van ongezochte, van schier onontwijkbare aanleidingen, het zoo gevaarlijke tijdperk der driften eigen; aanleidingen, die niet zelden beslissende waren voor's menschen zedelijkheid gedurende zijn geheel overig leven; aanleidingen tevens, die vandaar ons medelijden vorderen met den gevallenen broeder, ja om verschooning pleiten voor den medgezel onzer jeugd, die viel, terwijl wij staande bleven. Dat medelijden, die verschooning, M.H., roep ik thans in voor onzen poot; hij heeft die noodig, maar heeft er ook volle aanspraak op.

{==623==} {>>pagina-aanduiding<<}


Voor eene opregte biecht verdwijnt de straf der zonden. 


Hoort slechts 's mans eigene, ongevergde, openhartige belijdenis, en erkent met mij daarin den eersten stap van het opregt berouw!

'k Moet schreijen, daar ik zing. 
Mij boeide 't gulzig zuipen. 
Op zoo verrot een zaak smeet ik mij zelven weg. 
o! 'k Schaam mij, dat ik 't zeg, 
Mijn leven liep gevaar door natte kelderstuipen. 
Wat was ik somtijds dwaas! 
Het dronken wijnhuis zelf keek neêr om zulk geraas. 
Ik, ik kon 't kransbord vinden, 
En t' mijnent kruik en kroes, hoe malend heengezet. 
Die dingen trof ik net, 
Ook als mij koude nacht en heete drank verblindden. 
Dier kocht ik, dwaler! 't lijden, 
Dat volgt, wanneer men drinkt met maatloos onbescheid. 
Ik scheen in 't kwaad te groeijen, 
En dikwijls weken lang in razend nat geweekt. 
Geen vest, door vijandszwaarden 
Omsingeld, en alreede in bittren hongersnood, 
Verlangde ooit bet naar brood, 
Dan mijne keel naar vocht. o Schandelijk ontaarden! 
Ik gaf van beternis 
Bij wijlen wel eens hoop; doch liet het daarbij rusten, 
En volgde alweêr mijn lusten. - 
Dusdanig leefde ik thans, indien dit leven is. 


En dit, dit was het jammerlijk gevolg van ‘zijn verward geraken in gezelschap van menschen, meer gewoon bij den drank te vertoeven, dan met zaken van geleerdheid of kunstoefeningen zich bezig te houden.’
Weldra, echter, tot inzigt gekomen van zijn onredelijk zoowel als onzedelijk gedrag, bleef die overtuiging bij hem geenszins onvruchtbaar, maar werd gevolgd van een werkdadig berouw; berouw, hetwelk zijn vergrijp zelf nog verre overtrof.

Tot 's middags, bij gelijkenis, 
Had ik geslapen op den akker. 

{==624==} {>>pagina-aanduiding<<}

Nu word ik met beschaamdheid wakker, 
En zie, dat het zoo laat al is! 


Hoort weder den boetvaardigen zelven:

Aartsgoedheid! berg dees ziel, in stof en slijk gevonden, 
En schier daarin versmoord, met wanhoop en verdriet. 
Mijn hart bezwijkt van schaamte, als 't uwe trouw beziet. 
Maar 'k bid U nu, o God! om uw lankmoedigheden, 
Om uws Gezalfden wil, 
Om uw vergiffenis, 't boetvaardig hart beloofd, 
Bestraal met uwe gunst uws eedlen schepsels hoofd! 
Het is toch uit met ons, als Gij uw heil ons weigert, 
En streng de trappen op van uwe Vierschaar steigert. 
Genade, o Vader! dan; genade, en nimmer regt! 
Och, ware 't ook uw kind, dat hier zoo Vader zegt! 


Zoo diepgaande was het besef van zijne schuld, dat hetzelve naauwelijks plaatse liet voor de hope op vergeving bij den Ontfermer.

'k Zal hopen tegen hoop op uw barmhartigheid. 


‘Met heete tranen, dit weet ik,’ getuigt zijn Levensbeschrijver, ‘verfoeide en beschreide hij zijne vorige onbezonnenheid.’ Maar, gelijk

De grondslag is onnut, zoo 't bouwen stil blijft staan, 


zoo scheen een edel wantrouwen van zich zelven nu van onzen Boeteling te vorderen eene geheele losrukking van die banden, welke hem van het pad der deugd hadden afgetrokken. Met waarlijk voorbeeldigen moed volvoerde hij dit wèlgenomen besluit, verliet de Stad (Delft), getuige zijner schande, en wierp zich, na een jaar afzijns, met edele schaamte weder in de moederlijke armen der Natuur, wier verlating hij reeds vroeger, en, zoo 't schijnt, vóór zijnen misstap, had betreurd.

Wat plagt ik lustig op te zingen 
In 't groen van mijn geboortebuurt! 
Nu kwellen mij bekommeringen, 
En bezigheid, die eeuwig duurt. 

{==625==} {>>pagina-aanduiding<<}

Men sluit mij binnen poort en wallen. 
Wat star of mij 't vermaak ontzei 
Van hoef en veld en bosch en stallen 
En beemd en beek en klaverwei? 


Niet, echter, tot het vaderlijk bedrijf, zoo 't schijnt, terugkeerende, gaf hij zich nu geheel over aan letterbezigheden,

En graaft en delft en spit met spaden van gedachten; 


zijne boeken waren hier zijn éénig gezelschap; derzelver stichtende en leerzaam-vermakende verkeering, gepaard met eene geregelde en eenvoudige leefwijze, deed hem eerlang de verlorene zielerust wedervinden; en nu sloeg zijne lier weder Godgewijde klanken; nu zong hij,

Die liever sterven wou, dan leven als voorheen, 
Tot 's Hoogsten lof en glorie, hoe een Dier 
De Menschlijkheid verkreeg. 


Hij schetste, in reeds door ons ontleende toonen, zijnen schier hopeloozen val.

Ten lesten zag de Hemel 
Met mededoogendheid zijn onrein schepsel aan. 
Hij zag 't verlegen staan. 
Zijn Geest, die niets vergeet 
Dan 's boeters wanbedrijf, kwam neêr. - 
Zoo werd de Dronkaard nuchter. 


En nu,

Nu is de Mensch behouden; 
Nu proeft en acht hij 't zoet der stille matigheid. 
 
Nu kan geen pen beschrijven, 
Hoe groot de blijdschap is, die in 't bedaard gemoed 
Gevoeld wordt en gevoed, 
En ook voor eeuwig zal beklijven. 
Ik spreek van geene vreugd, 
Al te arm uit overdaad en ijdelheid geboren. 
Neen! Die zou deze storen. 
De ware Vrolijkheên zijn Dochters van de Deugd. 

{==626==} {>>pagina-aanduiding<<}

Voorts zend ik thans geen woord 
Naar boven, dat niet zacht en gunstig wordt bejegend, 
En naar den eisch gezegend. 
Die God gehoorzaam is, wordt best van Hem verhoord. 


Zoo blijft dan een opregt berouw niet ongezegend! Hoe velen vielen met onzen Dichter; maar hoe weinigen rigteden zich op, en bleven staande, zoo als hij! Zijne ingetogene leefwijze deed hem dan ook weldra de gunst herwinnen van voormalige achtingwaardige Vrienden; immers

Onwelkom kwam hij nooit, noch ging ooit ongezegend; 


welke gunst hij sedert nooit wederom verbeurd, maar ‘tot op den dag van zijn overlijden ten voorbeeld van ingetogenheid en matigheid’ gestrekt heeft; zoo zelfs, ‘dat hij, om het misbruik voor te komen, ook het gebruik van sommige zaken achterliet.’ - Zoo staafde onze Christelijke Held door eigen voorbeeld zijne spreuk:

Beproefde Deugd is als 't gelouterd Goud.

(Het vervolg en slot hierna.)






Antwoord aan den heer H.W.C.A. Visser op zijnen brief, geplaatst in de letteroefeningen voor julij 1820, bladz. 480-483.

Weledele Heer!

Alvorens te voldoen aan de uitnoodiging ter beantwoording uwer bedenkingen, zij het mij vergund een enkel woord te zeggen tot voorkoming, of wegneming, van een ongegrond en geheel verkeerd denkbeeld, hetwelk uw brief ligtelijk konde doen ontstaan; dat ik, namelijk, zonder gevoel voor de groote opofferingen van pestalozzi, hem partijdig beoordeel en zijne verrigtingen bedil, ja dat ik als zijn beschuldiger optreed, daar niets mij meer treffen moet dan als aanklager of beschuldiger te verschijnen van eenen man, voor wien mijne eerbiedige hoogachting waarlijk niet minder is, dan die van al degene, welke hem met zoo veel regt be-
{==627==} {>>pagina-aanduiding<<}
wonderen, en dien ik daarenboven, door eenen persoonlijken omgang van eenige dagen, nog zoo hartelijk heb leeren beminnen. De herhaalde uitdrukkingen toch van achting, diepe achting voor pestalozzi, in uwen brief vervat, schijnen te vooronderstellen, dat de schrijver van het stuk, tegen hetwelk uwe bedenkingen gerigt zijn, niet dezelfde achting voor den edelen Zwitser voeden kan; terwijl ik ondertusschen hoogst gevoelig zoude zijn over den schijn zelfs van in eenigen deele te kort te komen in den eerbied en de hoogachting, welke allen, die in de veredeling van het menschelijk geslacht eenig belang stellen, aan dien onvermoeiden verbeteraar van het lager schoolwezen, dien onbaatzuchtigen menschenvriend, zoo zeer verschuldigd zijn. Neen waarlijk, beschuldigen doe ik pestalozzi niet, ten ware dat woord gelijkbeteekenend zij met van gevoelen verschillen. Want ik ontveins niet, dat die diepe eerbied en die hooge achting voor den edelen schrijver van Lienhard en Gertrud mij nimmer tot eenen blinden bewonderaar maken zullen van elk voortbrengsel van zijnen geest, noch bewegen tot het slaafs aannemen van elk geloofsartikel zijner schole.
Eene vrijheid, eene onafhankelijkheid, immers, zeer bestaanbaar met de hoogste achting. Of kan men niet de belangeloosheid, de onvermoeide werkzaamheid ten algemeenen beste, het onophoudelijk streven naar het ware en goede in pestalozzi bewonderen en op hoogen prijs stellen, zonder zich te kunnen vereenigen met de middelen, welke hij bezigt, of zijne resultaten als de eenig mogelijke te beschouwen? Eerbied en hoogachting, zoowel als bescheidene vrijmoedigheid, bezielden mij beide evenzeer bij het maken der weinige aanmerkingen op het Instituut van pestalozzi; zij zullen ook thans mijne pen besturen in het antwoorden op uwe bedenkingen.
De zinsnede uit mijne berigten, welke voornamelijk uwe aandacht schijnt gevestigd te hebben, bevat een tweeledig gezegde. Het eerste is: ‘Dat pestalozzi in zijn Armengesticht de kinderen zorgvuldiger opvoedt dan fellenberg, en hun onderwijs niet inrigt naar den stand, waarin zij geboren zijn.’ Het ongegronde dier beschuldigingen, zoo als gij zulks noemt, moet, naar uw gevoelen, blijken uit de ontwikkeling van het doel, hetwelk pestalozzi zich, met zijn Instituut, voorstelt; dat, namelijk, van opvoeders en opvoederessen van de kinderen der armen te vormen.

{==628==} {>>pagina-aanduiding<<}
Schoon ik nu toestem, dat zulks het welbekende doel is van pestalozzi, zoo blijf ik echter beweren, dat de kweekelingen van het Clindy-gesticht te zorgvuldig opgevoed worden; dat is te zeggen: dat men hen met talen en wetenschappen bezig houdt, die den tijd wegnemen voor een gegronder onderwijs in dingen, welke meer onmiddellijk tot het volksonderwijs behooren; en dat zij te vreemd blijven van den arbeid en de bezigheden, welke landlieden, en vooral behoeftige landlieden, te verrigten hebben, dan dat zij in staat zouden zijn, om, met genoegzame kennis van zaken, over dezelve te spreken, en door eigen voorbeeld, zoowel als door lessen, den gewenschten invloed op hunne leerlingen te maken; iets, waarvan fellenberg het belang gevoeld heeft, en wehrli het nuttige met der daad toont. Of zal dan de onderwijzer der armen waarlijk in al die wetenschappen en talen moeten onderwezen worden, welke de kweekelingen van het Clindy-gesticht beoefenen? Blijkt het niet uit de verordeningen op het afnemen en afleggen der Examens van degene, welke lager onderwijs begeeren te geven, dat men zelfs in ons vaderland, alwaar de beschaving der lagere standen zoo groote vorderingen gemaakt heeft, zulks onnoodig of zelfs nadeelig acht; ik zeg niet voor de opvoeders der armen, neen, maar ten laagste voor den gemeenen, en zelfs voor den fatsoenlijken en aanzienlijken burger. Bewijzen niet hetzelfde de kweekscholen der Maatschappij: Tot Nut van 't Algemeen, en die, welke van hooger hand onder ons zijn opgerigt? Maar waarom langer stilgestaan bij het onderzoek eener zaak, welke reeds zoo dikwijls en zoo veelzijdig behandeld is, en die gij ook niet bepaaldelijk tot de stoffe uwer bedenkingen gemaakt hebt, daar gij toch de wijze van opvoeding te Clindy
niet op zich zelve beschouwt, noch zegt, in hoeverre u die geschikt toeschijnt, om het doel van dat gesticht te bereiken; neen, het is de vergelijking van hetzelve met het Wehrli-gesticht, die gij als geheel onbestaanbaar verwerpt, beide gestichten als zoo ongelijksoortig beschouwende, dat er zich tusschen dezelve inderdaad geene vergelijking laat maken. Doch zijn zij waarlijk zoodanig? Naar mijne gedachten spreekt dat zoo van zelf niet als naar de uwe; en dat zoude het niet, al nam ik aan, dat fellenberg met zijn Wehrli-instituut geen ander doel had, dan hetgene gij op bl. 481 in de verklaring mij-
{==629==} {>>pagina-aanduiding<<}
ner woorden opgeeft, namelijk dat, van individus uit den stand der armen zelven te vormen tot nuttige leden van dien stand, omdat de beide Instituten, in mijn oog, ook dan nog verschillende punten van vergelijking aanbieden. Immers hebben reeds alle volks- en kweekscholen iets en wel veel gelijksoortigs; en het onderscheid tusschen dezelve zal wel meer in den vorm dan in de stoffe van het onderwijs gelegen zijn, daar in beide slechts zoodanige kundigheden behooren ingescherpt te worden, als het volksonderwijs moeten uitmaken, die in eene kweekschool grondiger en uitvoeriger vereischen behandeld te worden dan in eene gewone volksschool. ‘Der allgemeinste Grundsatz,’ zegt een der grootste opvoedkundigen onzer eeuw, ‘der intellectuellen Bildung’ (der Seminaristen) ‘sey: über alles was sie künftig den Kinder des Volks lehren sollen, zuvörderst ihnen selbst deutliche und zusammenhängende Begriffe beyzubringen, und so fern es mechanische Fertigkeiten sind, ihnen zu deren Einübung behülflich zu seyn,
folglich sie recht eigentlich schulmäszig über diesz Alles zu belehren, dabey aber nie zu weit über die Gränzen jener erforderlichen Kenntnisse und Fertigkeiten hinauszugehen.’ (*) Maar het idée, van volksonderwijzers aan te kweeken, is aan het Wehrli-gesticht niet zoo vreemd, als uw brief zulks doet voorkomen. Wel is waar, dat hetzelve niet onder de hoofdbedoelingen van fellenberg kan geteld worden; waarom ik dat onderwerp ook stilzwijgend ben voorbijgegaan, toen ik dezelve openlegde; doch lager heb ik daarvan gesproken, als van iets, ‘op hetwelk fellenberg bij de vestiging van dat gesticht gehoopt had, gelijk hij het nog steeds vuriglijk wenscht.’ Of nu fellenberg hierin al of niet naar wensch slage, en waaraan zijne teleurstelling in dezen toe te schrijven zij, doet hier niets ter zake: uit het gezegde blijkt genoeg, dat de bedoelingen van fellenberg en pestalozzi geenszins zoo geheel uiteenloopen, dat alle vergelijking tusschen hunne Armeninrigtingen als geheel onmogelijk zoude te beschouwen zijn. Is er in het Wehrli-gesticht niets, dat hetzelve geschikt maakt tot het aankweeken van volksonderwijzers,

{==630==} {>>pagina-aanduiding<<}
zelfs niet van onderwijzers en opvoeders van armen, zoo begaat de Maatschappij van Weldadigheid eenen grooten misslag, en zal zij zich ook in hare verwachting bedrogen vinden, daar zij haren kweekeling toevertrouwt aan een Instituut, zoo ongeschikt ter bereiking van haar doel; dat is, denzelven te vormen tot eenen onderwijzer des volks; - en laat zich in het Wehrli-gesticht iets aanwijzen, waardoor het aan de wenschen dier Maatschappij kan beantwoorden, dan ook heb ik niet zoo geheel ongelijk gehad, met eene korte en gedeeltelijke vergelijking te wagen tusschen de beide onderhavige gestichten.
Wat aangaat de beschuldiging, welke pestalozzi aan fellenberg zoude gedaan hebben, enz. Daar mijne geloofwaardigheid hier verdacht wordt voorgesteld, zal men mij, hoop ik, ten beste duiden, dat ik de oplossing van dit gedeelte uwer bedenkingen terughoude, als ook mijne aanmerkingen tegen de zoo onbepaalde en als boven allen twijfel verhevene uitspraak, met welke gij die besluit.
Alleenlijk nog iets over uwe vergelijking van de bedoelingen van fellenberg met die van pestalozzi. Gij noemt die van den laatsten, onder anderen, wijdstrekkender en hooger, dan die van den eersten. Maar is dan het doel van fellenberg zoo bekrompen en laag, wanneer hij door zijn voorbeeld, als vermogend en aanzienlijk man, indruk tracht te maken op de grooten der aarde; wanneer hij hen, die over anderen gezag voeren, en alzoo bekleed zijn met het vermogen om heilrijke instellingen te maken of te begunstigen, tot weldoen poogt op te wekken, en hun den waren weg daartoe aanwijst? Bepalen de bedoelingen van fellenberg zich slechts tot individu's, zoo als het in uwen brief heet, wanneer hij op zulke individu's werkt, als in mijn berigt genoemd worden, die, in vervolg van tijd, eenen zoo grooten invloed hebben moeten op duizenden hunner natuurgenooten, en alzoo de weldadige zaden van zedelijkheid, welke de opvoeding in hen legt, duizendvoudige vruchten kunnen doen dragen? Waarin bestaan nu de wijdstrekkender en hoogere bedoelingen, die pestalozzi bij zijn Armengesticht leiden kunnen, daar het toch ook slechts individu's zijn, op welke hij onmiddellijk werken kan? Zeg niet, dat ik de zaken verwar, en het doel van het hooger Instituut stel in de plaats van dat van het Wehrli-gesticht:

{==631==} {>>pagina-aanduiding<<}
het laatste toch is even zoo noodzakelijk tot de bereiking van dat doel als het eerste; het is eene schakel in de keten der middelen, die tot hetzelve gebezigd moeten worden; en alzoo moet het algemeene doel der Hofwijlsche stichtingen, bij de beoordeeling van het Wehrli-gesticht, geenszins uit het oog verloren worden.
Hiermede meen ik u genoegzaam in staat gesteld te hebben om te beoordeelen, in hoeverre er nog verschil van gevoelen tusschen u en mij blijft bestaan.
Ik heb de eer mij wederkeerig met opregte achting te onderschrijven,

Weledele Heer!
Uwweled. dienstv. Dienaar p. de raadt.


11 September, 1820.


Bijzondere eigenschap van het oog.

Ieder, die een' tijd lang een schilderstuk heeft beschouwd, zal bevinden, dat hij meer en meer gemeenzaam wordt met de voorstelling van den schilder. Bij het eerste aanschouwen zal hij zich dikwerf geschokt gevoelen; want des schilders uitdrukking der Natuur dunkt hem onwaar, onvolkomen of willekeurig te zijn. Maar wanneer voor het overige in het voorwerp zelf niets aanstootelijks ligt, zoo worden wij weldra met zijne gebreken verzoend; wij verplaatsen ons zoo geheel in den geest van den kunstenaar, dat wij gelooven in te zien, dat hij de Natuur niet anders kon beschouwen en nabootsen, dan hij gedaan heeft. Dit is eene zeer gunstige eigenschap van het oog; zij zal niet nalaten ons aan te trekken en te boeijen, wanneer onze geest slechts daarbij werkzaam is, en de kunstenaar zijn stuk niet achteloos heeft behandeld, of geene grove fouten daarin begaan heeft. Hij, die zich aldus in den geest van eenen anderen verplaatsen kan, zal spoedig smaak vinden in schilderijen uit alle tijden, in allerlei manieren bewerkt, en van de tegenstrijdigste behandeling. Het zal hem zelfs niet moeijelijk vallen, den leerling en den meester aan het eigenaardige hunner voordragt - waarom zou men deze uitdrukking niet zoowel van

{==632==} {>>pagina-aanduiding<<}
de beeldende kunst, als van de redekunst en de muzijk gebruiken? - te onderkennen. Maar heeft hij dan nu ook een juist oordeel geveld? En welke is de maatstaf, waarnaar hij dat afgemeten heeft? Deze is alleen te vinden in het aanschouwen der Natuur. Immers de werking van het licht en de kleuren, van de hardheid en zachtheid der omtrekken, van het volle of schrale der gedaanten verschijnt daar wel in de hoogste verscheidenheid, maar nooit willekeurig; altijd als noodzakelijk, en op natuurkundige gronden berustende. Het oog moet dus ten laatste zoo verre komen, dat het ieder tooneel der Natuur even zoo beschouwt, alsof het reeds op het paneel geschilderd ware; en het moet in het oogenblik der waarneming zich de afwisseling van kleuren, tinten en schaduwen, de harmonie van het geheel, en de verscheidenheid der gedaanten en harer perspective vertooning, duidelijk vertegenwoordigen. Daarin bestaat het geoefende oog van den kunstenaar, hetwelk echter ook ieder ander mensch kan bezitten en verkrijgen, al is het, dat hij de werktuigelijke kunst van het teekenen niet bezitte. Zulk een geoefend oog, nu, kan alleen beoordeelen, waar de kunstenaar overdreven geweest, of beneden de Natuur gebleven zij; wie van velen het best geschilderd hebbe: maar ook dit alleen zal het volkomen genot hebben van die getrouwe voorstelling der Natuur, welke een voortreffelijk meester op zijn paneel heeft vertoond.
‘Toen ik,’ schrijft göthe in zijn dagboek, uit ‘Venetië, over de Lagunen voer, en van den rand des gondels zag, hoe zich het beeld der ligtzwevende, bontgekleede en roeijende gondeliers op de heldergroene vlakte en tegen de donkerblaauwe lucht teekende; toen had ik het beste, helderste beeld der Venetiaansche schole voor mij. De zonneschijn verhief de plaatselijke kleuren tot eene blinkende hoogte, en zelfs de schaduwzijden waren zoo helder, dat zij elders wel voor lichte partijen konden dienen. Hetzelfde gold ook van de weêrkaatsing des zeegroenen waters. Alles was zoo helder in het heldere gekleurd, dat er schuimende golven of bliksemstralen noodig waren, om uitstekende lichtjes, even als de tittels op de i, te plaatsen. - Titiaan en paul veroneze hebben deze helderheid in den hoogsten graad uitgedrukt, en waar men dezelve in hunne

{==633==} {>>pagina-aanduiding<<}
stukken niet vindt, daar is het beeld of mislukt, of het is bijgeholpen.’
Wanneer men sommige dezer uitwerkselen van de Natuur niet kent, loopt men ligtelijk gevaar, eenen kunstenaar onregt te doen. De blaauwe hemel b.v. der Italiaansche landschappen dunkt ons, die in noordelijker streken wonen, te donker. Hij, die nooit de zon boven de oppervlakte der zee heeft zien opgaan, zal de zeestukken van vernet te violetkleurig vinden; die matroos, daarentegen, vond ze juist, die, door de menigte heendringende, om vernet's schilderij van de haven van Marseille te zien, uitriep: Heb ik daarvoor zoo veel moeite gedaan? Ik had wel aan de haven kunnen blijven; want het is alles net hetzelfde.


Over de onpeilbaarheid der schepping.

(Uit scoreby's Beschrijving der streken om de Noordpool.)
De kleur van het zeewater loopt omstreeks Groenland van het ultramarijnblaauwe tot in het olijfgroene. In het groene water vindt de Walvisch voornamelijk zijn voedsel; want deze kleur wordt veroorzaakt door diertjes uit het geslacht der Meduza's, die nu eens haarvormig van gedaante zijn, en zich dan weder als kleine halfdoorzigtige balletjes vertoonen, ter grootte van 1/20 tot 1/30 duim in middellijn.
Het aantal dezer diertjes is in het olijfgroene zeewater volstrekt ontelbaar. In één' kubiek-duim van dat water waren er 64 aanwezig; naar welken maatstaf er 110,592 in één' kubiek-voet, en 23,887,872 in een' kubiek-vadem aanwezig zijn; hetwelk voor het kubiek van ééne Engelsche mijl omtrent 23,888,000,000,000,000, of 23 duizend 888 billioenen, geeft. In de streek, waar deze diertjes aangetroffen werden, namelijk tusschen 74 en 80 graden noorderbreedte, was de zee omtrent eene mijl diep. Of zij echter tot in deze diepte toe, en wel in die hoeveelheid, daarmede aangevuld zij, kan niet wel beslist worden. Aangenomen dus, dat zij zich slechts tot op 250 vademen diepte uitstrekken, zoo kan men stellen, dat de bovengenoemde ontzettende menigte dieren van deze soort in de uitgestrektheid van twee mijlen in het vierkant aan te treffen is.

{==634==} {>>pagina-aanduiding<<}

Om zich nu een te klaarder en levendiger denkbeeld van de ware grootte van dit getal te vormen, zal het dienstig zijn na te gaan, hoe vele menschen er wel zouden vereischt worden, om zulk eene menigte van voorwerpen te tellen, en hoe veel tijds zij hieraan zouden moeten besteden. Men stelle, dat één mensch in 7 dagen een millioen tellen kan. Er zouden dus 80,000 menschen vereischt worden, die, volgens de gewone jaartelling, van het begin der wereld tot nu toe hadden moeten tellen, om het opgegevene getal te verkrijgen!
Welk een verbazingwekkend denkbeeld geeft ons dit van de onmetelijkheid der schepping, en van de weldadigheid der Goddelijke liefde, die in eene streek, zoo ver van alle menschelijke woningen verwijderd, zulk eene volheid van leven heeft uitgestort! Wanneer echter het aantal dezer schepselen in de uitgestrektheid van twee mijlen in het rond reeds zoo verbazend groot is, hoe hoog moet dan wel het getal stijgen van hen, die vereischt worden, om eene zee van 20 tot 30 mijlen in het vierkant daarmede te kleuren?!


George I.

Bij de belegering der kleine vesting St. Philip trof een' jongen Scheepsluitenant het ongeluk, beide beenen door eenen kettingkogel te verliezen. In dezen ellendigen en hulpeloozen toestand werd hij naar Engeland teruggezonden, en aan de Admiraliteit berigt van zijne bewezene dapperheid en ongeluk gegeven; doch desniettegenstaande werd hem niet meer dan halve soldij toegelegd. De Majoor manson, die zich het lot van dezen ongelukkigen aantrok, nam hem op eenen Galadag mede naar het Hof, alwaar hij hem in de voorkamer plaatste, en door twee zijner kameraden liet ondersteunen. Toen de Koning zich naar de Audientiezaal begaf, sprak de Luitenant hem aldus aan: ‘Sire! gij ziet hier een' man, die zijne knie niet voor u buigt; hij heeft ze beide in uwen dienst verloren.’ De Koning, niet minder getroffen door deze aanspraak, dan door den ellendigen staat van den persoon, welken hij voor zich zag, stond stil, en vroeg, wat men voor hem gedaan had. ‘Halve soldij,’ antwoordde de Luitenant, ‘op uwer Majesteits bevel.’ -

{==635==} {>>pagina-aanduiding<<}
‘Foei! foei!’ zeide de Koning, het hoofd schuddende, ‘laat u op het eerste Lever weder bij mij vinden.’ De Luitenant bleef niet in gebreke om daarop te verschijnen, en ontving, uit handen van den Koning zelven, een geschenk van 500 pond sterling, en een jaarlijksch inkomen van 200 pond gedurende zijn leven.


Het gebed.

Een arm, doch tevens zeer godvruchtig soldaat, in eene der provinciën van Engeland, was gewoon, 's morgens en 's avonds, in Gods vrije, heerlijke natuur, achter een digt boschje alleen te gaan bidden, om in deze eenzaamheid de spotternij zijner kameraden te ontgaan. Twee soldaten van een ander Regement waren, om eene kleinigheid, in hevigen twist geraakt, en besloten, nog dien eigen' avond, door het bloed en den dood van één' hunner, deze zoogenaamde beleediging af te wasschen. Blakende van woede, staan zij reeds, in dat zelfde boschje, op eenigen afstand van de stad gelegen, met den degen in de vuist gereed, toen zij, niet verre van hen af, iemand hooren spreken. Zij aarzelen, luisteren, en komen zachtkens naderbij. Daar hooren zij de volgende woorden van den nog steeds voortbiddenden armen soldaat: ‘Geef, eeuwige Vader! dat mijn hart altijd vrij moge blijven van alle wreedheid en wraaklust jegens anderen; dat ik in tegendeel steeds meer gelijk worde aan Hem, dien Gij tot heil van zondaren gezonden hebt, die, als Hij gescholden werd, niet weder schold, maar hen zegende, die Hem vloekten.’ .... Door dit uit het hart opwellende gebed van dien man wordt de bloeddorstige woede der beide soldaten opééns verwonnen en hun hart verteederd. Zij gaan langzaam terug, vallen elkander, diep getroffen, in de armen, en deze avond had hen onafscheidelijke vrienden gemaakt.


Lettres de cachet.

Toen de Graaf de louvogais wegens een stekelig gezegde gevangen genomen en naar de Citadel van Metz ge-
{==636==} {>>pagina-aanduiding<<}
voerd werd, vroeg hij aan den Officier van Policie, die hem het bevel tot zijne gevangenneming bekend maakte, waar de Koning zich bevond. ‘Hij was gisteren,’ zeide deze, ‘te St. Hubert op de jagt; hij schoot op drie herten, die hij echter miste.’ - ‘Waarom,’ hernam de Graaf, ‘heeft hij dan geene lettres de cachet tegen hen uitgegeven; dan had hij ze zeker niet gemist.’





Mozes. (*)

(II Boek van Mozes, Hoofdstuk II.)

Jochébed had haar' dierbren zoon 
Drie maanden dan bewaard, 
Met onbezweken trouw en moed 
Het leven van haar telg behoed 
En voor den moord gespaard. 
 
Ja, 't wreed bevel van Pharao 
Gold ook haar huwlijkspand, 
Gold ook haar' dierbren zuigeling, 
Waar zij met hart en ziel aan hing, 
Met onverbreekbren band. 
 
En zag zij een' Egyptenaar 
Omtrent haar woning staan, 
Dan, met den doodsangst op 't gelaat, 
Terwijl het moederharte slaat, 
Greep felle schrik haar aan. 
 
En schreide soms het teeder wicht 
Op luiden kindertoon, 
Dan dacht de radelooze vrouw, 
Dat hem die kreet verraden zou, 
En beefde voor haar' zoon. 

{==637==} {>>pagina-aanduiding<<}

Of lag de lieve zuigeling 
Te sluimren op haar' schoot, 
Dan zag Jochébed, in den droom, 
Haar telgje zinken in den stroom, 
En worstlen met den dood. 
 
Drie maanden vloden zoo daarheen 
In foltrende angst en schrik; 
't Gevaar werd grooter elken dag, 
Dien ze aan de kim verrijzen zag, 
Ja schier elk oogenblik. 
 
‘God! als 't verraad mij snood bespiedt, 
En, woedende en ontzind, 
Mijn' lievling aan dit hart ontscheurt, 
En, naar den boord des Nijls gesleurd, 
Hij dáár zijn grafplaats vindt!’ 
 
Zoo denkt Jochébed duizendwerf, 
En voedt haar boezemsmart; 
De nachten slijt zij in geklag, 
En angstvol jaagt haar, elken dag, 
Het krimpend moederhart. 
 
Maar nergens vindt zij rust of duur; 
Niets, dat de droeve troost: 
Waar zij hare oogen keert of wendt, 
Aanschouwt zij jammer en ellend' 
En ouders zonder kroost; 
 
Aanschouwt zij ouders zonder kroost, 
Wien 't hart zoo deerlijk bloedt; 
Aanschouwt zij menig teeder wicht, 
Beroofd van 't dierbaar levenslicht, 
En dobbrende in den vloed. 
 
Ook haar treft eens dat ijslijk lot, 
Waar 't moederhart voor beeft: 
En ach! wat baat der droeve vrouw 
Hare onbezweken moedertrouw, 
Wanneer haar telgje sneeft? 

{==638==} {>>pagina-aanduiding<<}

Maar ziet zij nergens uitkomst meer, 
Noch redding in den nood, 
En stijgt weldra 't gevaar ten top, 
Jochébed geeft den moed niet op; 
Zij weet, Gods magt is groot. 
 
En zie! daar glimt een straal van hoop 
Op haar zoo donker pad; 
En, eer haar lievling zal vergaan, 
Wil zij een hagchlijk feit bestaan, 
Ter redding van haar' schat. 
 
‘o God van Jacob! zie, in gunst, 
Genadig, van omhoog, 
En maak aan mij uw goedheid groot, 
En red mijn telgje van den dood, 
En zegen, wat ik poog!’ 
 
Zoo smeekt Jochébed, bouwt op God, 
Besluit, en aarzelt niet, 
En vlecht, voor haar onschatbaar wicht, 
(De liefde maakt haar d'arbeid ligt) 
Een kleine kist van riet. 
 
Zij schikt de zachte biezen zaam, 
En voegt ze naar 't bestek, 
En rept de trouwe moederhand, 
En strijkt zorgvuldig naad en kant 
Met klevend lijm en pek. 
 
En nu, haar' zuigling opgevat, 
Kust zij hem duizend keer, 
En prest hem aan het moederhart, 
Vervuld met hoop en vrees en smart, 
En - legt er hem in neêr; 
 
En treedt naar d'oever van den Nijl, 
Waar haar geen oog bespiedt, 
En kiest een veilig plekjen uit, 
En 't kistje, dat haar' schat besluit, 
Zet zij in 't oeverriet; 

{==639==} {>>pagina-aanduiding<<}

En stelt haar dochter op de wacht, 
Wat lot haar kind genaakt; 
En stelt de kleine Mirjam dáár; 
En 't kindje wordt, in 't bangst gevaar, 
Met zustertrouw bewaakt. 
 
Jochébed smeekt, terwijl zij gaat, 
Op diepbewogen' toon: 
‘o God van Jacob! help en red! 
Verhoor het moederlijk gebed! 
Behoed mijn' dierbren zoon!’ 
 
En zie! daar naakt de rijksprinses 
Met vorstelijken stoet, 
En wascht zich in het helder nat, 
Dat om haar blanke leden spat, 
En baadt zich in den vloed. 
 
Maar, daar ze in 't kabblend water plast, 
En spartelt in den vliet, 
En duikt en rijst en keert en wendt, 
Daar ziet de koningstelg, in 't end', 
Het kistje in 't oeverriet. 
 
En zie! men vindt een teeder wicht, 
Een jongsken, gaadloos schoon; 
Maar traantjes dekken 't lief gezigt 
Van 't poezel en aanvallig wicht, 
En 't schreit op droeven toon. 
 
En deernis treft het zacht gemoed 
Der eedle koningstelg. 
‘'k Versta uw droef en bang geween, 
En duld niet, knechtsken der Hebreên, 
Dat u de vloed verzwelg'!’ 
 
Zoo spreekt zij; wijl reeds Mirjam naakt 
En haar eerbiedig groet, 
En zegt: ‘Ik bied mijn' dienst u aan. 
Zal ik een voedster zoeken gaan, 
Die u het jongsken voed'?’ 

{==640==} {>>pagina-aanduiding<<}

En Pharo's telg beveelt het haar, 
En daar snelt Mirjam voort; 
En zie! Jochébed ijlt en komt, 
En staat als door de vreugd verstomd, 
Bij 't geen zig ziet en hoort. 
 
En Pharo's dochter biedt het kind 
Der dankbre voedster aan; 
En zie! Jochébed's zielesmart 
Verdwijnt, nu 't zalig moederhart 
Weêr voor haar telg mag slaan. 
 
En hoor! daar zegt de rijksprinses: 
‘Dat vrij uw zorg verdwijn', 
o Voedster! 'k heb dit kind behoed; 
Ik zelve, ik toog hem uit den vloed; 
Zijn naam zal Mozes zijn.’ 
 
Jochébed knielt, naar huis gekeerd, 
Ter neder in 't gebed: 
‘o God van Jacob! U zij de eer! 
Gij schonkt mijn' lieveling mij weêr, 
Gij hebt mijn kind gered.’ 
 
Zoo waakt de Algoedheid te allen tijd; 
Zij wenkt, en 't lijden zwicht. 
Gods raad is wijs, zijn daden groot; 
Hij schept het leven uit den dood, 
En uit het duister licht. 


w.h. warnsinck, bsz.


1820.






{==641==} {>>pagina-aanduiding<<}

Mengelwerk.

Kan Desiderius Erasmus te regt de eerste en grootste hervormer der Christelijke kerk genoemd worden?

Onze Lezers weten, dat de Hoogleeraar a. ijpeij, in zijne Beknopte Geschiedenis van de Hervorming der Christelijke Kerk in de zestiende Eeuw, den bovenstaanden naam aan erasmus gegeven, en beweerd heeft, dat hem die toekwam. Dit werd, in het eerste stuk dezer Letteroefeningen van 1817, op bladz. 631 env., door den Recensent van die Geschiedenis, wedersproken. De Hoogleeraar bestreed die wederspraak, in zijne Leerrede, ter gedachtenis van de groote verdiensten der Nederlandsche Vaderen, betrekkelijk het werk der Kerkhervorming, van welke Leerrede verslag werd gedaan in dit Maandwerk, in 1818, in het eerste stuk, op bladz. 520 env.; en de Recensent der Geschiedenis bragt daartegen weder het zijne in, in hetzelfde stuk deszelfden jaargangs, op bladz. 719 env. De Professor heeft den twist hierover voortgezet, en het door hem beweerde op nieuws, in het breede, pogen te staven, in de voorloopige Aanmerkingen van de Geschiedenis der Nederlandsche Hervormde Kerk, door zijn Hoogeerw. en den Eerw. Heer i.j. dermout uitgegeven, op bladz. 17-38, en in eenige aanmerkingen op dat gedeelte des werks, op bladz. 6 env. Recensent nu, al het door zijn Hoogeerw. geschrevene gelezen en oplettend overwogen hebbende, maar daardoor niet overtuigd, in tegendeel meer en meer in zijn strijdig gevoelen bevestigd, komt daarover ook nogmaals den Lezer, die hierin belang stelt, onderhouden. Hij vangt aan met te herhalen, dat hij het met den Hoogleeraar volkomen daarin eens is, dat zich niemand met erasmus gelijke verdiensten verworven heeft, om-
{==642==} {>>pagina-aanduiding<<}
trent het bevorderen van algemeene letter- en bijzondere Bijbel-kennis, het verspreiden van verlichte begrippen in het vak der Godgeleerdheid, het tentoonstellen van de domheid, het
bijgeloof en de slechtheid der meeste Geestelijken van zijnen tijd, het aanwijzen van eene groote menigte van ongerijmdheden en onbetamelijkheden, in de Roomsche Kerk toen plaats hebbende, en, met één woord, omtrent alles, waardoor het eigenlijk Hervormingswerk voorgegaan, en ten krachtigste is bevorderd geworden. Alleen kan hij, ook in dit opzigt, den Hoogleeraar en anderen daarin niet navolgen, dat hij, na met hen erkend te hebben, dat erasmus, in al het opgenoemde, vele, hoewel min verdienstelijke en min algemeen nuttige, voorgangers en tijdgenooten gehad heeft, zich zelven tegenspreke, door te beweren, dat eeniglijk van hem alle licht is uitgegaan. Doch wijders stemt Recensent ook gereedelijk in al de lofspraken, waarmede de verlichte, onpartijdige en geleerde wereld erasmus altijd eenstemmig vereerd heeft, als den uitstekendsten Letterkenner, den grootsten Theologant, den algemeensten bevorderaar van Godsdienstige wetenschap enz. van zijnen tijd, die, schoon deze of gene hem, in deze of gene bijzonderheid, op zijde gezet mogt kunnen worden, toch niemand zich gelijk gehad heeft in de vereeniging van zoo vele groote talenten, als hij bezeten, en nog minder in zoo veel nuttigen arbeid, als hij verrigt heeft. Eindelijk Recensent aarzelt geen oogenblik, om erasmus te erkennen voor den grootsten en uitgebreidsten verbeteraar en hervormer van ongerijmde en bijgeloovige begrippen, eer de hervorming der Kerk zelve ondernomen werd; maar, in weêrwil van dit alles, ontkent hij, dat, daar erasmus in die hervorming der Kerk zelve niet de minste hand gehad, maar ze tegengewerkt heeft, hem de titel van eersten en grootsten hervormer derzelve toekomt; en hij is wèl verzekerd, dat, zoo hem die titel bij zijn leven
gegeven ware, niemand ijveriger, dan hij zelf, geweest zou zijn, om

{==643==} {>>pagina-aanduiding<<}
denzelven, als laster, in plaats van lof, van zich te weren. Recensent heeft de redenen van deze zijne ontkenning en bewering voorheen in het breede ontwikkeld. Men kan ze, in de boven aangehaalde plaatsen uit de Letteroefeningen van 1817 en 1818, vinden. Hij wil ze hier te minder herhalen, omdat, gelijk hij ze ook voor onwederlegbaar houdt, de Hoogleeraar ze niet bestreden, maar alleen zijn eigen strijdig beweerde op nieuws voorgedragen en nader aangedrongen, en getracht heeft, hetzelve met ettelijke autoriteiten, die hem ongelukkiglijk niets helpen kunnen, te bevestigen. Alleen moge dan nu ook het volgende tot nadere bevestiging, zoo men die noodig acht, van Recensents beweerde dienen. - Wat verstaat men, in algemeenen zin, door hervormde Kerk? Wat anders, dan die Christelijke Kerk, welke, afgezonderd en in tegenstelling van de Roomsche, bestaat, en anders Protestantsche Kerk geheeten wordt? Wat anders, dan die Kerk, welke in de zestiende eeuw, tegen erasmus wil, verlangen en wensch, haren oorsprong nam uit die vereeniging der leden van de Roomsche Kerk, welke, omdat zij in dezelve te vergeefs hervorming zochten van het verkeerde en aanstootelijke, dat daarin plaats had, zich van die Kerk afzonderden en tot één ligchaam vormden, waarin zij de verlangde hervorming tot stand bragten? - En wie was nu de eerste en groote man, die deze vereeniging bewerkte? Wie was hij, die allereerst de hervormingsgezinden uitnoodigde en opriep, om de bedorvene en onverbeterlijke Kerk te verlaten, en de gezuiverde te helpen stichten? Wie stelde zich aan hun hoofd? Wie was het, om wien zij zich schaarden, die het plan der nieuwe stichting ontwierp, zich, om ze te vestigen, aan de uiterste gevaren blootstelde, zich daarom eindelooze onrust en moeite getroostte, en
er eindelijk, in weêrwil van alle tegenkanting, gelukkiglijk in slaagde, en daardoor den titel van eersten hervormer der kerk, bij uitsluiting, verdiende? - Het was luther, de eenige

{==644==} {>>pagina-aanduiding<<}
luther, wien weldra andere verdienstelijke mannen gevolgd zijn, die mede een aantal Christenen uit de dienstbaarheid aan Rome tot vrijheid geroepen, hen, in de Protestantsche Kerk, tot afzonderlijk zelfbestaan vereenigd, en zich daardoor mede den naam van hervormers waardig gemaakt hebben. Kan nu erasmus ook op dien naam - wat vragen wij? kan hij, boven luther, op den titel van eersten en grootsten hervormer en Stichter der Hervormde of Protestantsche Kerk aanspraak maken? Hij, die derzelver stichting openlijk afkeurde en ze tegenwerkte? die niet wilde, dat men zich daartoe afzonderde? die wilde, dat men in de gemeenschap der Roomsche Kerk, welker leemten hij meer dan iemand kende en aangewezen had, blijven zou, gelijk hij er zelf, tot zijnen dood toe, in gebleven is, en dat men daarin, zonder einde, te vergeefs de hervorming verbeiden zou, die, blijkens de bepalingen van het Concilie van Trente, nooit komen kon, en tot heden niet gekomen is? Recensent blijft er neen toe zeggen; en, schoon de Professor misschien zesmalen zijn tegenstrijdig vertrouwen verklaard heeft, hij gelooft niet, dat eenig onpartijdig geletterde, die aan de éénige en ware stichters der hervormde Kerk hunnen roem niet betwisten wil, ja zeggen zal. En wat zou het nu zijn Hoogeerw. baten, al had hij, buiten alle mogelijke tegenspraak, doen zien, dat honderd andere Geleerden even hetzelfde gezegd hadden als hij, indien het in zich zelf valsch is? Het zou alleen bewijzen, dat hij niet alleen gedwaald had, noch alleen omtrent luther onregtvaardig geweest was. Maar hebben nu inderdaad al die Geleerden, waarop hij zich, met zoo vele verzekering, dat zij met hem overeenstemmen, beroepen heeft, waarlijk hetzelfde gezegd, hetzelfde beweerd, als hij? Hebben zij
met hem gezegd, dat erasmus de eerste en grootste Hervormer der Kerk geweest is? Het is er zoo verre af, dat hij er niet één' eenigen heeft bijgebragt, die dat gezegd heeft. - Zoo niet allen, zeer zeker de meesten, heb-
{==645==} {>>pagina-aanduiding<<}
ben, in goeden zin, kunnen schrijven, hetgene zij geschreven hebben, zonder het met den Professor ééns te zijn; en Recensent zou het hun, in weêrwil van al zijn verschil met zijn Hoogeerw., kunnen naschrijven. Van sommige, en wel de voornaamste, is het bovendien zelfs blijkbaar, dat zij geheel iets anders hebben willen zeggen, dan de Professor uit hunne woorden getrokken heeft. - Voorts is geen Schrijver, te allen tijde, zoo op zijne hoede, en zoo oplettend op zijne woorden en uitdrukkingen, dat het hem nooit gebeure, dat hij, zich over het een of ander, waarover tot hier toe geen geschil was, uitlatende, zich het een of ander gezegde laat ontslippen, hetwelk, als men op de letter drukken wil, niet volkomen juist is; en niemand, die edelmoedig, en wien het alleen om waarheid te doen is, zal het ééns gezegde, met hand en tand, gelijk men spreekt, vasthouden, of het herhalen willen, wanneer hij, na het ontstaan van geschil, overreed wordt, dat hij iets te veel, of niet naauwkeurig genoeg, gezegd of geschreven heeft. Ten minste zal hij dan den zin, waarin hij verstaan wil worden, nader bepalen. Op dien grond gelooft Recensent gereedelijk, dat de zeer geleerde, en door hem, als oordeelkundige en schrandere mannen, hooggeachte, Heeren ockerse, teissèdre l'ange en scheltema, wier gezegden de Hoogleeraar heeft aangehaald, op bladz. 6 tot 8 zijner Aanteekeningen, geenszins zullen toestemmen, dat zijn Hoogeerw. dezelve gezegden te regt heeft uitgelegd, als zijnde gelijkluidend met zijn gezegde en beweerde, dat erasmus, in den
zin, dien Recensent bestrijdt, (en een' anderen zin kan men aan de woorden niet hechten, zonder ze geweld aan te doen) de eerste en grootste Hervormer der kerk geweest is. - Doch, wat daarvan zij, Recensent onderneemt niet, om van de woorden van nog levende Schrijvers eenige verklaring te geven, welke hun zelven onbetwistbaar alleen toekomt. Hij bepaalt zich derhalve tot overledenen. Maar van deze heeft hij slechts met twee

{==646==} {>>pagina-aanduiding<<}
of drie te doen. De overige zeggen veel te weinig, om den Professor eenigzins te kunnen dienen. - De eerste is dan de beroemde heuman, aangehaald op bladz. 20 van het werk, en op bladz. 7 der Aanteekeningen. Hij zal, volgens den Professor, gezegd hebben, ‘dat men de gansche hervorming der Kerk te danken had, in de eerste plaats aan erasmus, en daarna aan luther.’ Maar laat ons den geleerden man zelven hooren, zoo als de Heer ijpeij zelf zijne woorden opgeeft! Theologiae emendationem (zegt hij) debemus erasmo ac luthero, quorum hic, quod ille variis in scriptis mussitabat, aperte propugnare, et inveteratis erroribus bellum indicere sustinuit, divinaque adjutus ope aliquot centena millia hominum Romani pontificis jugo liberavit; dat is: ‘De verbetering der Godgeleerdheid hebben wij aan erasmus en luther te danken, waarvan deze, hetgeen gene, in sommige geschriften, mompelde, zich heeft onderwonden openlijk voor te staan, en aan ingekankerde vooroordeelen den oorlog aan te doen, waardoor hij, met Gods hulpe, ettelijke honderd duizenden van menschen van het Roomsch-Pauselijk juk verlost heeft.’ Begrijpt gij het ligtelijk, Lezer! hoe de Hoogleeraar hieruit heeft kunnen lezen, dat de Schrijver zeide, dat men de gansche hervorming der Kerk te danken had, in de eerste plaats aan erasmus, en daarna aan luther? Recensent vat het niet. De verbetering der Godgeleerdheid, zegt heuman; de gansche hervorming der
Kerk, zegt de Professor. Is dit dan beide hetzelfde? Was de gansche hervorming der Kerk nu aanstonds zigtbaar daar, zoo ras de mompelende erasmus de Godgeleerdheid poogde te verbeteren? Was er nu aan de dadelijke stichting der hervormde Kerk niets meer te doen? Had erasmus eer en meer, dan luther, nu dezelve daargesteld, en was de eerste eer en meer, dan de laatste, derzelver Stichter? Het is wonderlijk! Was mompelen dan ook meer, dan openlijk voorstaan en aan ingekankerde vooroordeelen den oorlog aandoen? En

{==647==} {>>pagina-aanduiding<<}
hervormde erasmus, die niemand van het Pauselijk juk ontslagen wilde, noch er zich zelven van ontsloeg, eer en meer, dan luther, die het zelf afwierp, en er honderd duizenden van verloste? Wat zou de Luthersche heuman van zulk eene verklaring zijner woorden gezegd hebben, zoo zij bij zijn leven gegeven, en te zijner kennisse gekomen ware? - Doch, ontvalt den Hoogleeraar het gezag van dezen vermaarden man, waarop hij zich, bij herhaling, met het grootste vertrouwen, beroepen had; geen nood! Hij heeft wel een ander, en een veel gewigtiger, om zich te schragen; namelijk dat van den doorluchtigen hugo grotius, bevoegder, dan iemand, om te oordeelen over de verdiensten van erasmus, dien hij in vele opzigten op zijde streefde, in sommige overtrof. En wat heeft deze onvergelijkelijke man dan van erasmus gezegd? Men kan dat, zoo in het Latijn, als in de Nederduitsche vertaling van den Hoogleeraar, lezen, op bl. 20 tot 22 zijner Aanteekeningen. Het is uitgebreider, dan dat ons bestek gedoogt, het hier, in beide talen, te herhalen. Maar zie hier al het wezenlijke, waarop het aankomt, uit de vertaling van den Professor zelven. Grotius noemt erasmus het grootste sieraad van ons vaderland; vraagt, met welke krachtige woorden hij zich moet uitdrukken, om den roem te verheffen van zijne zeldzame geleerdheid, van zijn hemelsch verstand, en van zijne onvergelijkelijke vlijt: want van zijne deugd, standvastigheid, en voor alles vatbare verhevenheid van geest, wilde hij niet spreken. Hij zegt van hem: ‘Op eene wereld, die, sedert een achttal van eeuwen, geheel met de zwartste duisternis omzwachteld lag, op verstanden, welke de dikste wolken nederdrukten,
heeft uwe zon voor het eerst hare stralen geworpen. Toen, in Italië en Frankrijk, naauwelijks iemand zich slechts opgewekt gevoelde, om wijzer te willen en te durven worden, bragt gij - alle deerlijk ontreinigde wetenschap en geleerdheid in het helderste daglicht. Gij zijt het, die de

{==648==} {>>pagina-aanduiding<<}
heilige Godgeleerdheid - gezuiverd hebt. Gij hebt haar losgewrongen van de wreede dwingelandij der sophisten. Gij zijt de eerste geweest, die de willekeurige leerbepalingen van het menschelijk verstand wist af te scheiden van die onveranderlijke, eeuwige, noodzakelijke waarheden, die ons in de gewijde orakelbladen worden ingescherpt en voorgeschreven. Gij hebt menschelijke gevoelens, sedert tijden en eeuwen aangenomen en vastgehouden, durven veroordeelen, als louter dwalingen, en het gewaagd, met uwen stekenden angel, het luije en vadzige geslacht der bedriegzuchtige hommels te kwetsen. Zoo hoog werdt gij van allen bewonderd, dat voor u de schepters zich nederbogen, en Koningen en Vorsten u hunnen eerbied betoonden. Gij, indien wij aan de waarheid hulde willen doen, gij hebt ons den weg der waarheid geopend; en dat met zulk eene wijsheid, bescheidenheid, kracht en moed, dat de Paus schuw voor u was, en gij voor hem geene vrees hadt.’ Eindelijk noemt grotius erasmus een Goddelijk man, voor zoo verre een sterfelijk mensch dus genoemd mag worden, en haalt twee regels aan uit het lofdicht, door julius caesar scaliger, die voorheen erasmus' vijand geweest was, op dezen, na zijnen dood, vervaardigd, waarin hij hem onder de grootste Godheên telt. Hoezeer nu, gelijk doorgaans in alle lofredenen, ook in het bovenstaande veel overdrevens is, gelijk elk erkennen zal, willen wij daarop echter niet hechten, maar in tegendeel (het overdrevene er afgerekend) alles beamen; doch wij vragen slechts, wat is er in dit alles, hetwelk zweemt naar het zeggen: Gij zijt de eerste en grootste Hervormer der Kerk geweest; dat is: Gij hebt eer en meer, dan luther, de uitwendige
stichting der Hervormde Kerk, afgescheiden van de Roomsche, tot stand gebragt? Zoo lang de Heer ijpeij grotius niets dergelijks kan laten zeggen, beroept zijn Hoogeerw. zich mede te vergeefs op hem, om, hetgene hij verkeerdelijk staande houdt, te bewijzen.

{==649==} {>>pagina-aanduiding<<}

Na zulk een' man, als grotius, gehoord te hebben, willen wij ons met zulken ellendeling, als broer cornelis, schoon door zijn Hoogeerw., om toch al het mogelijke tot zijne verdediging aan te grijpen, almede, hoewel even ongelukkig, te berde gebragt, niet ophouden. Maar minder gewillig zien wij af van breedere aanmerkingen op hetgene bij den Professor volgt, op bladz. 24 tot 26, waar hij handelt over zeker schrijven van erasmus aan zwingli, hetgene hem aanleiding geeft, om eene vergelijking te maken tusschen de onderscheidene eer, welke aan mozes en josua, ten aanzien van de verlossing van Israël, en die, welke aan erasmus en luther, ten aanzien van de hervorming der Kerk, toekomt, waarna hij vraagt: Wie was de eerste, de voornaamste Hervormer van den Staat der Israëlieten, mozes of josua? - Wien dit in verwarring zou mogen brengen, ons gewis niet. Aan mozes kwam de eer alleen toe van Israël uit Egypte geleid, en het ontwerp voor deszelfs nieuwen Staat, in zijne wetten, bepaald te hebben. Josua had daaraan, alleen in één opzigt, een ondergeschikt deel, en was daarin slechts mozes dienaar: maar daartegen kwam aan josua voornamelijk de eer toe van Israël in het beloofde land gevoerd en gevestigd te hebben, waaraan mozes, door den dood voorgekomen, slechts weinig had kunnen toebrengen. Mozes was dus de éénige verlosser van Israël uit de slavernij, deszelfs éénige, dat is hoofd
geleider naar Kanaän, deszelfs éénige wetgever, en, voor een klein deel, ook deszelfs vestiger in het beloofde land; maar hij, aan wien Israël voornamelijk de verovering van dat land, en de vestiging van deszelfs, door mozes ontworpen', Staat in dat land, te danken had, was josua, die alzoo, in zoo verre, zelfs boven mozes, de grondvester van israëls staat zou mogen heeten. En hoeveel verliest erasmus nu hier, wanneer wij de gelijkenis opmaken? Hij toonde, ja, uitmuntend de geestelijke slavernij aan, waaronder de Christenheid, in zijnen tijd,

{==650==} {>>pagina-aanduiding<<}
in de Roomsche Kerk, zuchtte; maar hij bleef bij de aanwijzing hiervan staan, en deed de ellende kennen, zonder iets te ondernemen, om er van te verlossen. Hij mompelde slechts, dat het wenschelijk was, en, met den tijd, misschien mogelijk zou worden, de Kerk in de Kerk, dat is, zonder scheuring, te verbeteren; en hij wilde, dat men dit, tegen hoop op hoop, zou afwachten, gelijk men het reeds eene eeuw en langer vruchteloos gewacht had, en dat men in de Kerk zou blijven, gelijk hij er in gebleven is: en het is zoo ver van daar, dat hij de onderdrukten zou hebben willen uitleiden, - dat hij uit hen een' eigen', afzonderlijken, onafhankelijken Staat zou hebben willen vormen, - dat hij van zulken Staat eenig ontwerp gemaakt, of daarvoor eenige wetten opgesteld zou hebben, dat hij in tegendeel niets van dit alles gedaan of gewild heeft. Ellendig hinkt derhalve zijne gelijkenis met den grooten Wetgever van Israël, die een volstrekt strijdig gedrag gehouden heeft. Had mozes Israël, in Egypte, mede slechts met de diepte zijner slavernij bekend gemaakt, maar geweigerd zich aan deszelfs hoofd te stellen, en geleider van deszelfs uittogt, en optogt naar Palestina, te zijn, en had josua in tegendeel zich daartoe geleend, en zijne onderneming gelukkig volbragt, terwijl mozes in Egypte achterbleef; dan zou de gelijkenis sluiten, en mozes het juiste afbeeldsel van erasmus, josua dat van luther zijn; maar, gelijk mozes dan, blijkbaar, nooit de Stichter van Israëls Staat zou hebben mogen heeten, en die naam alleen aan josua zou hebben toegekomen, zoo kan erasmus thans ook nooit, te regt,
hervormer der kerk, laat staan dan eerste en grootste Hervormer derzelve, genoemd worden. Die eernaam komt eeniglijk toe aan luther, die verlosser, leidsman, wetgever, met één woord alles werd voor degene, die, op zijn' voorgang en voorbeeld, het juk van Rome afwierpen, en die hunnen Staat, eeniglijk naar zijn eigen ontwerp,

{==651==} {>>pagina-aanduiding<<}
en in weêrwil zelfs van erasmus' tegenstreven, tot stand bragt.
Veel zouden wij nog te schrijven hebben, zoo wij verder alles wilden aanwijzen en te regt brengen, wat de Hoogleeraar, omtrent ons onderwerp, meer onnaauwkeurigs, of met zijn eigen, in dit geschil, beweerde strijdigs, heeft ter neder gesteld. Doch wij zien van dien arbeid, welke wij vertrouwen, dat voor velen overbodig zou zijn, af. - Alleen, ten besluite, en tot een staal, het volgende: Op het onderst van bladz. 25 der Aanteekeningen, waarop thans toevallig juist ons oog valt, lezen wij: ‘Erasmus heeft, het is waar, niets meer gedaan, dan de grove dwalingen, die in de Kerk waren ingeslopen, aan te wijzen, en uit de Heilige Schrift te wederleggen.’ Regt zoo! En let wel, Lezers, op deze erkentenis des Professors, welke de kracht der waarheid hem meermalen heeft afgeperst! Maar wacht u wèl, daaruit te besluiten, dat erasmus, derhalve, de Kerk niet hervormd heeft, of hem de titel van Hervormer derzelve niet toekomt! want de Hoogleeraar vraagt onmiddellijk daarop: ‘Maar heeft luther wel meer gedaan? Dit trouwens (voegt hij er bij) was het hervormen der Kerk.’ - Heeft men niet moeite, om zoo iets met een stemmig gelaat te lezen? Luther heeft niets meer gedaan, dan dwalingen aanwijzen en weêrleggen, en, toen hij dat gedaan had, stond, als door een' tooverslag, de hervormde Kerk daar, en het werk der hervorming was voleindigd! Vreemd dan toch, dat dit niet reeds het uitwerksel geweest was der aanwijzing en wederlegging van dwalingen door erasmus, vóór luther. Luther's hervormingskracht moet dan evenwel iets grooter geweest zijn, dan die van erasmus. Maar desniettemin, hij moet, als Hervormer, voor erasmus achterstaan! Nu! wie door zulke bewijsredenen overtuigd wordt, geve den Hoogleeraar het
pleit gewonnen! Recensent kan daartoe nog niet komen, zelfs niet, schoon de Professor, op bl. 20 van zijn werk

{==652==} {>>pagina-aanduiding<<}
zelf, zegt: ‘Den grondsteen van het werk der hervorming had erasmus gelegd. En hij had meer gedaan: hij had het plan beraamd, waarnaar het werk moest verrigt worden. Op dien grondslag bouwde luther, en wel, in den beginne, geheel naar het plan van erasmus.’ - Erasmus had het plan beraamd! Welk plan? Dat van eene hervorming der Kerk in de Kerk. Dit kan wel niet meer beteekenen, dan: erasmus dacht, dat de Kerk in de Kerk hervormd kon worden, en dat zijne aanwijzing en wederlegging van dwalingen daartoe bevorderlijk zijn kon. Had hij hiertoe een geregeld plan van werkzaamheid beraamd, dan behield hij dat voor zich zelven. Vóór luther's opkomst heeft hij het nooit geopenbaard. Waar is het echter, luther volgde in den beginne zulk een plan, indien het dan een plan moet heeten; dat is, hij bedoelde in den beginne ook niets anders, dan eene hervorming der Kerk in de Kerk. Maar wat meldt de Hoogleeraar zelf ons nu verder, op bladz. 48 tot 53? Dat, volgens het plan van erasmus, de hervorming niet tot stand kon komen; dat luther dit weldra zag, en daarom een ander plan vormde, en de stichting der hervormde Kerk even zoo aanving, als de Apostelen de stichting der Christelijke Kerk hadden aangevangen. Dat de Apostelen gaarne gezien hadden, dat de gansche Joodsche Kerk zich had laten hervormen; maar dat zij welhaast ontdekten, dat zulks niet geschieden kon, en dat zij daarom eene gemeenschap van Christenen hadden gesticht, onafhankelijk van den Joodschen Opperpriester, en naar eigene wetten geregeld. Dat de behoeften der Kerk, in de Apostolische eeuw, en in de eeuw der Hervorming, in vele opzigten gelijk waren; en dat langs geenen anderen weg, dan langs welken de invoering van den Christelijken
Godsdienst door de Apostelen was daargesteld, ook nu de hervorming van dien zelfden Godsdienst bewerkt moest worden. Dat luther dit uitmuntend voorbeeld volgde; en dat hij, gelijk tot de stichting der

{==653==} {>>pagina-aanduiding<<}
eerste Christenkerk een petrus was noodig geweest, zoo ook noodig geweest was tot stichting der Hervormde. - Wat zegt nu dit alles, hier, meest met geheel dezelfde woorden des Professors, bij verkorting opgegeven? Wat anders dan dit: erasmus had een plan beraamd, waarnaar (volgens zijn inzien) het werk der hervorming verrigt moest, maar niet kon, worden. Luther beproefde het echter in den beginne, maar vond het onuitvoerlijk. Hij vormde dan een ander, naar dat der Apostelen ontworpen, en bragt, naar dat plan, het verlangde werk, met Gods hulp, gelukkiglijk tot stand. - Nu vragen wij: wien komt, volgens dit waarachtig berigt des Professors zelven, de voorname eer van het hervormingswerk toe? Wie heeft de hervormde Kerk gesticht? Erasmus, die een onuitvoerlijk plan van derzelver stichting gemaakt had, waaraan hij zich, zonder eenige vrucht, hardnekkig heeft vastgehouden; of luther, die, toen hij bevonden had, dat dat plan niet dienen kon, de stichting ondernam naar zijn eigen plan, op de leest der Apostelen geschoeid? Erasmus, die dit plan van luther, uit de hoogte, afkeurde, en daardoor tegenwerkte; of luther, die het, in spijt van hem, doorzette, en er die gezegende vrucht van zien mogt, dat hij ettelijke honderd duizenden van het Roomsch-Pauselijk juk verlost heeft? - De eindelijke uitspraak hierover wordt aan den Lezer verbleven. - Erasmus is te groot door wezenlijke verdiensten, in vele opzigtən verre boven luther, dan dat men hem te onregt nog meer wil verheffen, en hem, ten koste van luther, eenen naam en roem wil toekennen, welke hem niet toekomen. Hij schoot, ten aanzien van het werk der hervorming, veel te
kort bij hetgene men van zulken man had mogen verwachten; en hij had onbeschrijfelijke diensten aan de hervorming kunnen doen, zoo hij zich openlijk bij luther gevoegd, en met hem eenstemmig te werk gegaan had. Luther zou zich onbetwistbaar nog veel meer door hem, dan door me-
{==654==} {>>pagina-aanduiding<<}
lanchton, hebben laten leiden en besturen. Maar hij had luther's moed en geestdrift niet, en te veel te verliezen aan de gunst van Vorsten en Grooten. Dat men zijn zwak, om zijne overige verdiensten, verschoone; maar hem niet boven hem, die van hetzelve volmaakt vrij was, en die deed, hetgene hij noch wilde, noch konde doen, verheffe! - Recensent, schoon hij tot de Kerk, door luther gesticht, niet behoore, kon dit niet onverschillig aanzien. Hij geeft gaarne aan elk, en ziet gaarne aan elk door anderen geven, de eere, die hem toekomt, en mogt niet lijden, dat, misschien voor altoos, de eernaam, waarop luther alléén aanspraak heeft, overginge op erasmus, wiens hooge vereerder hij anders zoo zeer is, als iemand. Voor diegene ondertusschen, die gaarne, uit des laatsten eigene schriften, zouden weten, hoe hij regt over het hervormingswerk van luther gedacht, en hoe eenige andere Geleerden, dan door den Heer ijpeij zijn aangehaald, hem deswege beoordeeld hebben, zal Recensent welligt hierna nog iets naders leveren.


De sultane Validé.

(Uit de zeer onlangs in het licht verschenene Reizen van adam neale.)
De Engelsche Geneesheer adam neale was in 1805 naauwelijks in Terapia aangekomen, of hij ontving van selim III, toenmaals Turksch Keizer, bevel, zijne moeder, de Sultane validé, te bezoeken. Hij reed dus den volgenden morgen, onder geleide van eenen Tolk, naar het Serail. Een Bostanji bragt hem door de kleine witte poort in de tuinen van het vrouwentimmer. De weg liep voorbij twee wachthuizen der Bostanji's, door eene laan van hooge cipressen, naar een afgezonderd Paveljoen. Hier vond de Doctor, behalve den Turkschen en Griekschen Lijfarts, ook

{==655==} {>>pagina-aanduiding<<}
de beide opperhoofden der zwarte en blanke gesnedenen, den opziener der bijzondere Keizerlijke kas, benevens eenige Mufti's en Derwischen. Terwijl men hier neale op de gewone ververschingen onthaalde, onderhield hem de Grieksche Geneesheer, polychronon, over de ziekte der Keizerin, die reeds sedert achttien maanden aan eene hardnekkige derdendaagsche koorts leed. Zij was wel reeds meer dan eenmaal daarvan genezen geweest, maar telkens weder ingestort; hetgene aan gebrek van eigene zorgvuldigheid, maar gedeeltelijk ook aan de Turksche Geestelijken moest worden toegeschreven, die der Sultane groote teugen ijswater deden drinken, in hetwelk zij eenen Talisman gedompeld hadden, hetgene dan nu onfeilbaar helpen moest. Dit geheimzinnig middel deed de aanvallen der koude koorts telkens weder terugkomen. De laatste aanval, welken de kranke, kort vóór de aankomst van neale, verduurd had, had alle beweging en gevoel uit de benedenste ledematen weggenomen. Hier moest nu de Engelschman hulp aanbrengen. Hij vond onder de Geneesheeren, zoowel Turksche als Grieksche, die men raadpleegde, drie, die zich Boerhaavianen, en vier, die zich strenge Brownianen noemden, en dus b.v. alle ontlastingverwekkende middelen voor ondoelmatig hielden; terwijl de eerste zulks, wegens eene verstopping van vijf dagen, hoogstnoodig keurden.
Na dit voorafgaand onderhoud, volgde nu de geheele geneeskundige Faculteit den zwarten Kislar Agassi, eenen afschuwelijken Ethiopiër, naar de naastgelegene kioske der Sultane. Aan de deur verruilde neale zijne schoenen tegen gele pantoffels, en trad binnen. Hier lag de zieke, op het midden van den grond, op eene matras, in eene zijden, rijk gestikte deken gewikkeld. De Kislar Agassi beduidde den Doctor, dat hij aan de zijde eener vrouwelijke gedaante moest nederknielen, die, in dezelfde houding, gesluijerd nevens de kranke zich bevond, ten einde den pols van hare Hoogheid te

{==656==} {>>pagina-aanduiding<<}
voelen. De Doctor gaf, nadat zulks geschied was, te kennen, dat hij ook de tong zoowel, als het geheele aangezigt der kranke diende gade te slaan; doch dit werd hem niet vergund. Er heerschte rondom eene diepe stilte, en zoowel de Geneesheeren als de gesnedenen gaven alleen door gebaren hunne gedachten te kennen. Het opperhoofd der blanke gesnedenen, de Hazni Veliki, deed hem zachtelijk het aangezigt naar den ingang keeren, opdat hij door den Keizer zou kunnen worden gezien, die zich aldaar achter een verguld traliewerk bevond. Zij bleven omtrent twintig minuten in de ziekenkamer, waarvan de vier groote vensters van buiten met vergulde ijzeren traliën voorzien waren, die het vertrek verdonkerden. De wanden tusschen dezelve waren met groote spiegels en arabeske tapijten behangen. De divan, welke langs de muren rondliep, was, even als de kussens, met een bekleedsel van karmozijnrood laken, rijk met goud gestikt, voorzien, en de grond werd door een prachtig Perzisch tapijt bedekt.
Bij onze terugkomst in het Paveljoen, zegt neale, voegde ik mij natuurlijk bij de Boerhaavianen, en schreef een recept, hiermede overeenkomstig, voor. Zoo de kranke eene Christelijke Vorstin geweest ware, zou men waarschijnlijk tot eene ruime aderlating besloten hebben; maar, bij de onkunde en vooroordeelen dergene, die de kranke omringden, was het onmogelijk, hen van de noodzakelijkheid dezer kunstbewerking te overtuigen; bovendien wilde ik het leven mijner ambtgenooten niet in gevaar brengen, daar de wezenlijke of vermeende misslagen der Turksche Lijfartsen niet zelden met de koord of de boogpees gestraft worden. De Hekim Bachi en Hazni Veliki bragten mijn recept terstond bij den Keizer, en legden het hem uit; hij zond mij daarentegen, tegelijk met eene verpligtende betuiging, 150 zechinen. De verwaande zwarte Kislar Agassi hield ons hier nu nog eenen geruimen tijd op. Met eene kwakende stem schilderde hij ons al de hypochondrische ongemakken, waaraan hij leed, en stak de hand uit, waar

{==657==} {>>pagina-aanduiding<<}
ik te vergeefs de opgestopte polsader zocht, die bij hem, door eene zonderlinge speling der natuur, niet tot aan de buiging der hand reikte, maar zich omstreeks het midden van den voorarm in twee takken verdeelde. In de buiging van de linkerhand was echter de pols duidelijk te ontdekken.
De Sultane leefde nog acht dagen naderhand, en stierf toen in het 73ste jaar haars levens. Mahmud effendi vreesde nu voor de ontmoeting van den stomme met de boogpees; maar, in stede daarvan, werd hij door eene gunstige boodschap van selim, den menschelijksten van alle Turksche Keizers, op eene aangename wijze gerustgesteld. Toen hij zich aan deszelfs voeten wierp, zeide de Sultan, hem opheffende, onder verzekering van zijne achting en gunst, overtuigd te zijn, dat hij (effendi) alles gedaan had, om de dagen zijner moeder te verlengen; maar de Almagtige had ze geteld.
De overledene was, gelijk men weet, de wijze raadgeefster van haren hartelijk geliefden zoon, eene vrouw van uitstekende talenten en vroegere ongemeene schoonheid. Uit Georgië geboortig, en van Christelijke ouders afkomstig, was zij de slavin van den Mufti velizade effendi, werd door hem, reeds op haar negende jaar, aan Keizer mustapha voorgesteld, weldra, bij hare ontluikende zeldzame schoonheid en bevalligheid, zijne lieveling, en moeder van één eenig kind, hetwelk zij, gelijk alle Turksche Keizerinnen, zelve zoogde. Den zoon des Muftis verhief deze dankbare vrouw naderhand tot de hoogste eerposten. De eerbied, welken de Keizer zijner moeder toedroeg, was onbepaald, en zijne welwillende zachtzinnigheid grootstendeels haar werk.






{==658==} {>>pagina-aanduiding<<}

Berigt, aangaande den olifant, die te Geneve op den 31sten mei dezes jaars gedood is.

Men had gedurende veertien dagen eenen schoonen Bengaalschen Olifant (*), die van grootere gestalte is dan de Afrikaansche, te Geneve tentoongesteld. Hij was omtrent negen voet hoog, en donkerbruin van kleur. Bij deze soort is de kruin verheven, en met twee uitsteeksels van boven voorzien; het voorhoofd vierkant en een weinig hol; het hoofd naar evenredigheid wat meer gerekt; de slagtanden minder groot, dan bij den Afrikaanschen. Het voorwerp, dat wij beschrijven, bezat slechts éénen enkelen, hebbende den anderen door eenig toeval verloren. Hij was tien jaar oud, en vóór zes jaar door den eigenaar, den Heer garnier, te Londen gekocht; terwijl diens nicht met hem rondreisde, aan welke hij zeer gehecht scheen. Die zelfde vrouw was eigenaresse geweest van dien, welke voor weinige jaren te Venetië ontsnapte, en dien men genoodzaakt was met kanonskogels te dooden, nadat hij vrij wat verwoesting in de stad had aangerigt.
Deze was van eene veel zachtere geaardheid, en had, door zijne leerzaamheid en bekwaamheid, gedurende zijn verblijf, eene algemeene belangstelling verwekt; hij volbragt, op bevel van zijnen oppasser, of cornac, alle gewone kunsten, welke men deze dieren laat verrigten, met eene vaardige gehoorzaamheid en behendigheid, ja men kan zeggen met eene geestigheid, die opmerkelijk was; en in de tegenwoordigheid van Mejufvrouw garnier, die dikwijls aanwezig was, schenen al zijne begaafdheden zich te verhoogen.
Deze vrouw zeide ons, dat hij zoo gemeenzaam en

{==659==} {>>pagina-aanduiding<<}
gezellig was, dat hij meer dan eenmaal in groote steden, gelijk te Rijssel, Antwerpen enz., op het tooneel verschenen was, het hoofdgedeelte van eenen stoet uitmakende, en met fierheid de tooneelspeelster dragende, die de rol van vorstin vervulde; voor welke hij dan zelfs nederknielde, om haar op zijnen rug te ontvangen. Zonder in het minst door de lampen, de muzijk of het gejuich der aanschouwers verschrikt te worden, scheen hij veeleer vermaak er in te vinden, zijne rol bij zoodanige plegtigheden wèl te spelen.
Hoe gewoon ook aan de vrijheid, die hij zeer beminde, verdroeg hij toch zijne slavernij met geduld; en des avonds, wanneer men zich gereed maakte om hem te binden, stak hij den voet uit, om den ijzeren ring te ontvangen, met welken men hem des nachts aan eenen paal, diep in den grond geplant, geketend hield.
Hij reisde niet in eene kast; maar men dreef hem des nachts van de eene naar de andere stad. Hij had drie geleiders; zijnen eigenlijken oppasser, of cornac, en nog twee andere, van welke er één was, die hem altijd meer vrees dan genegenheid had ingeboezemd.
In den laatsten tijd van zijn verblijf te Geneve, had hij eenige teekenen van meerdere levendigheid en onrustigheid gegeven, die door twee oorzaken waren opgewekt; eensdeels de veelvuldige afvuringen der soldaten bij de exercitiën, die in zijne nabijheid werden gehouden, en die hem zeer schenen te mishagen; anderdeels de opwellingen der teeldrift, aan welke deze soort in het voorjaar, gedurende eenige weken, onderworpen is. Hij scheen echter nimmer de gehoorzaamheid te vergeten, of zijne geleiders bedreigd te hebben.
Zijn vertrek naar Lausanne was op den 31sten Mei bepaald. Hij ging dus om middernacht de stad uit, van welke de poort en ophaalbrug open bleven, met verlof van den overheidspersoon, met de militaire policie belast. Hij werd door zijnen oppasser en leidslieden, voorzien van eene lantaren, begeleid; en Mejuf-
{==660==} {>>pagina-aanduiding<<}
vrouw garnier zou des anderen daags volgen. Hij maakte geene de minste zwarigheid om over de ophaalbrug te gaan, en sloeg welgemoed den weg naar Zwitserland in. Maar, op een vierde mijls van de stad, toonde hij zich tegen zijnen oppasser verbolgen, zonder dat men kon begrijpen waarom, en stelde zich in postuur om hem aan te vallen; deze ontvlood naar den kant der stad; de Olifant vervolgde hem tot aan de poort; terwijl de kommanderende officier over zich nam, die weder te doen openen, te regt berekenende, dat men zich gemakkelijker van het dier binnen dan buiten de stad kon meester maken, waar hij op de groote wegen verbazend veel kwaads kon uitrigten; zijnde de 31ste Mei (woensdag) een marktdag. Hij keerde ook zonder dralen in de stad terug, meer vervolgende dan volgende zijnen oppasser en de geleiders, voor welke hij alle vrees of genegenheid scheen verloren te hebben. Van dit tijdstip was hij dus aan zich zelven overgelaten.
Hij wandelde eenigen tijd over het plein van St. Gervais, zich schijnende te verlustigen in zijne vrijheid en in de schoonheid van den nacht. Hij vlijde zich eenige oogenblikken neder op een' hoop zand, tot verbetering van den straatweg bijeengebragt, en speelde met de steenen, te zelfden einde aldaar opgestapeld. Eenen zijner leidslieden, die hem aan het begin van eene der bruggen over de Rhône gadesloeg, bemerkende, liep hij op hem toe, en zou hem ongetwijfeld hebben mishandeld, zoo het denzelven niet gelukt ware hem bij tijds te ontwijken.
Mejufvrouw garnier, onderrigt van hetgene er gaande was, haastte zich om bij het dier te komen; en, zich verlatende op de genegenheid, die hij haar altijd betoond had, waagde zij het, haren invloed te bezigen, ten einde hem op eene veilige plaats te brengen. Zij naderde hem met moed; en, voorzien van eenige lekkernijen, waarop hij zeer gezet was, sprak zij hem met vertrouwen en zachtheid aan, en bragt

{==661==} {>>pagina-aanduiding<<}
hem op eene plaats, door muren ingesloten, digt bij de loods, waarin hij te voren geweest was, maar waarin hij thans niet wilde terugkeeren. Deze plaats, het Hollandsch Bastion genaamd, grensde aan eene bewaarplaats van kruidkisten, wagens en affuiten, waar ook eene partij kogels waren opeengestapeld. Het dier, hier alleen gelaten en de deur gesloten zijnde, vermaakte zich met zijne krachten en behendigheid te beproeven aan alles, wat binnen zijn bereik was. Hij ligtte sommige kruidkisten op, en legde die op de zijde, vermaakte zich met de wielen rond te draaijen, nam de kogels met zijne tromp op, en wierp ze hoog in de lucht, heen en weder loopende met eene levendigheid, welke men evenzeer voor een gevolg van blijdschap als van toorn nemen kon.
Omstreeks twee ure in den morgen begaf zich de Syndicus der wacht derwaarts, ten einde te beraadslagen omtrent de in het werk te stellene middelen. Hij vond Mejufvrouw garnier geheel wanhopig, hem verzoekende, dat men den Olifant op de spoedigst en zekerst mogelijke wijze zou dooden. Deze Heer, deelende in de belangstelling, welke dit goede en schoone dier der geheele stad had ingeboezemd, verzette zich aanvankelijk tegen dit besluit, en hield der meesteresse voor, dat het op dit tijdstip in veiligheid was, zoo voor het publiek als voor zich zelven; dat zijn tegenwoordige toestand, voorbijgaande en een gevolg zijner natuur zijnde, weldra door eenen meer gematigden zou opgevolgd worden. Deze voorstellingen, echter, hadden bij Mejufvrouw garnier geenen invloed. Zij herinnerde zich nog levendig de gebeurtenissen te Venetië, en zag zich nu geheel alleen belast met de zorg voor den Olifant, en aansprakelijk voor deszelfs gedrag, gedurende eenen langeren of korteren tijd; want de oppasser en de geleiders hadden verklaard haren dienst te verlaten, en het was niet gemakkelijk, die plaatsen te vervullen, of lieden te vinden, die het dier zou willen erkennen. Zij bleef dus bij haar verzoek;

{==662==} {>>pagina-aanduiding<<}
en de Syndicus, alvorens hij daarin bewilligde, vorderde, dat dit verzoek schriftelijk geschiedde en onderteekend wierde.
Van dit tijdstip aan maakte men dus schikkingen, om het veroordeelde dier den dood op de spoedigste en zekerste wijze aan te doen, hetzij door vergif, of door den kogel. Van den eenen kant stelde men scheikundigen in het werk, ter bereiding van het noodige vergif; van den anderen maakte men twee openingen in den ringmuur, in iedere van welke men een' vierponder plaatste, die het laatste middel zouden zijn, bijaldien het vergif faalde.
De Heer mayor, beroemd Heelmeester en beminnaar der Natuurlijke Historie, en tevens een der bestuurderen van het Museum, had vermaak gevonden in den Olifant dikwerf, gedurende deszelfs verblijf, te bezoeken; gelijk het dier dan ook voor hem eene bijzondere genegenheid scheen te hebben opgevat. Deze omstandigheid bewoog den Syndicus, hem te verzoeken, het vergif aan het dier toe te dienen. De Heer mayor gevoelde eenen geweldigen weêrzin daartegen, omdat hij er iets onedelmoedigs in vond; maar de hoogste wet, het heil des volks, gebood, en iedere andere bedenking moest zwijgen. Hij koos dan daartoe het blaauwzuur (acide Prussique); en, nadat hij omtrent drie oncen met tien oncen brandewijn, den lievelingsdrank van het dier, gemengd had, riep hij hem, door een der gaten, bij zijnen naam. De Olifant kwam ook op het geroep van eene zoo bekende en beminde stem, vatte de flesch, die het doodelijk vocht bevatte, met zijne tromp aan dronk dezelve in ééne teug leêg, even alsof het zijn gewone drank ware. Maar dit vergif, van hetwelk de uitwerkselen, zelfs in eene kleine gift, gemeenlijk even snel als hevig zijn, scheen het dier niet merkbaar aan te doen: hij begon achteruit te loopen, maar met eenen vasten tred, tot in het midden der beslotene plaats, en legde zich daar eenige oogenblikken neder, als wanneer men dacht, dat het vergif begon te werken; maar

{==663==} {>>pagina-aanduiding<<}
hij stond weldra weder op, en begon op nieuws met de kruidkarren en kogels te spelen, en ginds en herwaarts te loopen door het plein van het tuighuis. De Heer mayor begon nu te vermoeden, dat het blaauwzuur, hetwelk reeds sedert eenigen tijd was toebereid, zijne kracht verloren had, en bereidde dus drie ballen, ieder van een once rattenkruid (acide arsenique), gemengd met suiker en honig. De Olifant kwam op nieuws op zijn geroep, en nam alle drie uit zijne hand. Na verloop van een kwartier uurs scheen hij niets daardoor aangedaan. Men bood hem eene andere dosis aan; hij nam ze, berook ze eenige oogenblikken, wierp ze toen ver weg, en begon op nieuws zijn spel en zijne kuren. Hij ging van tijd tot tijd naar de openingen, sloeg zijne tromp om den mond van het kanon, dat hij bereiken kon, en stootte het terug, alsof hij een donker voorgevoel had van het gevaar, dat hem van dien kant bedreigde.
Het was vijf ure in den morgen, toen de proeven van vergiftiging waren begonnen; er was een uur verloopen, en er hadden zich nog geene de minste sporen van inwendige werking vertoond. De tijd, dat de markt eenen aanvang zou nemen, begon te naderen; de buitenste plaats werd ieder oogenblik meer aangevuld, zoodat de toegang begon verstopt te worden door de menigte der nieuwsgierigen. Er werd dus bevel gegeven op hem te vuren. De steller van het geschut koos nu zeer voegzaam het oogenblik uit, waarin het dier, na tot de opening genaderd te zijn geweest, weder terugging, en dus de zijde blootgaf. De kogel, van zeer nabij geschoten, ging, digt bij het oor, achter het regteroog in en achter het linkeroor weder uit, en behield nog krachts genoeg, om eenen dikken wand aan de overzijde des ringmuurs te doorboren, en eindelijk tegen eenen muur zijne kracht te verliezen. Het dier bleef nog een of twee seconden overeind, bukte toen en viel op zijde, zonder eenige stuiptrekkingen of bewegingen hoegenaamd.
Het verhaal dezer gebeurtenis liep met eene ongeloo-
{==664==} {>>pagina-aanduiding<<}
felijke snelheid door de stad; en het volk begaf zich in menigte naar de plaats van een tooneel, werwaarts het meer nog door deelneming dan uit enkele nieuwsgierigheid gedreven werd. Smart en spijt waren op elks gelaat te lezen. ‘Men heeft den Olifant gedood! Wat heeft dan dat goede, zachte dier gedaan? Hoe jammer!’ Onder deze en dergelijke uitroepingen haastte zich ieder, om hem nog eens, en wel van nabij, te zien. De aandrang was zoo groot, dat de overheid middelen moest beramen, om de menigte in orde te houden: men stelde dus in de eerste uren eene kleine belasting daarop, ten voordeele der eigenaresse. Maar met den avond, en ingevolge eener overeenkomst met Mejufvrouw garnier, ging het lijk des diers, als eigendom, aan het Museum over: men begon het te openen en, op de volgende dagen, te ontleden; alle welke verrigtingen bekwamelijk bestuurd en uitgevoerd zijn door de Heeren mayor, bourdet, eenen reizenden natuurkundige, en vichet, Elève aan de veeartsenijschool te Alfort. Hun moed en volharding, om, gedurende de lange en heete dagen, al die ongemakken te verduren, welke van zoodanig werk onafscheidbaar zijn, kunnen alleen door hen worden beseft, die daarvan, met ons, bestendige getuigen zijn geweest. Gedurende de bewerking, en vóór men begon, werden al de afmetingen genomen, noodig om het dier eens weder in zijnen natuurlijken stand op te zetten. Men trok met de grootste naauwkeurigheid het schaduwbeeld tegen den naasten muur af, te dien einde met eene laag gips bepleisterd; daarop liet men, elk afzonderlijk, het hoofd en de beide beenen van dezelfde zijde afgieten. Men zorgde, ieder ingewand afzonderlijk, met uitsluiting alleen van de lever, die al te zeer ontbonden was, en van de hersenen, welke de kogel geheel vernield had, in eene verdunde oplossing van zoutzuur verzuurd kwik
(muriate de mercure oxigéné) te bewaren. Deze ingewanden zijn, uit hoofde van derzelver verbazende grootte, (de milt b.v. was 6½ voet lang) een

{==665==} {>>pagina-aanduiding<<}
belangrijk voorwerp van waarneming en onderzoek. De spier- of vleeschachtige deelen, waaromtrent het jaargetijde de langzame ontleding niet gedoogde, werden meer met de bijl afgehakt dan met het snijmes afgesneden; en men behoefde zich daaromtrent ook niet verder te bekommeren, want zij werden aan het publiek overgelaten, dat zeer begeerig en nieuwsgierig was om van den Olifant te eten, en, door het smakelijk aanzien uitgelokt, zulks bij allerlei sausen gereedmaakte, zonder de minste vrees voor het vergif, hetwelk ook bij geene mogelijkheid tot in het spiergestel kon doorgedrongen zijn. Drie à vier honderd personen zullen daarvan gegeten hebben, zonder dat iemand, zooveel wij weten, er eenig ongemak van gehad heeft, behalve één à twee, die door hunne onmatigheid zich gebrek aan spijsvertering hadden op den hals gehaald. Het beenachtig zamenstel was het voorwerp eener bijzondere zorge; het is thans in de weeking, om eens het geraamte te kunnen zamenstellen, dat voor het Museum der Natuurlijke Historie bestemd is. Deze inrigting had het geluk, eenen man onder hare bestuurders te tellen, die, bij den noodigen ijver en ervarenheid, al de vereischte kundigheden en belangstelling bezat, om deze zeldzame gebeurtenis ten voordeele eener nationale inrigting te doen dienen. De belangstelling voor het Museum was zoo groot, dat men, binnen de weinige dagen eener geopende inschrijving, eene genoegzame som bijeen had, om al de overblijfselen van den Olifant zich te kunnen eigen maken.
Men vond het vel te dik, om op de gewone wijze te kunnen worden toebereid. En, daar de opperhuid van zelve begon los te laten, heeft men die voorzigtiglijk van de huid afgescheiden, die voor het overige weinig belangrijks oplevert om in zijn geheel bewaard te worden. De opperhuid heeft de haar eigene stevigheid volkomen behouden, en men zal aan dezelve door bekende middelen die buigzaamheid hergeven, welke noodig is, om eens het kunstig geraamte, dat met de

{==666==} {>>pagina-aanduiding<<}
meeste naauwkeurigheid vervaardigd wordt, te kunnen dekken.
De gebeurtenis te Venetië, en die, waarvan wij de voornaamste bijzonderheden hebben medegedeeld, overtuigen ons, dat men in Europa den eigenaren van Olifanten niet moest veroorloven, deze dieren te voet en vrij te doen reizen. In Indië, waar zij, in zekeren zin, tot de klasse der huisdieren behooren, heeft men middelen om hen te bedwingen. Wanneer een hunner door eenen aanval wordt aangegrepen, gelijk die, waarvan deze het slagtoffer werd, stelt men twee oude welgeoefende Olifanten hem terzijde, die hem met hunne trompen bedwingen, en op eene veilige plaats brengen, waar men hem aan een' gepasten leefregel kan onderwerpen. Zoo hij al te weêrspannig is, wordt een derde aangesteld, om hem van achteren met de punten zijner scherpe slagtanden te steken; en alsdan moet hij wel toegeven. Daar echter deze soort van voorzorg in Europa niet kan genomen worden, behoort men andere maatregelen te bezigen. Er ontbrak slechts weinig aan, of deze Olifant ware aan zich zelven overgelaten geweest op den vollen dag, te midden eener volkrijke stad, en wel op eenen marktdag! Wie beeft niet bij het overdenken der mogelijke en waarschijnlijke gevolgen?


De voornaamste Parijsche koffijhuizen.

(Vervolg en slot van bl. 615.)
Ik heb met opzet tot nog toe geen gewag gemaakt van twee koffijhuizen in het Palais Royal, waarvan het eene evenzeer in het daglicht geplaatst is, als het andere in de duisternis des nachts verscholen ligt. Het eerste is het Café de la Rotonde. Dit koffijhuis had de gewoonte, om, ten tijde van de beide invasiën der Geallieerden, de Officieren derzelve de eetwaren dubbel zoo duur te doen betalen als geborene Franschen; zekerlijk eene onheusche en antiliberale wijze om zijn patriotismus aan den dag te leggen! Het tweede draagt den morsigen spotnaam van Pince-c** -. (Ik heb

{==667==} {>>pagina-aanduiding<<}
dit laatste woord niet geschreven, om hun, die wel Fransche woorden, maar niet de Fransche taal kennen, geenen aanstoot te geven; en voeg er alleen bij, dat het hier bedoelde woord in Fransche, maar ook alléén in Fransche ooren even gelijk ieder ander woord klinkt.) Het bedoelde koffijhuis heeft voorts dit bijzondere, dat de gasten aldaar eerst komen, wanneer men zich elders reeds heeft te bed begeven; namelijk tegen 12 ure des nachts. Ik zal het niet wagen, daarvan eene beschrijving te geven; want iedere afteekening zou nog altijd verre beneden, of liever boven, de waarheid blijven. Dit verblijf der ondeugd behoort aan de Administrateuren van het Spel, die aldaar, behalve eene farobank, ook nog eene danszaal hebben aangelegd. De prijs van alle eetwaren is hier, en met regt, geweldig duur.
Wij komen thans tot de voornaamste koffijhuizen buiten het Palais Royal, en behoeven slechts de plaats voor hetzelve over te stappen, om dadelijk in het Café de la Regence te komen. Ik zal mijnen lezeren verhalen, welke grap mij in dit koffijhuis, in hetwelk rousseau gedurende eene lange reeks van jaren gewoon was dagelijks met philidor zijne partij schaak te spelen, is bejegend. Naauwelijks was ik in Parijs aangekomen, of ik vroeg naar dit koffijhuis. Men wees het mij. Ik trad binnen; en, vol des levendigen aandenkens aan rousseau, gevoelde ik eene ligte huivering bij dat binnentreden. Ik zag onwillekeurig rond, om de plaats uit te vorschen, waar hij mogt gezeten hebben. Mijn oog ontwaarde onder de schaakspelers eenen grijsaard van een aanminnig voorkomen. Ik dacht bij mij zelven: ‘Deze man is oud genoeg, om misschien in zijne jeugd rousseau hier in dit koffijhuis gekend te hebben.’ Ik naderde hem dus, toen het partijtje uit was, en vroeg hem minzaam, ‘of hij den grooten rousseau ook nog gekend had?’ - ‘Wel, zou ik niet!’ was het antwoord; ‘maar zeg liever den langen rousseau, want voor zijne grootte is de man te mager. Hij is thans ziek; doch voor het overige is hij wèl, en zijne kousenfabrijk gaat zeer goed.’ Daar had ik genoeg aan! Ik zag dus rond naar eenige buste van rousseau, of eenige zinspeling op denzelven, die, naar mijne gedachte, hier toch ergens moest aanwezig zijn. Doch ik ontdekte niets van dit alles. Ik wilde dus eene laatste proef nemen, ging bij de vrouw, aan het buffet zittende,

{==668==} {>>pagina-aanduiding<<}
en sprak haar op deze wijze aan: ‘Met uw verlof, Mevrouw! vóór jaren moet een zekere rousseau dit koffijhuis bezocht hebben; kunt gij mij ook iets -’ Hier hield ik op, uit vrees, dat die vrouw mij misschien even zoo verkeerd verstaan kon, als zoo even de oude schaker. Ik liet dus onmiddellijk daarop volgen: ‘Maar het is niet rousseau de kousenwever, over welken ik u spreken wilde.’ Nu zag de Dame mij met die beminnelijke en deelnemende verlegenheid aan, die alle Parijsche vrouwen vertoonen, wanneer zij verklaren moeten iets niet te weten, en rekte langzaam de volgende woorden uit: ‘Dat zou ik u niet kunnen zeggen, Mijnheer!’ Hiermede verliet ik dit huis, en ben er sedert niet weêr geweest. Dit koffijhuis is vooral wegens de groote schakers beroemd, die aldaar verkeeren.
Onder de vele koffijhuizen, die in de nabijheid der schouwburgen aangelegd zijn, en, zich aan deze, gelijk de mosplanten aan de boomen, vasthechtende, op het laatste goed en bloed azen, dat de openlijke en geheime vermaken van Parijs den tooneelspelers en schrijvers hebben overgelaten. Onder deze is het Café Dufils, onder de zuilen van het Théâtre Feydeau, wel geen der luisterrijkste, maar nogtans een der meestbekende. Ik zou den vreemdeling, die dit koffijhuis wil bezoeken, raden, tusschen 6 en 7 ure derwaarts te gaan, en zich door een' der oppassers, voor eene billijke belooning, de voornaamste tooneelisten te laten aanwijzen. Het Théâtre Feydeau is, hoezeer niet altijd de meest bezochte, althans zeker de meest geachte der Parijsche schouwburgen: de meeste en beroemdste schrijvers en componisten werken voor hetzelve; deze gaan meestal dagelijks derwaarts, en komen dus ook in het voorbijgaan in dit koffijhuis aan. Hier verzamelen desgelijks de meeste tooneelbeoordeelaars, om hunne waarnemingen in de onderscheidene Journalen mede te deelen. Hier verneemt men tevens de chronique scandaleuse van al de schouwburgen der hoofdstad.
Het Café Minerve, naast het Théâtre Français, moet niet verward worden met het Café du Théâtre Français. Het laatste onderscheidt zich door niets, dan door het orkest van gezegden schouwburg, welks leden alle avonden aldaar, onder het geleide van den orkestmeester bonneau, vergaderen, om zich door een glaasje brandewijn te sterken tot

{==669==} {>>pagina-aanduiding<<}
het meestal verdienstelijk uitvoeren der symfoniën van haydn en mozart, welke sedert dertig jaren hier door hen dagelijks worden afgezaagd. Het koffijhuis Minerve, daarentegen, is een der meest bezochte van alle. Men zou kunnen vragen, wat toch de Godin der Wijsheid en van de Oorlog met een koffijhuis te maken hebbe: het antwoord op deze vraag zal terstond blijken, als ik zal aangewezen hebben, welke lieden hier inzonderheid zamenkomen. Wien is het wel onbekend, dat de goedkeuring van eenig stuk op het Parijsche tooneel nooit van zijne wezenlijke waarde, maar steeds van den meerderen of minderen ijver der zoogenaamde claqueurs (handklappers) afhangt, die voornamelijk in het midden onder de lampenkroon hunne plaats nemen? De bekende Monsieur ledoux, Chef de l'entreprise générale des succès, is bevelhebber dezer bende. Hij houdt in het genoemde koffijhuis zijn hoofdkwartier. Tegen 5 ure gaat hij derwaarts, wanneer het corps reeds vergaderd is. Hij, benevens zijne onderbevelhebbers aan een paar afzonderlijke tafels gezeten, deelt zijne bevelen rond, welke tooneelen uit de onderscheidene stukken met handgeklap moeten opgenomen worden, en hoe vele zijner troepen, naar gelang der omstandigheden, naar den eenen of anderen schouwburg zich begeven moeten; waarbij altoos die regel van voorzigtigheid wordt in het oog gehouden, om naar goede stukken slechts de recruten te zenden, de veteranen daarentegen, op wier vurigen ijver, ijzeren longen en vereelte handen en vuisten de entrepeneur zich kan verlaten, voor de slechtste stukken te sparen. Eindelijk wordt ook de plaatsing in en door den schouwburg bepaald, en alle wezenlijke vereischten der taktiek van dit corps handklappers geregeld. Omstreeks 6 ure marcheren nu de verschillende detachementen naar de aangewezene posten.
Ledoux gaat aan het hoofd van datgene, wat ter verdediging van den gevaarlijksten post bestemd is. Des zaturdags, met den klokslag van 12 ure, wordt aldaar het loon betaald, hetwelk echter gewoonlijk door de buffetdame, die een stilzwijgend, maar steeds voortdurend beslag daarop gelegd heeft, dadelijk naar zich gestreken wordt. Mij dunkt, dat op deze wijze dit koffijhuis zijnen naam van Minerve volkomen regtvaardigt. Mons. ledoux is een even wijs als in dezen krijg geoefend man.

{==670==} {>>pagina-aanduiding<<}

Laat ons thans de koffijhuizen van de Boulevard de Gand (*) (weleer de Coblenz) bezoeken. Hier treft men vooreerst het door geheel Europa vermaarde koffijhuis Tortoni aan. De eigenaar van hetzelve is wel reeds overleden; maar zijne nagedachtenis zal leven, totdat een ander zal geleerd hebben beter ijs te maken dan hij, hetgene voorzeker zeer moeijelijk zijn zal! Dit koffijhuis is de verzamelplaats van alle petits-maîtres, of althans dergene, welke daarvoor willen gehouden worden. Hier worden de modes vertoond, de overwinningen, die men wil maken, besloten en het plan daartoe ontworpen, paarden geprobeerd (te weten voor hetzelve), de geheimen tusschen de coulissen van het tooneel geopenbaard, de verandering van maîtressen bepaald, de eene phryne in verachting en de andere in de mode gebragt; met één woord, hier is alles aan te treffen, wat een modegekje noodig heeft, om zich in de balkon der groote Opera, of in de zalen van Madame B**, V** of L** te doen onderscheiden. Het behoort tot de volstrekte vereischten van den bonton, om, wat ook voorts het overige van den dag moge aanvullen, bij tortoni op den middag ten 12 ure te ontbijten, en des nachts ten 12 ure aldaar sorbet of ijs te
gebruiken.
Nevens dit opgenoemde koffijhuis treft men op de Boulevard de Gand nog aan de koffijhuizen Hardi, Riche en François. Zij verdienen geene verdere melding, dan dat het Café Tortoni aan alle drie tot modèl gediend heeft, hetwelk zij echter nog op verre na niet hebben kunnen bereiken; men roemt evenwel in het eerste de cotelettes, in het tweede de beefsteaks, of, gelijk de Franschen het uitspreken, bifteek. en in het derde de chocolade. In het algemeen kan men zeggen,

{==671==} {>>pagina-aanduiding<<}
dat, wanneer de vreemdelingen de koffijhuizen van het Palais Royal het meest bezoeken, de eigenlijk gezegde jonge modeheertjes van Parijs daarentegen zich voornamelijk in de koffijhuizen van de Boulevard de Gand vertoonen.
Het koffijhuis du Roi, op den hoek der straten Richelieu en St. Honoré, werd voorheen, toen het nog den naam droeg van Café du Roi de Rome, sterk door Italianen en Franschen bezocht. Destijds, zegt men, vloeide aldaar, ter bevestiging der vriendschap tusschen die natie, welke toen de wereld bedwong, en die, welke haar eertijds bedwongen had, de rumpunch in volle stroomen. Thans treft men in zijne drie ruime zalen slechts nu en dan eenige habitués (gewone bezoekers) aan, die aldaar klagen en jammeren, dat zij niet weder in het verledene kunnen terugtrreden, maar steeds voorwaarts in het toekomende gaan moeten. Dit koffijhuis werd vóór vier jaren weder eenigzins bekend, toen Madame albertoni, eene Duitsche tooneelspeelster uit Breslau, die bij de verovering dier stad in 1807 zich den overwinnaar tot eene vrijwillige gevangene aanbood, naderhand door hem aan zijnen kamerdienaar uitgehuwelijkt werd, en eindelijk, te Parijs komende, aldaar la belle Limonadière de loef wilde afsteken, hetgene haar echter, volgens hare eigene verzekering, 100,000 franks gekost heeft.
Het koffijhuis Rigny, op de Quai Malaquai, is minder om zijnen ouderdom (het heeft reeds meer dan twintig jaren bestaan) dan wegens eene andere bijzonderheid vermaard. Aldaar wordt, namelijk, de zoogenaamde melkpunch (punch au lait) vervaardigd, die, zooveel ik weet, in geen ander koffijhuis binnen geheel Parijs geschonken wordt.
Het Café du Théâtre des Variétés, op de Boulevard Montmartre, bestaat genoegzaam alleen van de tooneelspelers, schrijvers en dagelijksche bezoekers van dien schouwburg, naast welken het gelegen is. In dit koffijhuis treft men bijna dagelijks tooneelen aan als dat, waarvan ik hier eene beschrijving geven zal. Bij het binnentreden zien wij zes personen, diep in gedachten verzonken en met zigtbare teekenen van ongerustheid op het gelaat, zwijgend aan eene tafel zitten, op welke eene kom punch staat te rooken, waarvan echter geen hunner lust schijnt te hebben iets te gebruiken. Het slaat 8 ure, en hunne ongerustheid klimt tot werkelijken angst. Twee hunner staan op, en verlaten de zaal; terwijl

{==672==} {>>pagina-aanduiding<<}
de overige hen met een bang gelaat naoogen. De beide vorige personen komen terug, gaan weder heen, komen nog eens terug, gaan op nieuws heen, en houden die vertooning wel een geheel uur vol; terwijl zij intusschen niets uiten dan eenige afgebrokene woorden, die zij den vier overigen toevoegen, en die bij deze laatste, afwisselend, verwarring, vrees, hoop, vreugde en schrik op het gelaat te voorschijn roepen: ‘Er wordt gefloten.... De stampers doen wonderen.... De partijen zijn handgemeen.... Eene vechtpartij.... Handgeklap.... Victorie!’ - Victorie! herhalen dan de overige vier, als in een koor. Nu worden er zes kommen punch besteld; en, terwijl zij drinken, heldert de zaak uit hunne gesprekken ook voor ons op. Het is, namelijk, eene Compagnieschap van zes Schrijvers, die een tooneelstuk vervaardigd hebben, dat zoo even op dien schouwburg gegeven en met goedkeuring ontvangen is.
En nu wil ik de reeks der voornaamste Parijsche koffijhuizen met datgene sluiten, waarmede dezelve vóór bijna honderd jaren is begonnen, met het koffijhuis Procope. Dit bevindt zich nog altoos, gelijk wij in den beginne aanmerkten, in de Rue des Fossés St. Germain des Près. Het werd in 1724 tegenover de Comédie Française, die toenmaals aldaar stond, opgerigt, en van tijd tot tijd door voltaire, piron, den ouden rousseau, fontenelle, crébillon, st. foix, lemierre, du belloy en anderen bezocht. Hier wandelt men dus op den klassieken grond der Fransche letterkunde. Tegenwoordig, echter, vindt men daar geene lieden van de pen; maar zij, die daar iets komen verteren, zijn lieden, die het met den mond afdoen, en dus natuurlijk oneindig knapper dan een der opgenoemden.






Huibregt Kornelisz. Poot geschetst uit zijne dichtwerken.

(Vervolg van bl. 626.)

‘Maar,’ hoor ik sommigen uwer, M.H., met bevreemding vragen, ‘gij schetstet ons uwen Dichter reeds in onderschei-
{==673==} {>>pagina-aanduiding<<}
dene betrekkingen, en nog niets van een Huwelijk, nog niets zelfs van eene Minnares!’.....
Nimmer, welligt, heeft eenig Dichter fraaijer, bevalliger, teederder, uitlokkender, wegslepender de Liefde en het Echtgeluk bezongen, dan hij zelf.

Is er ergens een zoo aardig? 
Is er ergens een zoo zoet? 


Welke treffende proeven zoude ik daarvan kunnen bijbrengen, tot lof van onzen poot, den Minnezanger bij uitnemendheid! Laat ons dan ook een weinig vertoeven bij 's mans betooverende schetsen.

't Huwen (zegt hij) voegt den jongen jaren. 
't Minnen houd ik voor een Deugd. 


En elders:

Een wenschlijk Huwlijk is een lustig Paradijs. 


Zoo dacht, zoo schreef onze Dichter zelf. Vreemd mag het derhalve schijnen, dat een man van zulk eene vurige verbeeldingskracht, die daarenboven zoo dikwijls met gloeijende verwen de liefde- en de echt- vermaken maalde op Bruiloften van vrienden en van vreemden, zelf eerst in zijn drieënveertigste jaar voor Hymens altaar trad. Voedde poot misschien een' heimelijken afkeer van den Echtestaat, dien hij anderen zoo zalig schilderde?

Geen edel hart versmaadt de gouden minneboeijen. 


Hij spreke in zijne eigene zaak!

Zeker, 'k zou te grof bedriegen, 
En als een Kretenzer liegen, 
Zoo ik voorgaf, dat de Min 
Op mijn' boezem niet kon hechten, 
Bij mij niets wist uit te regten, 
Nimmer vat kreeg op mijn' zin. 
Neen: zoo mij een God wou geven 
Een gansch rijk en zalig leven, 

{==674==} {>>pagina-aanduiding<<}

En er enkel bij bedong, 
Dat ik zonder Vrouw moest blijven; 
'k Zou dat aanbod laten drijven, 
En afbidden, heusch van tong. 
Ja, al konde een groot vermogen 
Mij verheffen in den hoogen 
Bij het Teeken van de Maagd; 
'k Liet den schoonen Hemel varen, 
Zoo ik eeuwig zonder paren 
Daar moest leven, als geplaagd. 


Droeg dan mogelijk onze Dichter een mismaakt of zwakkelijk ligchaam om, hetwelk hem bij de Sekse min welkom of behagelijk maakte? Hij zelf heeft zijn antwoord vaardig:

Mijn ligchaam, schoon genoeg door welgeschapen leden 
En kloeke manbaarheid, vindt aan zich nergens reden 
Van klagen, ja vrij niets, dat zonder naberouw 
Veranderd worden zou. 


Hem ontbrak iets anders:

Heb kennis, wees opregt, en blijf de Deugd beschermen; 
Die goê hoedanigheid weegt meest ter wereld minst, 
En hoort geen: Welkom hier! ten zij ze in beî hare armen 
Propvolle horens draag' van overvloed en winst. 
- En 't is vergeefs gepraat, 
Vergeefs gekwinkeleerd, daar de al te klinkende orden 
Der stapels van dat tuig (het Geld) haar toonen slaan en maat. 



Daar is geen grooter zonde in 't Land, dan geldeloosheid. 



De Wijsheid zonder Geld wordt steeds miskend, gelasterd. 



Bestel mij Krezus goud en andre wereldschatten, 
Gij geeft mij Samsons kracht en Salomons verstand. 



't Geld is vernuft en deugd en schoonheid, frisch van jaren. 
't Geld is welsprekendheid, geleerdheid, edeldom, 
Puikzeden, achtbaarheid, namaagschap, zang en snaren. 
Eisch wat gij wilt, 'k voldoe met Geld de gansche som. 



{==675==} {>>pagina-aanduiding<<}

En, inderdaad, de Fortuin scheen onzen Puikpoëet zoo min als anderen minderen Dichteren genegen.

Of 't u behagen mogt, misschien, 
Een schets van zijn Fortuin in schemerlicht te zien, 
Hij staat bereid om haar te malen met zijn veder: 
Schijnt ons paneel wat smal; 't behoeft voorwaar niet breeder 
Voor 't klein en mager beeld, dat, half beschaamd, alreê 
In doodverf u verschijnt, en al zijn rijkdom meê. 
Den horen, hier vertoond, bevond ik altijd ledig. 
Wie Poot ook zijn Fortuin leert vatten, moet wel snedig 
Van geest en harsens zijn: ze is voor en achter kaal, 
En schijnt mij van gemoed zoo zacht als steen en staal. 
Hoe speelt ze met mijn hoop, als zot en uitgelaten! 
Zij draagt mij water toe met bodemlooze vaten, 
En ploegt het dorre strand. - Zoo vormen, breed en wijd, 
De wolken beeld op beeld, dat onder 't groeijen slijt! 


Dies maakte hij voor zijne ‘goê Fortuin, onlangs gestorven,’ dit koddig Grafschrift:

Hier sluimert Poot's Fortuin in 't maanlicht, 
Door werkeloosheid afgesloofd. 
Zij was voor hem niet kwaad van aanzigt, 
Maar al te kaal van achterhoofd. 


Verre, evenwel, was de gulhartige man van bekrompene of baatzuchtige gehechtheid aan den vuigen Mammon verwijderd. Trouwens, dit is zelden der Dichteren zwak! - Neen:

Genoeg is meer dan Veel, en tart een' overvloed. 


En elders:

De waardigste aller schatten 
Is een gezonde ziel in een welvarend lijf. 


Intusschen vinden wij ginds en elders blijken, dat er een tijd was, dat zijne Muze alleen hem het noodig levensonderhoud moest verschaffen.

{==676==} {>>pagina-aanduiding<<}


Eens zong ik slechts uit lust; nu dwingt mij 't lot daartoe; 
Want nood is bitter kruid. In noodtijd bulkt de koe. 
De kraai leert om het aas dus Ave Caesar zeggen. 
De hond springt door den hoep, om glorie in te leggen 
En lofgeruchten niet, maar om een arm stuk brood, 
Dat hem maar pas beschut voor 't woên der dorre dood. 
Wat zal hij anders doen, die anders naauw iet leerde? 
Het water wacht naar hem, die zijnen wijn verteerde. 
Die geene handen heeft tot voordeel van den tand, 
Moet werken met den geest, of dolen achter 't land. 


Straks, echter, greep hij weder moed, en, eene vrolijke wijsbegeerte te bate nemende, schetst hij op eenen luimigen trant zijne toenmalige wijkplaats en omstandigheden:

In deze wijk (Abtswoude) leef ik op heden als een Koning, 
Dat is, van zorg schier grijs; 
Ook schier als Adam in den lusthof, want mijn woning 
Telt veel verboden spijs. 
Ja zeker, Abtswoud zal naar Eden wat gelijken, 
Indien men 't wel beziet; 
Maar geen gebod doet ons den boom der kennis wijken; 
Die staat er thans nog niet! 


En wist hij zich zelven aldus te troosten:

De matige natuur eischt weinig voor het leven. 
Men hoort der vooglen zang, 
Die, rijk voor eenen dag, door blaên en takken zweven. 
Met weinig leeft men minst zijn' erfgenaam te lang. 
Die niets verliezen kan, mag onbekommerd zingen 
Bij dieven, heet op buit: 
Hij wandelt onbelet door vijandlijke klingen, 
En slaapt gerust, daar kram noch, grendel hem besluit. 



't Begeeren houdt ons arm, ook midden in het goud. 


Dan, hoedanig ons levenslot ook zij,

Wie kan zich van de Min ontslaan? 


‘Sprei netten voor een mug!’ mogt men den dwaas wel toeroepen, die dit bezoeken wilde.

{==677==} {>>pagina-aanduiding<<}


Wie tegen de oude wet 
Der Liefde zich verzet, 
Bezwijkt in 't ijdel pogen, 
En mijdt vergeefs de minneval, 
Getroffen van twee lonkende oogen. 
De Liefde dwingt het al. 


Wat wonder, dat ook onzen jongen Dichter, sinds lang, was

Het eenzaam Leven als een levendige Dood. 


Houdt de eenzaamheid (dus vroeg en antwoordde hij zich zelven)

Houdt de eenzaamheid ons blij en rijk 
En altijd weltevreên? 
Daartoe zegt Poot wel degelijk 
En onbewimpeld, neen! 


En

Zou hij dan zijn jonge jaren 
Heen zien varen 
Zonder Liefde? zonder Gaê? 
Zou hij zonder bloed en erven 
Henen sterven? 
Dat ware eene onboetbre schaê. 


Die schade duchtende, volgde hij de stemme der Natuur, en zijn gevoelig hart hechtte zich, met al de kracht der eerste liefde, aan

Een Hart, (*) dat hem het hart ontstal; 
Een Hart, gemaakt tot hartevangen. 



In 't hevigst (zegt hij verder) van mijn dichtkoorts griefde 
Mij met haar schoon gelaat eene eerelijke Maagd, 
Wier woord en gunst mijn ziel en zinnen streelt en plaagt. 
Ter wereld minde ik nooit een Jongvrouw hartelijker. - 
Maar och! dat Trouwgeding bleef hangen aan den spijker! 


En nu ontvouwt ons de openhartige Dichter met ronde woorden het geval:

{==678==} {>>pagina-aanduiding<<}


Op 't aardrijk wordt geen mensch door de armoê meer gekweld, 
Dan die zijn Lief ontbeert, om 't missen van het geld. 
Dan wordt men eerst gewaar, wat leege beurzen schaden! 


Hij bouwde echter zijne hoop op de toekomst, en smeekte zijne Geliefde slechts, ook hem getrouw te blijven:

o Schoone, blijf mij trouw! De weelde volgt de ellende. 
Misschien of, tot ons heil, zich 't avontuur eens wende. 
De Hemel, hoop ik, is zoo doof en blind nog niet, 
Of eenig goed gestarnt begunstigt en doorziet 
De harten, daar de Min haar' zetel in kon vesten. 
't Geluk houdt beurt: het geeft ten eersten of ten lesten. 
o Schoone, blijf mij trouw! De gunst bloeije onverlept; 
En handel 't hart niet streng, dat gij me ontstolen hebt. 


En waar ging voor hem die levenszonne op?

Uit Abtswoud strekt, naar 't late West, 
Zich een begraasde streek, daar huizen staan noch boomen. 
Hierlangs beschouwt men, hoe, op 't lest, 
De moede zomerdag vertrekt naar 't rijk der droomen. 
Hierlangs ontdek ik ook, verheugd, 
De baak mijns liefdemeers, den 's Gravezandschen toren, 
Waarbij ze woont, die met haar jeugd 
En deugd en zwier en vier mijn zinnen kon bekoren. 


Dit meisje, de Dochter eens Burgemeesters van 's Gravezande, was goed en schoon; zoo moest zij zijn, om eenen minnaar te kunnen behagen, die, hoe vurig een bewonderaar van vrouwelijke schoonheid, derzelve dán alleen zijne hulde bewees, wanneer zij met de deugd was verzusterd:

't Schoon staat leeg, als 't goede scheidt. 


Met welke oog- en hartverrukkende kleuren schildert hij beide in het voorwerp zijner min!

De Zon blinkt zoo bevallig niet 
Als de eedle stralen, die, met drangen, 
Gij uit uw heldre lonkers schiet. 

{==679==} {>>pagina-aanduiding<<}

Hoe schoon ook 't gulden Oost mag blozen, 
Als 't lieflijkst uchtend wordt en daagt, 
't Voert op de kaken slechter rozen 
Dan gij, mijne uitverkoren Maagd! 
En voor uw prille blankheid zwichten 
De lelie en het witste albast. 
 
'k Verzwijg, alleen uit onvermogen, 
De gaven uwer schoone ziel, 
Waarop, voor 't mijn lang, uit den hoogen, 
't Verlievende oog des Scheppers viel. 
Nogtans ben ik verpligt te prijzen 
Uw moedige trouwhartigheid 
En eerelijke gunstbewijzen, 
Daar de afgewezen nijd om schreit. 
Die zijn het eeuwig leven waardig. 
Die boeiden, maar te wonder zoet, 
Mijn veilgestelde vrijheid vaardig, 
En strekken schier mijn hoogste goed. 


De lieve maagd was ook hem, naar het schijnt, genegen; maar

Het vrijen ging voorwaar te lang met looden schoenen. 
Het stond twee grijze winters uit, 
En zag, op zijnen tijd, de lente tweemaal groenen. 
 
Wat kwam er menig, als ter ijl, 
Wel ná mij dus in 't veld, maar vóór mij in de lommer! 


Deze harde proeve, deze benijdenswaardige voorbeelden deden onzen verliefden Dichter van min bijna versmachten.

Helaas, wat leed ik onderwijl 
Al bitter minverdriet en bangen liefdekommer! 
 
Wat gaf ik u, o Oostewind! 
Al heete zuchtjes meê, om bij mijn Lief te brengen! 


Ja,

De Dag vond mij steeds Trouwgezind, 
En aan mijn' gloed kon schier de Nacht zijn wieken zengen! 


(Het vervolg en slot hierna.)






{==680==} {>>pagina-aanduiding<<}

De viering van den goeden vrijdag te Jeruzalem.

(Getrokken uit het Dagboek van eenen Engelschen Reiziger in Palestina.)

Goede Vrijdag, den 9 April 1819.

De Bassa van Damascus kwam met omtrent 5000 man, en sloeg zijn leger ten noorden van de stad op. Hij werd door een salvo uit het geschut van de wallen begroet, en gedurende den geheelen dag hoorde men schieten. De Bassa begaf zich met groote staatsie naar de moskee. Des avonds waren wij bij de plegtigheden aan het heilige graf tegenwoordig. Wij namen onze plaatsen in de Latijnsche kapel in. Bijna alle monniken, die zonder eenigen dienst te verrigten tegenwoordig waren, droegen over hunne ordeskleeding nog een wit hemd. Weldra verscheen de Reverentissimo, en nam zijne plaats in den bisschoppelijken stoel, waar hij door degene, die hem vergezelden, op de volgende wijze gekleed werd: witte mouwen, hemd en schort, een rijk met goud geborduurd zwart fluweelen misgewaad, een zwarte, geborduurde gordel, eene zwart fluweelen bisschopsmuts, en een kruis om den hals, met diamanten bezet, alsmede een zilveren vergulde herdersstaf. Van de acht geestelijken, die even kostbaar gekleed waren, en hem dienden, droegen twee zilveren wijwater- en wierookvaten; twee droegen gouden herdersstaven; twee andere zilveren kruiken met rozewater, en de twee laatste den sleep van den Superior. Toen alles dus gereedgemaakt was, werd al het licht uitgebluscht, en eene Italiaansche preek gehouden; waarop de monniken, zoowel als wij, ieder met eene brandende kaars in de hand, en voorafgegaan door het koor, den omgang begonnen. Een der monniken droeg een kruis, waaraan een beweegbaar en met natuurlijke kleuren beschilderd Christusbeeld, van omtrent vier voet lengte, hing. Voor het altaar der kleederverdeeling hield de trein stil, alwaar een abt eene Italiaansche preek hield; terwijl de naastvolgende preek door een' monnik in de Spaansche taal gehouden werd.
De processie ging nu naar de Latijnsche kapel op den berg Kalvarië, waar de abt nog eens eene Italiaansche preek

{==681==} {>>pagina-aanduiding<<}
hield, in welke hij van onze afvalligheid van het Katholijke geloof gewag maakte. Hier werd het kruis op den grond gelegd, ter plaatse, zegt men, waar de Verlosser aan hetzelve gehecht werd. Van daar trokken wij naar de plaats der kruisiging, waar het kruis, in eene aan de Grieken toebehoorende nabijstaande kapel, op zijne eigenlijke plaats werd opgerigt. Hier hield een monnik alweder eene Italiaansche preek; waarop nu de afneming van het kruis plaats vond. De afgenomene doornenkroon werd op eenen gouden schotel gelegd, terwijl een andere gouden schotel de nagels ontving, bij welker uittrekking men van eenen hamer en nijptang gebruik maakte; beide deze schotels werden daarna voor de processie heengedragen. Tot zoo lang dat de nagels uitgetrokken waren, had men het ligchaam met een linnen windsel aan het kruis bevestigd; toen echter werd het in een linnen laken gelegd, welks vier hoeken door monniken gedragen werden, terwijl het crucifix vooruitgedragen werd.
Op deze wijze ging de optogt naar den steen, op welken Jozef van Arimathea, die door den Reverentissimo vertegenwoordigd werd, het ligchaam van Christus zal hebben gezalfd; welke plegtigheid dan ook hier verrigt werd. Het ligchaam werd op den steen gelegd, met wijwater gewasschen, en vervolgens met een mengsel van mirre en aloë gezalfd. Een der monniken hield toen eene lange preek in de Arabische taal. Het is niet te ontkennen, dat de menigte van kaarsen, de koperen kandelaren, de rijke feestgewaden der priesters, en de van rondom aandringende menigte volks, dezer plegtigheid eene treffende vertooning gaven; hoezeer men tevens niet kon nalaten, over dezen kinderachtigen eerdienst, zekere schaamte te gevoelen. De laatste plegtigheid bestond in de begrafenis: het ligchaam werd in een doodkleed gewikkeld, door vier personen gedragen, en door den Reverentissimo in het graf gelegd: eene predikatie in de Spaansche taal, door een' der monniken, maakte het besluit.



{==682==} {>>pagina-aanduiding<<}

Het linkeroog.


Eene Mongoolsche Vertelling. (*)

Aan de uiterste grenzen eener Mongoolsche Uluse zwierf, in zeer verwijderde steppen, een zeer rijk en bejaard man met zijne kudden rond. Hij had drie dochters, van welke de jongste, met name kookju, zich door schoonheid, scherpzinnigheid en vernuft bijzonder onderscheidde. Eens, bij gelegenheid dat hij verscheidene kameelen, paarden, schapen en runderen op de markt van den Khan te koop zou brengen, veroorloofde hij zijner dochteren, hem om een geschenk te verzoeken, hetgene hij beloofde haar te zullen medebrengen. De vader vroeg haar dus, wat zij verlangden. De beide oudste kozen verschillende kostbare kleedingstukken; maar de schoone kookju verklaarde, dat zij niets begeerde. De vader, over deze betuiging verstoord, beval haar nu, iets te begeeren. Zij antwoordde toen, daarom alleen niets te hebben begeerd, omdat, hetgene zij wenschte en begeerde, zeer bezwaarlijk en niet dan met gevaar te verkrijgen was. De vader, die haar zeer beminde, beloofde haar, hetgene zij verlangde, wat het dan ook zijn mogte, te zullen medebrengen. Welnu, zeide kookju, zoo gij dit wilt, voldoe dan aan het volgend verzoek. Verkoop uw vee op de markt, voor welken prijs gij wilt; maar vraag voor den grooten, bultigen stier het linkeroog van den Khan! De goede grijsaard stond in het eerst niet weinig verzet van dezen zonderlingen eisch; maar, de zeldzame kloek- en scherpzinnigheid zijner dochter kennende, beloofde hij niettemin aan haar verzoek te zullen voldoen. - Op de markt gekomen, verkocht hij al zijn vee voor eene menigte zilvers, tot op den grooten, bultigen stier toe, voor welken hij van de koopers het linkeroog van den Khan eischte. De hovelingen van

{==683==} {>>pagina-aanduiding<<}
den Khan vernamen weldra den zeldzamen prijs, voor welken alleen hij den stier verkoopen wilde, kwamen op de markt, bonden den ouden man, en bragten hem terstond voor hunnen gebieder Dezen viel hij te voet, en beleed, dat zijne jongste dochter hem dien prijs had opgegeven. De Khan, die nu wel vermoedde, dat er iets geheims achter deze zaak schuilde, liet den ouden man vrij, met het bevel, zijne dochter, als de éénige schuldige in het verbreken des hem toekomenden eerbieds, in zijne handen te leveren. - Toen kookju voor den Khan verscheen, vroeg hij haar, om welke reden zij haren vader dien prijs voor den stier had opgegeven. - Ach, Heer! antwoordde zij, opdat gij, zulks vernemende, begeerig mogt worden mij te zien. - En waarom wenschtet gij dan door mij gezien te worden? - Om u eene voor uw wezenlijk best allerbelangrijkste waarheid te zeggen. - En welke is die dan? - Heer! ging kookju voort, van uwe twee opperste regters, die het regt moeten handhaven, staat altoos de rijke en aanzienlijke aan uwe regter-, de arme en geringe, daarentegen, aan uwe linkerzijde; nu hoorde ik in mijne eenzaamheid steeds, dat gij den rijken en aanzienlijken voorspraakt en verdedigdet, maar dat de arme en geringe op uwe ondersteuning niet rekenen kon: daarom bewoog ik mijnen vader, uw linkeroog voor den stier te eischen. - De Khan, hierover vertoornd, beval zijnen grooten, kookju wegens hare vermetelheid te veroordeelen. Nadat het gerigt bijeengekomen was, drong de oudste en wijsste der Lama's, als voorzitter, daarop aan, om vooraf te onderzoeken, of deze vermetelheid van kookju uit boosheid, dan wel uit wijs doorzigt ware voortgekomen. De vergadering gaf haar dus ter beproeving op, om van eenen overal even dikken boom, die van zijne schors ontbloot was, te bepalen, aan welk einde de takken en
waar de wortels zich bevonden. Zij wierp daarop den boom in het water; en, daar nu de wortels nederzonken en de takken bovendreven, had zij hierdoor het vraagstuk opgelost. - Hierop werden haar twee merries van een volmaakt gelijk voorkomen aangeboden, met de vraag: wie van beide de moeder was? Kookju sloot beide op, en gaf haar den geheelen dag geen voeder; maar op den volgenden dag, toen zij aan beide het hooi voorwierp, bemerkte zij, dat de eene slechts langzaam at, en het hooi veeleer der andere met den snoet toewierp.

{==684==} {>>pagina-aanduiding<<}
Hieruit leidde zij het besluit af, dat deze de moeder was. - Eindelijk gaven de regters haar twee slangen, met den eisch, om te beslissen, wie de mannelijke en wie de vrouwelijke was. Kookju legde beide op boomwol, en zag, hoe de eene zich ineenkronkelde, en de andere om haar heenkroop. Zij gaf dus te kennen, dat deze laatste de mannelijke, en de eerste de vrouwelijke slang zijn moest. - De regters meenden nu genoegzaam overtuigd te zijn, dat de handelwijze van kookju niet een gevolg was geweest van boosheid, maar van scherpzinnigheid en doorzigt, met welke zij op eene ongemeene wijze was toegerust. Zij gaven zulks den Khan te kennen. Deze was echter hiermede niet tevreden, maar besloot, zelf aan kookju verscheidene spitsvindige vragen voor te leggen, ten einde haar in de war te brengen, en alzoo te betoogen, dat men haar geenszins voor kloekzinnig en vernuftig mogt aanzien. Hij liet dus kookju voor zich brengen, en vroeg haar, in de tegenwoordigheid zijner grooten: Wanneer men twee meisjes in het bosch zendt, om wilde appelen te verzamelen, zeg mij, wie van beide het meest verzamelen, en op welke wijze zij dit doen zal? Zij antwoordde terstond: Die, welke niet op den boom klimt, maar beneden blijft staan, den boom schudt, en de afgevallene rijpe appelen van den grond opzamelt. - Hoe komt men het naaste en spoedigste over een moeras? vervolgde de Khan. Regt over, zeide zij, is te ver; want het duurt te lang: langs den kant heen is dus nader; want het gaat spoediger. - De Khan zag nu zelf in, dat zij de voorgestelde vragen juist beantwoord had, bewonderde hare kloekheid en scherpzinnigheid, dacht eenigen tijd na, en legde haar toen weder de volgende vragen voor: Zeg mij, hoe kan men zich aan onbekenden bekend maken? - Wanneer men aan hen, die ons niet kennen, hulp betoont. - Hoedanig komt men tot een deugdzaam levensgedrag?
- Wanneer men elken morgen met het gebed begint, en elken avond met eene goede daad eindigt. - Wie is waarlijk wijs? - Hij, die zich niet verbeeldt het te zijn. - Waarin zijn de goede eigenschappen eener volmaakte vrouw gelegen? - Zij moet schoon zijn als een vlinder, zachtaardig als een lam, voorzigtig als eene muis, opregt als een spiegel, en rein als vischschubben; zij moet om haren overleden' man treuren, gelijk de vrouwelijke kameel om het mannetje, en in haren weduwstaat leven, gelijk een vogel,

{==685==} {>>pagina-aanduiding<<}
die ruit. - Twee mijner onderdanen, zeide de Khan, twisten daarover, wie van beide de ware vader van eenen knaap zij: hoe kan ik dit uitvorschen? - Beveel hun, sprak zij, een vogelei van het hoofd des jongens met den pijl af te schieten: de echte vader zal weigeren zulks te doen; de vermeende zal daarin toestemmen. - De Khan was over dit alles zeer verbaasd, maar wilde haar evenwel, wegens de beschuldiging van zijne onregtvaardigheid, doen omkomen. Hij dacht dus nog eenige dagen daarover na, en beval haar toen, hem de juiste waarde van al zijne schatten op te geven: wanneer zij dit doen konde, zou hij haar voor onschuldig verklaren en vrijlaten. Kookju nam deze aanbieding terstond aan, maar verzocht twee dagen om zich te bedenken, en dat de Khan dan ook gedurende dien tijd vasten zou. De Khan nam dit insgelijks aan. Na verloop van dien tijd bragt zij denzelven, op eenen houten schotel, gekookt schapenvleesch, en zeide: Heer! gij zult moeten bekennen, dat, ingeval van volslagen gebrek aan spijs, al uwe schatten zooveel niet waardig zijn, als deze schotel met vleesch. De Khan, door deze waarheid overwonnen, verklaarde haar voor eene wijze maagd, huwde haar uit aan zijnen zoon, en zij herinnerde hem naderhand nog dikwerf aan het gebruik van zijn linkeroog.





Adam's gewaarwordingen, bij het eerste onderen opgaan der zon.


Het scheppend Woord, dat wondren baarde, 
Beval den mengelklomp, en de aarde 
Begon haar' loop in zonneglans; 
En heerlijk hief, met zinverrukken, 
Nu 't meesterstuk der meesterstukken, 
De mensch, het hoofd naar 's hemels trans. 
 
Van zonneluister rijk omschenen, 
Sloeg hij den blik door 't lustdal henen, 
En langs 't azuren welfsel rond; 
Trad voort, door jeugdig schoon omgeven, 
Of vlijde, in lommerige dreven, 
Zich neder op bebloemden grond. 

{==686==} {>>pagina-aanduiding<<}

Van 't Godlijk schouwspel opgetogen, 
Straalt hem de vrolijkheid uit de oogen. 
Gezang klinkt rond in bosch en lucht; 
't Gebloemte omschittert hem met kleuren; 
't Plantsoen omwasemt hem met geuren; 
't Geboomte biedt hem rijpe vrucht. 
 
Hier grazen kudden zonder herder; 
Daar trekkebekken tortels; verder 
Speelt wolf en lam in 't klaverveld. 
Hier schuimt een bron door stronk en bladen; 
Daar noodt een koele vliet tot baden, 
Die murmlend in zijn bloembed zwelt. 
 
Door zoo veel zoete weelde omgeven, 
Vlood de eerste vaag van 't eerste leven: 
Geen stoornis, die 't genot verbrak. 
Maar plotsling legt het vee zich neder; 
Het zangkoor zwijgt en plooit de veder, 
En 't sluimrig duifje zoekt een dak. 
 
De bloem, vermoeid haar geuren te aêmen, 
Buigt neêr en vouwt haar blaadjes zamen, 
Alsof haar schoonheid waar' verbloeid. 
De zon, genaderd aan de kimmen, 
Zinkt weg in 't purper avondglimmen, 
Dat langs den rand der wolken gloeit. 
 
Nu wijkt hem alle vreugde henen; 
Verbaasd, ziet hij de zon verdwenen, 
En weemoed vult hem 't angstig hart. 
Hij snelt haar na in 't deinzend blinken; 
Maar ach! haar laatste stralen zinken, 
En laten hem ter prooi der smart. 
 
Nog, onder 't pijnlijk ademhalen, 
Herzoekt zijn blik de zonnestralen: 
Geen scheemring, die in 't oog meer dringt! 
Vervlogen zijn nu lust en luister: 
't Is diepe stilte en aaklig duister, 
Wat in de schepping hem omringt. 

{==687==} {>>pagina-aanduiding<<}

Zijn smart neemt toe met de oogenblikken; 
Zijn kracht verflaauwt; zijn kniën knikken; 
't Vermoeide ligchaam trilt en zwicht; 
Het zwicht, wat poging 't stijve en slinger'; 
't Bezwijkt, en met fluweelen vinger 
Strijkt nu de slaap hem de oogen digt. 
 
Hij slaapt; maar rust mag hij niet smaken: 
't Ontstelde brein blijft angstig blaken, 
Doorspookt van droomen, zwart en naar. 
Hij opent, sluit de sluimrige oogen 
Bij beurte; ontwaakt, schouwt naar den hoogen, 
En wordt een scheemrig licht gewaar. 
 
Nu springt hij op uit angst en sluimer; 
Zijn hoop herleeft; zijn borst aêmt ruimer; - 
Maar is 't geen zinbedrog - geen droom? 
o Neen! allengskens slinkt het donker: 
Hij onderscheidt! en lichtgeflonker 
Vloeit blozend langs der wolken zoom! 
 
Hoe voelt hij zijn verbazing klimmen! 
Daar rijst aan andre hemelkimmen 
't Vertroostend licht al meer en meer. 
Hij vouwt de handen voor het wonder: 
De zon ging in het westen onder; 
Thans rijst zij in het oosten weêr! 
 
Zij rijst! zij wordt met vreugde ontvangen: 
De zangers fluiten nieuwe zangen; 
't Gebloemte wasemt verschen geur; 
De kudden hupplen, grazen, spelen; 
De min viert hoogtijd in de abeelen, 
En toovert met geluid en kleur. 
 
Hij kan zijn blijdschap niet bedwingen: 
Zijn juichtoon paart zich aan het zingen, 
Dat lucht en loover trillen doet. 
Zijn lippen drukken bloem en veder: 
Hij kust, omhelst, geroerd en teeder, 
En voelt en dankt den zonnegloed. 

{==688==} {>>pagina-aanduiding<<}

Hij viert zijn vreugd den vollen teugel, 
En ijlt, als op gespierden vleugel, 
De heuvlen op, de dalen rond; 
Verzaadt zich, zwemt in zielsgenuchten, 
Totdat de dag, te snel in 't vlugten, 
Zich wegschuilt in den avondstond. 
 
Op 't gloeijend aardrijk neêrgezegen, 
Waait koelte hem verkwikkend tegen, 
Terwijl de zon haar fakkel bluscht. 
Getroost ziet hij haar nederzinken: 
De dag zal haar op nieuws doen blinken! 
En vrolijk slaapt hij in, en rust. 
 
Geloof en overtuiging bieden 
Den mensch, als hij 't genot ziet vlieden, 
Den troost aldus ten wonderstaf; 
En vlijt hij gaarne, in 't vast vertrouwen 
Een beetre wereld eens te aanschouwen, 
Aan 't eind' der loopbaan zich in 't graf. 


Het Hoogduitsch gevolgd van w.f. sintenis.


j. immerzeel, junior.


De edeldenkende wondheeler.

Boudon, een zeer beroemd Heelmeester te Parijs, werd eens bij den Kardinaal dubois, Eersten Minister van Frankrijk, geroepen, om eene zeer gevaarlijke operatie te doen. Toen hij in de kamer trad, riep hem de Kardinaal toe: ‘Dokter! gij moet mij niet zoo ruw behandelen, als uwe arme, ellendige duivels in het Hotel Dieu!’ - ‘Mijnheer!’ antwoordde boudon, ‘ieder van deze arme, ellendige duivels, gelijk uwe Eminentie hen gelieft te noemen, is een Eerste Staatsminister in mijne oogen.’






{==689==} {>>pagina-aanduiding<<}

Mengelwerk.

Proeve eener beschouwing van den tachtigjarigen oorlog tegen Spanje, en deszelfs voordeeligen invloed op den koophandel onzer tegenwoordige noordelijke provinciën.


Door Is. An. Nijhoff.

Gelijk soms een mensch, wiens geestvermogens, te voren door een zwak en ziekelijk ligchaam gedrukt, zich niet konden ontwikkelen en als in het donker kwijnden, na het doorworstelen eener gevaarlijke krankheid uitmunt door een schoon en krachtvol ligchaam, niet minder dan door eene groote mate van vernuft, schrander oordeel, fijn gevoel, moed en sterkte van ziel; gelijk vaak eene landstreek, te voren onvruchtbaar en dor, den wandelaar geene lommer, den noesten bebouwer geenen schamelen kost opleverende, na door de werking van onderaardsche krachten geschokt en als het onderst boven gekeerd te zijn, ongevergd met eenen overvloedigen oogst verblijdt, en door de schakeringen van het heerlijkste bloemtapijt des wandelaars oog verrukt: zoo gebeurt het menigmalen, dat een staat, te voren onder de verder afgelegene volken weinig bekend en onder de naburen niet geacht, na het met moeite doorworstelen van eenen zwaren strijd, na het opofferen van der burgeren goed en bloed, eene sterkte en veêrkracht betoont, die hem in staat stelt tot alles, waardoor aan deszelfs bestaan de stevigste grondslag verzekerd, waardoor deszelfs naam onder de verst verwijderde volken met roem verbreid kan worden.
Belangrijk, troostvol en verblijdend voorzeker is de ze opmerking, daar wij gelegenheid vinden, dezelve

{==690==} {>>pagina-aanduiding<<}
gehandhaafd te zien door voorbeelden van oudere en latere volken, van den vroegsten tijd der Grieken aan, tot op de eeuw, die wij beleven; maar hoe veel meer belangrijk, troostvol en verblijdend moet niet die opmerking zijn, daar wij gelegenheid hebben, dezelve door de geschiedenis van ons vaderland bevestigd te zien, in een tijdsgewricht, aan datgene, hetwelk wij zelve beleefden, in vele opzigten niet ongelijk!
Niet moeijelijk zoude het zijn, een uitnemend tafereel te malen van den voordeeligen invloed, welken de strijd, dien eenmaal onze voorouders tegen het magtige Spanje streden, gehad heeft, ook op de wetenschappen, de zeden en het gezellige leven van de bewoners dezer gewesten. Maar beschouwen wij, dit daarlatende, voor het tegenwoordige alleen de heerlijke vruchten, welke derzelver koophandel daaruit wegdroeg, en herinneren wij ons daartoe vooraf den toestand van den koophandel in de noordelijke provinciën van ons tegenwoordig koningrijk vóór den tachtigjarigen oorlog, om vervolgens den voordeeligen invloed te overwegen, welken die oorlog en de afzwering van het Spaansche juk op den koophandel in ons vaderland gehad hebben.
I. De Nederlanden, bijkans in het midden der kustlanden van Europa gelegen, aan den uitloop van drie groote breede stroomen, aan eene vischrijke zee, die geene buitengewone beletselen voor de zeevaart oplevert, maar menigen inham tot eene geschikte haven of landingsplaats vormt, - de Nederlanden boden den bewoners dezer gewesten, van de vroegste tijden aan, de schoonste gelegenheid tot uitoefening des koophandels aan. Geen wonder, dat deze zich vroegtijdig gewenden aan de wisselvalligheden van lucht en water, ten einde van dit aanbod der milde natuur in allen deele gebruik te maken.
Reeds in den tijd, toen deze landen door de Romeinen werden overheerscht, daalde de geest des handels, nog naauwelijks merkbaar, op dezelve neêr: het waren de Romeinsche benden, die, onder verschillende elkan-
{==691==} {>>pagina-aanduiding<<}
der opvolgende legerhoofden, hier de eerste gelegenheid gaven tot vertier van - mondbehoeften; en Romeinsche kooplieden, die zich, daardoor met eenig uitzigt op winst gevleid, hieromstreeks nederzetten, schijnen de eerste geweest te zijn, welke hier eenen geregelden koophandel dreven (*). Reeds in den tijd, toen de Romeinen en de Franken elkander het gebied over deze landen betwistten, maakte het gebrek aan genoegzame granen, tot onderhoud der talrijke legerscharen, het noodzakelijk, om dezelve uit het naburige Brittannië in te voeren; ook schijnen toen reeds, op verschillende plaatsen, openbare markten te zijn gehouden (†). Toen karel de groote ook over de Nederlanden den schepter voerde, waren reeds Duurstede en Tiel als handeldrijvende plaatsen bekend; ook is het eerste handelsverdrag met Engeland in den tijd van dien vorst geteekend (§). Niet alleen granen, maar ook wol, tot verdere verwerking in Nederlandsche plaatsen, benevens goud en zilver tot muntspeciën, waren de voornaamste waren, die, van toen aan, uit dien naastbij gelegenen overzeeschen staat werden ingevoerd. De geschiedenis meldt ons, dat, in 1274, de uitvoer van wol uit Engeland werd verboden; maar dat de Engelschen, door
Zeeuwsche kapers gewelddadig daartoe genoodzaakt, reeds in het volgende jaar dien uitvoer wederom toelieten (**). - Ondertusschen had de scheppende handelgeest meerdere plaatsen uit het niet tot vrij aanzienlijke steden opgevoerd, onder welke Dordrecht eenen voornamen, zoo niet den allerhoogsten, rang bekleedde. Men leest van het jaar 1285, dat toen aldaar in wijn, granen, zout, ijzer, lakens en andere waren werd gehandeld, en, wat vooral in aanmerking moet komen, dat het de stapelplaats was der

{==692==} {>>pagina-aanduiding<<}
Engelsche wol, en in 1299 ook van andere waren het stapelregt verkreeg (*). In het jaar 1295 wordt het eerst melding gemaakt van de haringvisscherij, die wondervolle, onuitputtelijke bron van rijkdom voor Nederland, welke door de onwaardeerbare uitvinding van het kaken, in het laatst der veertiende eeuw, zoo aanmerkelijk werd uitgebreid, dat, reeds omstreeks het jaar 1416, als een nieuw werktuig om uit dezelve toch rijkelijk te putten, het varen met haringbuizen in zwang geraakte (†).
In dezen tijd had Europa's staatkundige toestand, ten gevolge der kruistogten, (gewrochten der uiterste barbaarschheid, maar gezegend in de gevolgen) eenen geweldigen schok ondergaan. Het waren inzonderheid de volken van Italië, die, daardoor uit hunne werkelooze sluimering gewekt, de voortbrengselen der zuidelijke gewesten, door koophandel, aan de bewoners der noordelijkste landen van Europa begonnen mede te deelen, en ook deze daardoor, als ware het, met den geest des handels bezielden. Van dezen tijd, van het laatst der dertiende eeuw, dagteekent zich dan ook de handel tusschen ons vaderland en de bewoners der kusten van de Oostzee. Hout, ijzer, bier en granen werden, hetzij met Hollandsche of Zeeuwsche, hetzij met Hamburgsche of Oostersche schepen, van daar herwaarts gebragt, en tegen Hollandsche manufakturen ingeruild; terwijl onze Hollanders die noordsche waren verder naar Overijssel voerden, of wel dezelve in Vlaanderen tegen voortbrengselen der zuidelijke streken, welke aldaar door de handeldrijvende Italianen werden aangebragt, verruilden (§). - Hoe meer ondertusschen de handel werd uitgebreid, des te meer zag men ook, aan hoe veel bezwaren dezelve onderhevig was, in eenen tijd, toen

{==693==} {>>pagina-aanduiding<<}
van regt en geregtigheid en goede trouw de namen zelfs naauwelijks werden gehoord; toen eigenbelang, meer dan immer, de algemeene drijfveêr der menschelijke daden was; toen lieden, die zich ridders noemden en voorgaven ter bescherming der onschuld het zwaard aan te gorden, straffeloos allerwegen gewapende benden uitzonden, om te rooven, te plunderen, te branden; toen woeste zeeschuimers onbeteugeld de wateren doorkruisten, om den eerlijken handelaar de vruchten van deszelfs noeste vlijt te ontnemen. Het was dan daarom, dat zich, reeds sedert het einde der twaalfde eeuw, meer dan ééne vereeniging hadden gevormd van handeldrijvende plaatsen, met oogmerk, om gezamenderhand perk te stellen aan oneerlijkheid en trouwelooze daden, en om zich, zoo veel mogelijk, tegen de rooftogten der ridders en de zeeschuimerijen te beveiligen, en alzoo den handel eenen ongestoorden bloei te verschaffen. Tot zulk een oogmerk verbonden zich ook, in het jaar 1418, te Lubeck, een aantal van zes en veertig, meest Noord-Duitsche, steden, onder welke wij Dordrecht, Haarlem, Amsterdam, Nijmegen, Zutphen, Harderwijk, Deventer, Kampen en Zwol vinden genoemd, en sloten de beroemde Hanze (*). Van nu aan werd de zetel des handels onder onze voorouders hoe langer hoe meer bevestigd; in het bijzonder werd die op de noordsche rijken met steeds toenemenden bloei gedreven. Toen omstreeks het midden der veertiende eeuw verscheidene Hollandsche en Vriesche steden den
Zweedschen koning albrecht in het bezit van den troon gehandhaafd hadden, verleende die monarch aan de stad Amsterdam het voorregt, om in Zweden zelf eene soort van volkplanting en handels vereeniging te hebben, en begunstigde die met bijzondere voorregten (†). Een oor-
{==694==} {>>pagina-aanduiding<<}
log, tusschen den koning van Denemarken en eenige tot de Hanze behoorende steden aan de Oostzee ontstaan, gaf insgelijks den Hollanderen en Zeeuwen aanleiding, om, in dit troebel water visschende, hunnen handel meer dan te voren naar die zijde uit te breiden (*): zij bragten nu zelve zout en wijn uit Frankrijk, zijde en andere waren der heete landen uit Vlaanderen, of ook uit het Spaansche schiereiland zelf, lakenen en andere gewerkte stoffen uit Engeland, die veelal hier geverfd werden, met eigene schepen, naar verschillende noordsche of oostersche havens. Zelfs verscheidene oorlogen, de eene zwaarder en langduriger dan de andere, welke van tijd tot tijd tusschen de Hollandsche en Zeeuwsche ter eene en de Duitsche Hanze- steden ter andere zijde ontstonden, hoe veel opofferingen van goed en bloed dezelve ook vereischten, deden dien handel wel gedurende eenen korten tijd verslappen, maar slechts om naderhand met te grooteren voorspoed hervat te worden; zoodat Amsterdam alleen, vóór het einde der vijftiende eeuw, met twee honderd koopvaardijschepen handel dreef; terwijl onze landgenooten, in de zestiende eeuw, genoegzaam alleen meester waren van de toen
vooral allerbelangrijkste vaart op de Oostzeesche havens (†). - Ook Engeland begon, reeds in dezen tijd, den Nederlandschen naam te ontzien: een verbod van invoer van gewerkte stoffen in dat rijk werd spoedig ten onzen voordeele weêr ingetrokken; en verschillende verdragen, met de Engelschen gesloten, in het bijzonder dat van 1496, verzekerden aan den Hollandschen koophandel menig voorregt van groote waarde (§). Ja, in Londen zelf bestond, ten nadeele van den Engelschen handel, eene maatschappij van Nederlandsche kooplieden, welke, hoewel, om deze reden, in 1552 vernie-
{==695==} {>>pagina-aanduiding<<}
tigd zijnde, slechts twee jaren daarna, ter gunste van onzen toenmaligen beheerscher, filips, die de hand der Engelsche koningin maria had verworven, hersteld en met vele voorregten beschonken werd (*).
Zoo zien wij dan, dat de Nederlandsche koophandel, reeds vóór den tachtigjarigen oorlog, aanmerkelijke voortgangen had gemaakt; wij zien Nederland, in dien tijd, eene aanzienlijke plaats beslaan onder de handeldrijvende volken van Europa; de Oostzee ziet bestendig den Nederlandschen wimpel waaijen; de Zweden zelve hebben, in hun eigen land, de banier des Amstels helpen planten; Engeland ziet zijn eigen belang aan dat der Nederlandsche kooplieden dienstbaar; Engeland ziet het, en durft zich niet verzetten; Frankrijk haast zich, de voorregten van den Nederlandschen handel nog te vermeerderen; Spanje zelfs en Portugal verheugen zich, Hollandsche en Zeeuwsche kielen te zien naderen; ja, van Europa's zuidelijkst gedeelte, tot in het kille noorden, wordt de Hollandsche trouw gekend, ontzien en geëerd (†).
Maar hoe groot was het veld, dat voor den Nederlandschen handelgeest nog te bebouwen overig bleef; hoe vele en hoe groot waren de zeeën, nog door geene Nederlandsche kiel gekliefd; hoe menigvuldig de havens, die de Nederlandsche vlag nog niet hadden zien waaijen! Met de vreemde werelddeelen naauwelijks bij name bekend, vergenoegde men zich hier, met derzelver voortbrengselen uit de tweede of derde hand (§) te ontvangen; de nieuwe Italiaansche gemeenebesten, Genua, Pisa en Venetië, overtroffen ons verreweg in uitgebreidheid van handel, in sterkte van zeemagt, in rijkdom; en zelfs dit, in dien tijd, voor de koopvaart meest belangrijk gedeelte van Europa, de kusten der

{==696==} {>>pagina-aanduiding<<}
Middellandsche zee, werd nog schaars door Hollanders of Zeeuwen bezocht (*).
II. Zoodanig was nagenoeg de toestand van den Nederlandschen handel, toen onze voorouders genoodzaakt waren, tegen de ongehoordste dwingelandij de wapenen op te vatten, en, in eenen tachtigjarigen krijg, hunne vrijheid, hunne regten, hunnen godsdienst, hunne bezittingen te verdedigen; toen zij, hoe klein in getal, hoe zwak van krachten, bijna eene eeuw lang, grootstendeels op eigenen bodem, den verwoedsten, den kostbaarsten krijg moesten volhouden tegen den alleenheerscher, wien een groot gedeelte van Europa gehoorzaamde, wien al de schatten der nieuwe wereld ten dienste stonden, wiens wapenen door hebzucht en gouddorst bestuurd, door dweepzucht en onverzoenbare wraak gescherpt waren. Vreemd, ja onmogelijk schijnt het den oppervlakkigen beschouwer, dat zulk een oorlog den ontluikenden handel onzer landgenooten heeft kunnen bevoordeelen, denzelven niet veeleer geheel heeft vernietigd; - maar laat ons aan de leiding der geschiedenis ons oordeel onderwerpen, en wij zullen bevinden, dat de oorlog tegen Spanje en de afzwering van het Spaansche juk niet alleen aan de bestaande handelsbetrekkingen onzer landgenooten geenen aanmerkelijken hinder hebben toegebragt, maar dat zij aan dezelve veeleer nieuwe hulpmiddelen en gelegenheid hebben verschaft, om hunnen handel tot grootere hoogte op te voeren; ja dat zij dezelve genoodzaakt hebben, hunnen handel allerwegen uit te breiden.
1. Ik zeg, vooreerst, de oorlog tegen Spanje en de afzwering van het Spaansche juk hebben aan de bestaande handelsbetrekkingen onzer landgenooten geenen aanmerkelijken hinder toegebragt. - In de eerste meest beslissende oogenblikken, toen onze voorouders even den vrijheidsstanderd hadden geplant en vele onzer steden nog in de magt der Spaanschen waren, mogt de han-
{==697==} {>>pagina-aanduiding<<}
del, in het bijzonder die op Engeland, eenige belemmering ondervinden, en onzen kooplieden het verlies van meer dan twintig tonnen gouds worden berokkend (*); nadat weldra de Spaansche magt het grootste gedeelte onzer noordelijke provinciën had moeten ruimen, ging onze handel, bijna even gelijk te voren, zijnen gang. De verschillen zelfs, gedurende den oorlog, met Engeland voorgevallen, over den lakenhandel en de haringvisscherij (†), getuigen, van hoe veel gewigts ook toen die handeltakken waren. De herhaalde twisten met den koning van Denemarken over het verhoogen der Sontsche tollen, niet geheel vereffend, dan nadat onze staten, door eene magtige vloot, hun regt hadden weten te handhaven (§), zouden reeds genoegzaam bewijzen, dat de handel op de Oostzee toen niet minder belangrijk was dan te voren, zoo niet tevens de geschiedenis meldde, dat in 1587 meer dan 600 Hollandsche en Zeeuwsche schepen in de Sont
voor anker lagen, en dat jaarlijks vloten van 200 à 300 zeilen van hier naar de Oostzee stevenden (**). Ja, tot in den jare 1599 stond de handel op de Spaansche Nederlanden open, en werd zelfs die op Spanje en Portugal, met niet minder voordeels dan te voren, gedreven, tot 1580, bij oogluiking, zelfs door onze eigene schepen; vervolgens mogten deze niet verder dan Engeland, of de uiterste grenzen van Frankrijk, varen; men nam dáár toen van anderen goud en zilver en andere Spaansche en Indiaansche voortbrengselen over, verzendende weder, onder vreemde namen, de medegebragte Nederlandsche,

{==698==} {>>pagina-aanduiding<<}
Noordsche en Oostzeesche waren naar de Spaansche kusten (*).
2. Zoo werd dan, door den oorlog tegen Spanje en de afzwering van het Spaansche juk, aan onze bestaande handelsbetrekkingen geen aanmerkelijke hinder toegebragt. Maar ik zeide ook, ten tweede, dat onze landgenooten er nieuwe hulpmiddelen en gelegenheid in vonden, om hunnen handel tot grootere hoogte op te voeren; want de oorlog verbeterde hunne zeemagt, en vermeerderde hier het getal van lieden, in kennis en kunstvlijt en rijkdom uitmuntende. - In de scheepsbouwkunst waren de Spanjaarden, en ook de Engelschen, ons verre vooruit; onze schepen, die in Spanje beslagen waren, rekende men de beste van de vloot (†). Zouden zich dus onze landgenooten op zee met de Spaanschen durven meten, dan moest vooraf hun scheepsbouw worden verbeterd, dan moesten zij ook hierin uitheemsche hulp leeren ontberen. Hoe zeer moest ook de oorlog ter zee tegen het geoefende Spanje, vaak met nog onbeproefde omstandigheden en ongekende gevaren vergezeld, van de strooperijen der Watergeuzen aan, tot op de togten van piet hein en tromp, de kennis der onzen, in alles, wat de zeevaart betreft, hebben doen toenemen! En welk een heerlijk hulpmiddel bood dan, in de verbetering der zeemagt, de oorlog tegen Spanje onzen landgenooten aan, om hunnen handel tot grootere hoogte op te voeren! - Niet minder, dan de handel de bescherming der zeevaart behoeft, moet hij ook door rijkdom en kunstvlijt voedsel ontvangen; en ook dit ontving de Nederlandsche handel, door den oorlog tegen
Spanje. Sedert eeuwen was, gelijk reeds is aangemerkt, Vlaanderen eene algemeene stapelplaats; dáár werden wol uit Engeland, laken en linnen uit Holland,

{==699==} {>>pagina-aanduiding<<}
hout en ijzer en koper uit het Noorden, specerijen en gewerkte stoffen uit Italië en Indië aangevoerd en tegen elkander ingewisseld, om van daar door gansch Europa verspreid te worden (*), welke aanzienlijke handel de Vlamingen weldra, in kennis, in kunstvlijt en rijkdom, alle andere volken deed overtreffen (†). Maar toen nu hun gewest weêr in de magt van Spanje geraakte; toen in het bijzonder de stad Antwerpen, zoo voordeelig voor den handel gelegen en door denzelven tot zoo groote rijkdommen opgevoerd (§), in het jaar 1585 voor de Spaansche wapenen had moeten zwichten, toen werden de onroomschen, onder wier aantal zich de nijverste en meestvermogende ingezetenen bevonden, door de uitoefening der strenge plakkaten, genoodzaakt, naar de vrije Nederlanden de wijk te nemen, waar zij zich
vooral te Amsterdam vestigden, en hunne kennis, hunne ervarenheid in koophandel en zeevaart, hunne nijverheid en kunstvlijt, hunne rijkdommen overbragten, en, meer dan ooit te voren, den koophandel hielpen bloeijen (**).

{==700==} {>>pagina-aanduiding<<}

3. Nog meer zal de waarheid onzer stelling blijken, wanneer wij, in de derde plaats, overwegen, hoe de tachtigjarige oorlog en de afzwering van het Spaansche juk onze landgenooten zelfs genoodzaakt hebben, om hunnen handel allerwegen uit te breiden. - Tot in het laatst der vijftiende eeuw waren het, gelijk wij reeds zagen, de Italianen, vooral die van het handeldrijvende Venetië, welke ons de voortbrengselen van het vruchtbare Indië verschaften; zij verkregen dezelve, over de Middellandsche zee, uit het Egyptische of Turksche gebied. Doch nadat, in 1498, de Portugezen het voorgebergte der Goede Hoop voorbijgestevend waren, en ook, in 1520, den Spanjaarden de straat van Magellaan was bekend geworden, waardoor deze beide volken zich in het bezit gesteld zagen van de vaart en den handel op het vaderland der specerijen, moesten zich ook onze landgenooten, voornamelijk in Portugal, van dezelve voorzien (*). Deze handel, bij ons werelddeel bepaald, gaf hun genoegzame winsten, en, zich met dezelve vergenoegende, dachten zij aan geene meer uitgebreide ondernemingen (†). Maar toen nu hunne vaart op het Spaansche schiereiland werd belemmerd, of ten laatste geheel belet, wat bleef hun toen overig, dan om zelve den weg naar Indië te zoeken? Verschillende redenen bewogen hen, vooreerst eenen togt derwaarts door het noordoosten te beproeven. Deze werd ook in het jaar 1594 ondernomen, en in de beide volgende jaren herhaald; telkens even vruchteloos, wat
de hoofdzaak betreft; maar de namen van jan huigen van linschoten, van willem barendsen, van ja-
{==701==} {>>pagina-aanduiding<<}
cob van heemskerk, en van andere bevelhebbers op deze togten, zullen immer in zegenend aandenken blijven, als die tallooze onbekende gevaren van koude en ijs en ziekten en wilde dieren, onder eene allerongunstigste luchtstreek, onvermoeid bestreden, tot redding van hunne verdrukte medeburgers. Schoon geenen weg naar Indië vindende, gaven zij nogtans gelegenheid tot aanmerkelijke uitbreiding van den handel op Muskovië; terwijl zij vooral aan de aardrijks- en zeevaartkunde, in het algemeen, aanzienlijke diensten bewezen (*). - Maar reeds eer men zich geheel van het onmogelijke van eenen togt door het noorden naar Oostindië had overtuigd, werd kornelis houtman, door eene maatschappij van Amsterdamsche kooplieden, met vier schepen, langs de kaap de Goede Hoop, derwaarts gezonden. Door den tegenstand der Portugezen, bragt deze eerste uitrusting der maatschappij slechts geringe winsten aan; maar veel beter slaagden de herhaalde togten, naderhand, voor rekening van verschillende vereenigingen van kooplieden, ondernomen, onder anderen door jacob van neck, wolphert harmsen, pieter both, joris van spilbergen en olivier van noord; de laatstgenoemde was de eerste der Nederlanders, die de straat van Magellaan bezeilde, en in 1601 den togt rondom de aarde volbragt; allen zagen
hun beleid, hunnen moed, hunne menschlievendheid, ook jegens onbeschaafde volken, beloond, door de voordeelige verbindtenissen, die het hun gelukte met Indiaansche vorsten te sluiten; door de rijke ladingen, die zij onze havens binnenvoerden; door de dikwijls nog rijkere prijzen, op de Spanjaarden en Portugezen veroverd; door de welvaart, die zij hun vaderland deden toestroomen; door den

{==702==} {>>pagina-aanduiding<<}
luister, tot welken zij den handel der vereenigde Nederlanden verhieven (*). Onder dat alles scheen het gestarnte des voorspoeds voor onze handelaren weldra te zullen tanen, doordien de verschillende handelsvereenigingen elkander meermalen, in Indië, voor een gedeelte, de winst van den inkoop, en hier die van den verkoop benamen, en buiten staat waren, om ieder afzonderlijk haren handel naar eisch te beschermen tegen Europesche en Indiaansche vijandelijkheden. Het was hierom, dat dezelve alle zich, in den jare 1602, vereenigden, en de Nederlandsche Oostindische Maatschappij vormden, om, voor algemeene rekening, den zoo belangrijken handel voort te zetten, en denzelven, in naam der hooge landsregering, alle mogelijk aanzien en bescherming te verschaffen (†). Hoe deze maatschappij, van dien tijd aan, jaar op jaar, hare schepen uitzond en rijk beladen zag terugkeeren; hoe zij, terwijl het oorlogsvuur ook in Europa nog hevig woedde, door hare oorlogsvaartuigen, door haar krijgsvolk, maar vooral door den moed en het beleid harer gezagvoerders, ten koste van den Spanjaard en Portugees, aanzienlijke bezittingen in Indië verwierf, en, ten teeken harer zegepraal, uit de puinhoopen van het vijandelijke Jakatra, de wereldstad Batavia, als den onwankelbaren zetel harer magt, deed verrijzen, van waar zij bestendig, door den uitgebreidsten handel, Indië en Europa op het naauwst vereenigd hield, en alom rijkdom en overvloed
verspreidde (§): dit alles is in het algemeen genoeg bekend, en in bijzonderheden veel te rijk voor ons kort bestek. - Nog meer noodzaakte de oorlog onze landgenooten, hunnen koophandel uit te

{==703==} {>>pagina-aanduiding<<}
breiden. Door de rijkdommen van het, eene eeuw vroeger, ontdekte Amerika bekoord, hadden de Spanjaarden, naar hunne wreedheid, zich, ook daar, door stroomen van menschenbloed tot de voldoening van hunnen gouddorst den weg gebaand. Deze onuitputtelijke bron van hulpmiddelen tot het voeren van den krijg voor hen ten minste gedeeltelijk te stoppen, scheen onzen landgenooten bovenal noodzakelijk (*); en alzoo kwam, in den jare 1621, de Nederlandsche Westindische Maatschappij tot stand, die, op het voetspoor van die van het oostelijk Indië, door veroveringen en voordeelige verbindtenissen, haren aanzienlijken handel bevestigde (†).
Zoo hebben dan de tachtigjarige oorlog en de afzwering van het Spaansche juk aan de bestaande handelsbetrekkingen onzer landgenooten geenen aanmerkelijken hinder toegebragt, maar derzelve veeleer nieuwe hulpmiddelen en gelegenheid verschaft, om hunnen handel tot grootere hoogte op te voeren; ja, zij hebben dezelve genoodzaakt, om hunnen handel naar het noorden en zuiden, naar het oosten en westen uit te breiden. En met welk een voorbeeldeloos, bijna ongeloofelijk, voordeel zagen onze landgenooten, gedurende dat tijdvak, hunnen handel gezegend! Gij weet het: terwijl het oorlogsvuur nog in onze nabijheid woedde, terwijl het gekletter der wapenen tot in het binnenste onzes vaderlands weêrgalmde en verbazende schatten door den krijg werden verslonden, toen nog vermogt men, om van andere plaatsen niet te gewagen, de stad Amsterdam tot driemalen toe uit te leggen (§), toen nog behoefde men geene kosten te sparen, om binnenlandsche zeeën droog te malen en te bedijken (**), en

{==704==} {>>pagina-aanduiding<<}
vele andere werken tot stand te brengen, die door de nakomelingschap van alle eeuwen met bewondering zullen worden aangestaard, en alle te zamen zoo vele getuigen zijn van de waarheid onzer stelling, dat de oorlog tegen Spanje en de afzwering van het Spaansche juk op onzen koophandel eenen voordeeligen invloed hadden.


Wenken.

II.

Festina lente.
Zoo als de ouden zongen, piepen de jongen. Dit spreekwoord drukt het grondbegrip der geheele opvoeding uit, welke daarin gelegen is, dat wij onzen kinderen voordoen, wat zij ons gebrekkig nadoen. Dit heeft niet alleen plaats ten aanzien van het leeren eten, loopen, spreken; maar wij gieten onze gedachten, onze meeningen, onze geheele ziel in ons kroost over, en zijn dan eerst regt tevreden, wanneer wij in het leven van ons zoontje of dochtertje ons eigen leven trouwelijk gekopiëerd zien. Daar nu zelden de kopij zoo goed is als het oorspronkelijke stuk, behoeven wij niet te vragen, waarom wij, door onze opvoeding, geene meesterstukken leveren; en dit kan nog minder vreemd voorkomen, daar het voorbeeld, waarnaar wij onze lievelingen leeren leven, niet alleen bijna nooit een meesterstuk, maar dikwijls zelfs niet eens een dragelijk stuk is. Horatius en bilderdijk zouden, met regt, over de verbastering van het menschdom kunnen klagen, zoo niet de weldadige Voorzienigheid, van tijd tot tijd, ons het werk uit de hand nam, en de lange rij van onbeduidende kopijen door meesterstukken vol geest en leven wist te breken.
Gaat het zoo met den geheelen mensch, het gaat meer bepaald zoo met zijn ligchaam. Wij mogen, in dit op-
{==705==} {>>pagina-aanduiding<<}
zigt, ons kroost aanmerken als een deel van ons-zelve, en deszelfs ligchamelijk bestaan als een vervolg van het onze. Hier mogen wij dus ook, met reden, eene herhaling van hetgene wij zijn verwachten. Gelukkig waren onze kinderen, wanneer wij daarvan overtuigd waren, en, in die overtuiging, terugzagen op ons eigen leven, rondzagen in het leven der ons omringende menschen en derzelver afstammelingen, om daaruit op te maken, wat voor den ligchamelijken welstand onzer dierbaarste panden dienstig is. Dan zouden wij, uit onze eigene ondervinding, weten, hoe wij met ons kroost leven moeten, willen wij er gezonde menschen van zien opgroeijen. De fouten, in onze opvoeding begaan, zouden ons toonen, wat wij te vermijden hebben; en wanneer wij nagingen, op welke wijze wij het van de vroegste jeugd tot eenen ouderdom van dertig of veertig jaren gebragt hebben, zouden wij daaruit met eenigen grond mogen opmaken, dat wezens, die ons zoo zeer gelijken, op dergelijke wijze behandeld, juist zoo ver zullen komen, als wij nu zijn.
Maar wat doet een versche papa van onzen tijd? Hij stapt naar zijn' boekverkooper, en snuffelt zoo lang, tot hij het een en ander bijeenkrijgt over de ligchamelijke opvoeding. Hierin gaat hij nu studeren, en (zoo ver gaat de ouderliefde!) het teeder spruitje moet hem dienen, om zijne theorie in praktijk te brengen. Gelukkig voor het lieve wicht, zoo papa bij éénen schrijver blijft, hetwelk echter bijna nooit het geval is. Het arme schaap wordt nu, als eene elektrizeermachine of luchtpomp, gebruikt, om alles te bewijzen, wat men bewezen wil hebben, en de Natuur datgene te doen zeggen, wat zij, ongedwongen, nooit zeggen, of althans nooit zóó zeggen zou. Mama daarenboven, van levende professorinnen in het vak der kindertucht omringd, blijft niet in gebreke, dezen en genen raad te volgen, dit en dat te beproeven, na het alvorens in haar ledig hoofdje fraai verarbeid te hebben. Zoo toegerust, zien zij in hun zoontje reeds een' Herkules of Apollo, in

{==706==} {>>pagina-aanduiding<<}
hun dochtertje eene Venus, Minerva of Hebe, naardat hun smaak valt. Zij juichen reeds, bij voorraad, hunne schranderheid toe, en wijten het misnoegd der Voorzienigheid, wanneer eindelijk een kring van kromme gedrogten met kalven- of varkensgezigtjes hunnen huisselijken disch kroont!
In mijne ziel ben ik overtuigd, dat de uitgezochtste regelen, door de diepzinnigste bespiegelingen en grondigste onderzoekingen gerugsteund, niets baten, omdat zeer weinig menschen ze verstaan, en dus nog minder ze behoorlijk weten toe te passen. Al ware ik dan zoo ervaren in de Diaetetica, als ik het nu niet ben, ik zoude noch anderen eenigen leefregel voorschrijven, noch zelf eenigen volgen, dan die mijnen buurman, den melkboer, of der baker mijner vrouw zoo bekend zijn, als hun eigen huis. Maar waartoe, zult gij zeggen, ze dan geschreven, en er wit papier om vuil gemaakt? Omdat ik noch voor melkboeren schrijf, noch voor bakers, en gerust mag vooronderstellen, dat den meesten mijner lezeren die regelen even nieuw zijn, als voor die personen eene algebraïsche formule, of de toeren van een' contredans.
Het is de grootste kunst, de Natuur te volgen, niet omdat zij buiten ons bereik ligt, maar omdat wij altijd geneigd zijn haar voorbij te loopen. Dit zijn wij ook in het stuk der opvoeding; wij vermoeijen onze hersenen, om middelen uit te vinden, onze kinderen in het leven te houden, en laten, uit eene voorbarige vrees, de borst verdroogen, die hun voedsel biedt. Het groote geheim is hier, als in honderd andere dingen: natuurlijk te zijn; dat wil zeggen, hard te schreeuwen, als men gehoord wil wezen, en zonder veel omwegen toe te tasten, als men iets hebben wil. Het is vrij natuurlijk, dat een kind zonder voedsel niet leven kan; dat het in ons klimaat dient gekoesterd te worden, zal het niet van koude vergaan; dat men het wasschen en reinigen moet, wil men het niet in den drek laten verteren. Maar, om het met vleeschnat en eijeren te vul-
{==707==} {>>pagina-aanduiding<<}
len, als een uitgemergelde lichtmis, of om het in koud water te dompelen, alsof het een otter ware, daartoe zie ik geene noodzakelijkheid. Het element van den mensch is de lucht, en het water kan hem tot niets anders dienen, dan tot reiniging en verfrissching. Het bad, hetzij dan laauw of koud, moet men als een uitvindsel der weelde aanmerken, waaraan men de kinderen niet gewennen moet. Ik geef gaarne toe, dat het bad, in vele gevallen, uitstekende werkingen doet. Maar dit heeft het gemeen met eene lating, een lavement, of eene purgatie; en is het nu eene benijdbare gezondheid, die zonder lancetten of klisteerspuiten niet bestaan kan? Ik geef zelfs toe, dat velen onder ons even zoo zeer behoefte hebben aan een dagelijksch bad, als een boer aan versche lucht. Maar het is geen wonder, wanneer mond en maag leven van pasteiën uit Bordeaux, en van wijnen, van wie weet welken heuvel langs den Rijn of de Garonne; wanneer het hoofd vol is van ridderromans, en het hart van de begeerte om er zelf stof toe te leveren, dat dan de huid niet tevreden is, met zeepsop gewasschen en met een' handdoek
afgedroogd te worden; dat men dan de behoefte gevoelt, om door een koel bad de hitte van binnen te temperen. Dit alles heeft tot dus verre bij kinderen gelukkig geene plaats. Hen, zoo zij gezond zijn, ter bevordering der gezondheid met veel omslags in het water te dompelen, is alsof men de gladde kin van een' tienjarigen knaap inzeepte, om den baard weg te nemen, die nog komen moet.
Daar de Natuur, in al haar doen, langzaam voortgaat, zullen wij, door natuurlijk te wezen, onze kinderen ook niet bederven, door hunne opvoeding te overhaasten, gedachtig aan het oud-vaderlandsch spreekwoord: langzaam gaat zeker. De kunst, om menschen te vormen, heeft thans veel van de warmoezerij, waarbij de hoveniers met elkander wedijveren, om eenig moeskruid of vrucht vóór den tijd te hebben. Een kind is, in onzen tijd, een man, eer men omziet; en wij zijn niet ver van den tijd, dat Kareltje of Su-
{==708==} {>>pagina-aanduiding<<}
zette pas zindelijk zullen zijn, of zij zullen met papa en mama eene stem in staat meenen uit te brengen. Dit is misschien liberaal, en een bewijs, dat het menschdom vordert in beschaving. Ook heb ik er, in zoo verre, niets tegen, al kwam men tot het punt, dat de kindermeiden Grieksch moeten kunnen spreken, en dat de poppenwinkels in Museums en bibliotheken veranderen. Ik heb er niets tegen, wanneer men slechts een middeltje weet te vinden, (en wat vond men, getuige het Bureau van inlandsche Vlijt! wat vond men al niet uit?) om het toekomend geslacht eene andere soort van ligchaam te bezorgen, dan ons, sedert eene reeks van eeuwen, door overerving, ten deel werd. Is daartoe geene kans, dan vind ik mij verpligt, met gevaar van voor een' groven Obscurant en Ultra te worden uitgekreten, eene aanmerkelijke reductie aan te raden in al de kunstmiddelen, die men thans gebruikt, om vroegrijpe zonen en dochteren te krijgen. Hoe het met de ziel gaat, mogen zij beslissen, wier zaak dat is. Ik bepaal mij tot het ligchaam, en dat is niet bestand voor die parforce-jagt naar kennis en volmaaktheid, waarbij men jaren overspringt, alsof het greppels waren. Deszelfs krachten ontwikkelen zich zeer langzaam, en er verloopt bijna een vierde gedeelte van onzen leeftijd, eer alle deelen hunne vereischte volkomenheid, vastheid en vaardigheid verkregen hebben. En die
organen, welke met onzen geest het naauwst in verband staan, zijn het traagst in hunnen groei. Brengt men derhalve de slapende geestvermogens van een kind in beweging, spant men het in, zoo doet men hetzelfde, alsof men een veulen den ploeg liete trekken. Zoodanige overspanning ondermijnt de krachten, daar zij den groei belet en de teedere vezels onmatig uitrekt en verlamt. Het is voor het aankomend knaapje, wat zijn volgend geluk betreft, oneindig meer waard, dat hij, zonder hinder, de tanden hartig in den schotel kan slaan, dan dat hij de namen der Romeinsche keizers van buiten kent, van positive en negative elektriciteit weet

{==709==} {>>pagina-aanduiding<<}
te babbelen, of op een haar uit te leggen, hoe de muggen koppelen. Ik zie liever, dat hij in de boomen klautert en mijne appelen steelt, dan dat hij eene talrijke vergadering van opgeschikte Heeren en Dames verrukt door zijn vioolspelen. Wij weten immers allen, dat men uit vijf en drie geen negen kan krijgen; en wij willen evenwel de krachten, die wij verspillen, om van onze kinderen wonderen te maken, nog eens gebruiken, om er gezonde en sterke menschen van te doen groeijen. Maar is dan niet de ziel zoo veel voortreffelijker dan het ligchaam, dat wij ook aan hare volmaking voornamelijk moeten arbeiden? Zij is het, maar, zoo lang wij hier zijn, niet zonder het ligchaam; en wij dienen voor hetzelve ten minste even grooten eerbied te hebben, als een virtuoos voor zijne Cremonezer viool.
De eenzijdige ontwikkeling onzer zielsvermogens sleept nog een ander ongemak naar zich, even verderfelijk voor de rust van ons gemoed, als voor den welstand van ons ligchaam. Benevens zoo vele andere eigenschappen, hebben wij ook dit met de dieren gemeen, dat, onder de werkingen van ons ligchaam, die, welke ter voortplanting van ons geslacht bestemd zijn, eene verhevene plaats innemen, ons geheele bestaan aanmerkelijk verhoogen, en in een naauw verband staan met onze geestvermogens. Uitspattingen in de liefde hebben nog meer invloed op den geest dan op het ligchaam, en verslijten den eersten nog ruim zoo sterk als het laatste. Ik hoop, dat geen mijner lezers het bij ondervinding zal weten; zij zullen altijd gelegenheid te over hebben, den kring hunner bekenden doorgaande, bewijzen voor mijne stelling te vinden. Dit naauw verband, tusschen het fijnste en eêlste van ons stoffelijk bestaan en dat andere gedeelte onzer Ikheid, met welks voortreffelijkheid wij zoo veel zeggen op te hebben, blijkt nog nader uit de, helaas! meer en meer algemeen wordende waarneming, dat de vroege ontwikkeling onzer geestvermogens ook het ligchaam spoediger rijp maakt. Onze geleerde knaapjes, het

{==710==} {>>pagina-aanduiding<<}
knikkerspel te vroeg ontwassen, gluren, den neus in de boeken, sluipoogend naar de meisjes, en denken om hetgene er volgt, eer zij regt weten, wat er is. En onze lieve dochtertjes, die magtig veel weten, waarvan mama nooit droomde, denken aan de opvoeding der kindertjes en hetgene voorafgaat, wanneer het nog beter ware, dat zij hare poppen de borst gaven. Indien ik een poëet en een waarzegger ware, ik zoude voorspellen, dat de kindervisiten, die nu reeds in bals en komedies ontaard zijn, die nu reeds letterkundige en natuurkundige genootschapjes met presidentjes en secretarisjes, met verhandelaartjes en recensentjes opleveren, welhaast in bruiloften en kraambezoeken zullen veranderen, waarbij de bruidegom en bruid door de kindermeid te bed zullen gebragt worden. Wij leven, en laten de spruiten onzer lendenen leven, alsof het einde der wereld voor de deur stonde, en wij bevreesd waren, er het onze niet van te zullen hebben. Vruchten vóór den tijd weet nu reeds bijna ieder boer zich te verschaffen. De fatsoenlijke wereld (en het fatsoen heeft alle standen ingenomen) is er op uit, menschen vóór den tijd, door kracht van broeijen, voort te brengen. Dit overhaasten in de opvoeding heeft plaats in alles. Het kind heeft naauwelijks tanden in den mond, of het moet oesters eten. Het kan naauwelijks loopen, of het moet mede naar concerten, bals en komedies, om den verheven' toon der wereld tijdig te vatten, en papa en mama in al de kracht hunner zotheid te aanschouwen. Is het wonder, dat wij zoo velen onder ons zien opwassen, wien het leven walgt, als zij naauwelijks vatbaar zijn om het te genieten?
Kan nu het teeder ligchaam, in de kindschheid en eerste jeugd, welig opgroeijen, kracht en stevigheid verkrijgen, zich behoorlijk ontwikkelen, bij zulk eene behandeling? De mensch is een dubbel wezen; hij is plant en dier: als plant groeit, als dier gevoelt hij en neemt een levendig deel aan de hem omringende wereld. Beide die deelen van ons aanwezen staan in dezelfde tegen-
{==711==} {>>pagina-aanduiding<<}
stelling als rust en beweging; en zoo onmogelijk als het is, dat deze laatste beide in dezelfde mate tegelijk plaats hebben, zoo onmogelijk is het, dat het ligchaam gevoed worde, zich herstelle en versterke, terwijl het in eene onophoudelijke onrust is. In het eerste tijdperk onzes levens heeft van nature de rust verre de overhand, en het grootste gedeelte van den mensch slaapt. Om hiervan overtuigd te zijn, behoeven wij slechts den dag van een gewoon kind (zoo wij zoo gelukkig zijn er een te kennen) te vergelijken met dien van een gewoon mensch. Wij wijken dus van de Natuur af, wanneer wij den mensch in het kind voor den dag halen, en mogen dan ook niet vorderen, dat de Natuur, zich naar onze grillen schikkende, het menschen-kind van ons maaksel de degelijkheid geve, die haren gewrochten eigen is.
Menigeen zal nu een wijs gezigt zetten, en zeggen: Zoo begrijp ik het ook! Het spijt mij ondertusschen, dat zij het niet begrijpen. Begrepen zij het, zoo zou de een zijn lief zoontje niet t'huis houden, omdat het regent, de ander de zijnen niet in het wild laten loopen, als eene partij veulens. Men moet de kinderen wel kinderen laten, maar toch bedenken, dat zij eens menschen, dat zij eens burgers der maatschappij moeten worden. Zij moeten, ook naar het ligchaam, daartoe geschikt zijn, en dus geschikt gemaakt worden; de vermogens, die in hen sluimeren, moeten worden opgewekt, maar zoo, dat zij hun te pas komen en niet nadeelig worden. Wij moeten dus onze kinderen harden, opdat zij bestand zijn voor het leven. Geef uw' jongen spek en roggebrood, wanneer hij gezond is, en laat hem in den schotel tasten, wat er ook is opgeschept, of gij noodzaakt hem, zijn leven lang, met worteltjes uit het water en een stukje mager kalfsvleesch zijne schrale figuur bijeen te houden. Jaag hem, als hij zich roeren kan, in de sneeuw; stel hem bloot aan vermoeijenis en ongemak; laat hem proeven van de lasten der zamenleving, opdat hij, in de maatschappij gestapt,

{==712==} {>>pagina-aanduiding<<}
zich niet ellendig gevoele, of met der tijd slechts leve, als het den dampkring behaagt stil te zijn, of er tegen opzie, als tegen een' berg, om zijn' naam te teekenen. Maar vergeet ook niet, zijn ligchaam langzaam voor te bereiden tot den stand, waartoe hij bestemd is. Loopen en draven en jagen en visschen is gezond; maar als men nu ééns zijn brood op een kantoor of boekvertrek moet winnen, kan men met een jagers- of loopers- lijf niet wel gezond zijn. En hoe dwaas is het dan niet, zijn ligchaam te gewennen aan gemakken en genietingen, die wij bijna kunnen nagaan, dat het ééns zal moeten missen!
Men zoude nu nog kunnen vragen, of men den kinderen suiker in de pap moet geven, of niet; of zij bier moeten drinken, of water; met eene slaapmuts slapen, of zonder: men zoude nog vele andere vragen kunnen doen, waarop ik dan niets anders zoude kunnen antwoorden, dan - dat ik het niet weet.
J.V.


Wandeling in het Prado van Madrid.


Door Belmont.

Wanneer mijnen lezeren de uitgestrekte wandeling, die wij onlangs gezamenlijk buiten de barrièren van Parijs gedaan hebben, niet onaangenaam is geweest, zou ik wel lust hebben voor te slaan, om in hun gezelschap eene dergelijke, schoon min uitgebreide, wandeling door het Prado te Madrid te doen. Ik zal dan tegen vier ure, alswanneer de Spanjaarden hunne siesta, en gij, mijne vrienden, waarschijnlijk ook uw middagslaapje zult genomen hebben, mij aan de Puerta de los Recoletos bevinden, waar het bevallige Prado, in eene uitgestrektheid van bijna een half uur lang, zich aan ons oog vertoont.
Hoezeer wij onder het gewelfde schaduwdak van veeljarige olmen en kastanjeboomen treden, zoo gevoelen wij hier evenwel nog den gloed der zonnestralen, en komen zelfs nog te vroeg, om gezelschap aan te treffen. Wij kunnen dus op ons gemak deze wandeling tot aan het einde volbrengen, en ons daarna, enkel om op te merken, onder de menigte begeven.

{==713==} {>>pagina-aanduiding<<}
Nog liggen hier en daar eenige luije Spanjaarden, plat op den buik, op en onder de steenen rustbanken te slapen, die echter door eenen Regidor (diender) met de punt van zijnen Spaanschen rotting vrij onzacht gewekt, en van de zitplaatsen der Madridsche beau-monde verdreven worden. Reeds trekken de tweewielige karren langzaam over den langs de lanen heenloopenden rijweg, van welke, door eene gietbuis, het water uit de medegevoerde tonnen, als een besproeijende regen, over het dorre zand wordt verspreid, ten einde de weldra aankomende wandelaren voor het omhulsel van stofwolken te bewaren.
De alleën, die bij het begin slechts uit eene dubbele rij boomen bestaan, worden allengs merkelijk breeder, hoe verder wij ons van het Franciskaner Recollecten-klooster verwijderen; terwijl de nabijheid eener fontein ons tevens koelte aanbrengt. In het midden van een heerlijk bassin bestuurt cybele van den hoogen wagen haar leeuwenspan, en het water, in het zonnelicht glinsterende, druppelt van hunne kroeze manen. Steeds worden de majestueuze alleën breeder, totdat zij eene vijfvoudige rij van boomen worden, wanneer men in de nabijheid der schoone straat Alcala komt. Hier vinden wij eene groote menigte van steenen rustbanken; en verscheidene honderden, uit stroo gevlochtene en met ligte leuningen voorziene, stoelen staan, in lange rijen op elkander gestapeld, tot gemak der wandelaren, voor niet gereed. Regt tegenover de straat Alcala is het oude koninklijk paleis Buen Retiro gelegen, hetwelk zich noch door bouwkunst, noch door aanleg, maar alleen door zijnen verbazenden omvang onderscheidt. Aan onze regterzijde prijkt neptunus, in een tweede bassin, met den hoogverheven' drietand, en uit de neusgaten der steigerende dolfijnen verheffen zich watersprongen in de lucht. In dezen omtrek trekt zich de stroom der wandelaren tot eenen digten drom zamen; en buiten twijfel verdienen deze alleën, als de schoonste partij van het gansche Prado uitmakende, die voorkeuze. De ter linkerzijde gelegene kruidkundige tuin, achter welks ijzeren traliën de zeldzaamste planten en gewassen uit Indië prijken, vervult hier de lucht met eenen liefelijken geur; terwijl verderop het klateren eener fontein, met de zinnebeelden der vier jaargetijden versierd, zich in eenen verkoelenden stofregen oplost, welks blinkende droppen, van eenen door de

{==714==} {>>pagina-aanduiding<<}
takken der hooggewelfde olmen dringenden zonnestraal, de schakeringen des regenboogs ontvangen. Behalve de drie opgenoemde fonteinen, verkoelen nog twee andere de ruime uitgestrektheid van het Prado. Met regt verwonderen wij ons, op Madrid's anders zoo dorren grond zoo vele frissche boomen en zoo veel helder groenend loof te vinden. Wanneer men echter bedenkt, dat er rondom iederen boom, op eene kunstige wijze, eene greppel gemaakt is, die door de genoemde fonteinen genoegzaam onbemerkt van water voorzien worden, dan houdt die verwondering weldra op, en het is aan dit water, dat men dien verfrisschenden dampkring verschuldigd is. Zoodra wij voorbij de Hieronymus-straat gekomen zijn word. het Prado weder eenigzins smaller, waar wij dan de schoone Atocha-poort voor ons, het klooster van onze Lieve Vrouw met zijnen heerlijken olijftuin ter zijde hebben; terwijl onze verrukte blikken over de alleën van de pasco de las delicias tot aan de bloemrijke oevers van de ruischende Manzanares zweven.
Als vrienden der natuur en van schoone wandelwegen, zouden wij thans onze taak voleindigd hebben; maar, daar wij ook menschen willen zien, zoo laat ons, even als de bewoner van Dresden op de schoone brug over de Elbe en in de Neustädter-allee, die van Weenen in den Prater, en die van Berlijn onder de Linden doet, op schoone gedaanten en groepering letten, en ons in de nabijheid van het prachtige kasteel des Hertogs van alba, tegenover de groote façade van het oude eerbiedwaardige Retiro, tusschen de straten Hieronymus en Alcala, en hoogerop, in het bonte volksgewoel begeven. Reeds zijn alle stoelen en banken bezet; en nogtans dringen, als bruisende golven, lieden van allerlei rang onder de schaduwen der olmen bijeen, en vormen een verrukkend geheel. Uniformen van allerlei soort wandelen nevens en tusschen zaakverzorgers en kooplieden door, die, in een vertrouwelijk gesprek, van hunne bezigheden uitrusten; terwijl een drom van geprivilegeerde ledigloopers hen omstuwt. In eene donkere monnikskap gehuld, met een oog, dat zich, onrustig rollende, achter het scherm van den tweekleppigen hoed zoekt te verbergen, zitten daar een paar monniken stom op de steenen rustbank, aan welker einde een paar pronkers, in eene zee van woorden, waar niet zelden een caraxo (een weinig beteekenende, den Spanjaarden zeer gemeene vloek)

{==715==} {>>pagina-aanduiding<<}
onderloopt, zich over het stierengevecht van gisteren onderhouden. Bejaarde burgers, niettegenstaande de sterke zonnehitte met den mantel over den linkerschouder geworpen, en jonge lieden in korte spencers van Manchester of fluweel, gaan al pratende ons voorbij. - Maar zijn dan onze lorgnetten ook niet voor de Dames geslepen? Met zedigen tred wandelt een beminnelijk meisje, door eenen nijdigen sluijer bedekt, onder het strenge geleide eener bejaarde Duenna, door de alleën; terwijl een paar van ligtere gehalte, met groote bloemruikers in de hand, overluid lagchende, haar voorbijzweven. Groepen van Dames hebben in halve cirkels de stoelen, achter welke de Heeren eerbiedig staan, bezet. Aanminnig door kleeding en houding, en aanlokkelijk door hare bekoorlijkheden, ontvouwen op dit schoone bloembed zich de fraaiste bloesems der hoofdstad; terwijl hier en daar onder haar een schoon Andaluzisch meisje nog verhevener prijkt. Een heimelijke blik brengt van onder den half opgeligten sluijer de sprakelooze gewaarwordingen des harten aan den minnenden jongeling over, die, in verrukkend aanschouwen als verloren, in eene zijlaan tegen den stam eens olms leunt; terwijl de Argusoogen der bewakende matrone worden afgeleid door het druk gesprek met hare geburinnen, waarin, omtrent gelijk op onze theesaletten, de kwaadsprekendheid aan hare tong vleugels geeft. Mannen in geestelijk en wereldlijk gewaad doorkruisen deze bekoorlijke bloemwarande met de oogen van echte kenners; en de edele kunst der coquetterie laat hier al hare mijnen springen en alle kunsten der ijdelheid werken, hoezeer ook de Spaansche, in het algemeen zoo beeldrijke, taal daarvoor geen woord bezit. Hier is een aardig, klein, net voetje achteloos der bewondering prijs gegeven; ginds verrigt de mantilla, (een lange doek van mousselin, welke het hoofd
bedekt, over de borst luchtig zamengevouwen is, en welks slippen ter wederzijde afhangen) in haar verwonderlijk spel, al die wonderen, welke de nu verbannene, maar weleer in onze gezelschappen zoo veel beteekenende, waaijer deed. Een welberekend spel met deze mantilla is in staat de opmerkzaamheid der voorbijgangers te lokken, en van onder dit half geopend deksel vliegen blikken der verhooring den gunsteling te gemoet. Enger gesloten zijnde, geeft zij aan de Dames, zelfs in het gesprek, de onbepaaldste heerschappij over gebaren en oogwenken, en evenzeer ge-
{==716==} {>>pagina-aanduiding<<}
legenheid om het blozen zigtbaar te maken als de verlegenheid te verbergen, al naardat de blinkend witte handen dezelve weten te plooijen. Gelijk te Longchamp en in de Elyzesche velden van het koninklijk Parijs, zoo vertoont zich ook hier de weelde der groote en beschaafde wereld in hare hoogste pracht. Verward en luide klinken de heesche en melodische stemmen van eene menigte uitventers, die op dit bont geschakeerd tooneel zich aankondigen met het geroep van melones, limones, noranjes, figas dulces, agua fresca, limonada, flores, cigarros, fuego enz. Knapen en aardige meisjes bieden meloenen, oranje-, china's- en granaat-appelen, alles in fierlijke schijfjes gesneden, alsmede vijgen, ruikers en suikergebak te koop aan; terwijl breedschoftige Galliciërs het frissche water in groote kruiken ronddragen, om de dorstige tong voor eenen ochavo (omtrent éénen duit) te laven. De vrienden der pijp (pipae adscripti) zouden zich daar ten hoogste wèl bevinden; want achter den verkooper van gewone cigarros, of van gesneden' tabak in papier gedraaid (cigarros en
papello), volgt onmiddellijk een jongen in een verscheurd gewaad, met een klein lampje in eene lantaren, en met gereedgemaakte fidibus in de hand, die, onder het gedurig roepen van fuego, qui quiere (wie wil vuur), u noodigt, voor eenen maravedis (bijna 3 duiten), de gekochte cigarros aan te steken. Is het gezelschap talrijk, zoo gaat dit aansteken van mond tot mond.
De breede rijweg, die buiten de alleën voor de voetgangers gelegen is, begint reeds met rijtuigen van allerlei soort bedekt te worden, die vooral op zon- en feestdagen zeer talrijk zijn, en in eenen plegtigen trein langs de eene zijde van het Prado henenrijden, in een digt bij de Recollecten-poort gelegen rondeel wenden, en alsdan naar de Atocha-poort weder terugkeeren. Het gezigt hiervan verschaft ongemeen veel genoegen. Overoude, halfvermolmde en logge koetsen, met vergulde sieraden overladen, slepen eene oude Hidalgofamilie voort; eene blinkende Engelsche phaëton volgt haar; snuivende Andaluzische hengsten schuimen achter vier uitgeputte muilezels, die, met klokjes om den hals, door een caricatuur van een' voerman, onder het gedurig roepen van arre mula! voortgedreven worden. Te paard rijders omgeven dezen trein van koetsen, onder welke een hoogsteigerende Navarrasche hengst met trotsche verachting op de naast hem

{==717==} {>>pagina-aanduiding<<}
gaande uitgedo de Rosinante van eenen tweeden don quichot nederziet. Prachtige livereijen trekken de bewondering der aanschouwers tot zich, gelijk menige vierkante bespottelijk ouderwets gekleede sancho pansa, in dienst van eenen afgeleefden lakkei, den eleganten jongeling een' luiden lach afperst. De oude Heeren en Dames onder de wandelaars in de alleën vestigen het oog, over de barrièren heen, monsterend op den voorbijtrekkenden trein, en verzamelen aldus, door hunne waarnemingen, stof voor het gesprek in de tertuliën. Somwijlen kijkt ook wel eens een aardig gezigtje uit zulke oude koetskasten, om den bekenden onder de olmen eenen vriendelijken groet toe te wenken.
De zon begint zich achter het Guadarama-gebergte te verschuilen; de muilezels haasten zich naar hunnen stal, en de rijtuigen naar het koetshuis; luider hoort men het water der fonteinen plassen, en liefelijke stroomen van kruidige geuren worden door de koele avondlucht van den kruidkundigen tuin overgedragen; de goddelijk schoone hemel spreidt zijn azuren, met sterren gestikte dekkleed over het Prado uit, en de zilveren schijf der maan breekt door de digte takken der olmen, en mengt haren bleeken glans onder de plegtige schaduwen der alleën. De strenge Duenna drijft hare beminnelijke medgezellinnen, langs ledige straten, tot welke slechts nu en dan zachte seguendillen van nabijgelegene balkons overzweven, naar de verblijven harer huisgoden; de minder strenge verwijlt nog eenigen tijd in den kleinen vriendschappelijken kring, in welks midden een vurige jongeling zijne liederen bij de toonen der citer of mandoline zingt. Ginds vormt zich om den hoogen olmstam een kleine kring ten dans, terwijl het klappen der castanuela's de takt aangeeft voor de vlugge bewegingen der dansenden. Doch de avondwinden waaijen kouder over Buen Retiro heen; de Dames verbergen zich dieper in hare mantilla's, en de menigte verliest zich al gaande weg in de nabijgelegene straten. Arme lieden, daarentegen, die hier en daar in het gewoel eenige ochavo's als bedelpenning inzamelden, en daglooners, wien het drukkend lot geen ander huisdak dan Gods blooten hemel toestaat, nemen thans de plaats der beau-monde in, sluipen over deze nu eenzame plaats heen, en sluimeren, in eenen verscheurden mantel gewikkeld, in op die stoelen en rustbanken, welke de grootste schoonheden en sierlijkste pronkers van Madrid

{==718==} {>>pagina-aanduiding<<}
slechts kort geleden verlieten. De stille nacht strekt zijne beschermende armen over hen uit, en eene enkele nachtmuzijk, die, om middernacht, hare betooverende harmonie in liefelijke toonen uit de nabuurschap naar het prachtige Prado overzendt, wiegt deze vermoeiden in den zorgstillenden slaap.
Karel III en de werkzame Graaf aranda waren de aanleggers dezer heerlijke wandelplaats; hun vernuft riep dezelve uit de voormalige woestijn, die door schadelijke uitdampingen de lucht verpestte, tot haar tegenwoordig verrukkend aanwezen te voorschijn. Zoo veel deden deze voortreffelijke mannen voor de kleine uitgestrektheid der hoofdstad; hoe veel kan thans de gelukkige ferdinand niet voor zijn volk doen, dat, tot een vernieuwd aanzijn gekomen, op de ladder der volken spoedig, als ware het, tot de hoogste sport des geluks schijnt op te stijgen!
Hoe geheel anders zal de Spanjaard thans te moede zijn, wanneer, in den schoonen avondstond, onder de groene gewelven van het Prado, een zachte zefir hem de gloeijende borst verkoelt, en hij rondom zich henen, in gezellige kringen, opwekkende liederen voor Koning en Vaderland hoort aanheffen; wanneer groepen van regtschapene mannen elkander, in warme taal, over de schoone verwachtingen voor het Vaderland onderhouden, daar weleer vreemde Gendarmes, met uitgetogene sabel, achterdochtig van de Recollecten- tot aan de Atocha-poort op en neêr reden, en van achter de palissaden der façade van Buen Retiro kanonnen trotsch en dreigend de gapende monden naar de schoone Alcala-straat rigtten, en verminkten uit het Dominikaner-klooster der Lieve Vrouw van Atocha, of uit Buen Retiro, even als schimmen, op hunne krukken onder de wandelaars ronddwaalden; terwijl op de kruin van Buen Retiro, die de geheele stad bestrijkt, een verbazend groote bomketel stond, op wiens metalen voorhoofd de volgende woorden gegraveerd stonden: Ville de Madrid! si tu bouges, je te brule. En, in weêrwil hiervan, was toch het Prado ook toen ter tijd de geliefde wandelplaats der Madridders, en werd even talrijk bezocht; de zucht tot vermaak scheen, niettegenstaande dit alles, dezelfde, en de vrolijke uitboezemingen der gezelligheid zich steeds gelijk te blijven. Lang besloot dus de Spanjaard de spijt van dit vreemde juk diep in zijne borst, totdat het in onze dagen, gelijk schiller zegt, ‘het leven wist te wagen, om het leven te winnen.’







{==719==} {>>pagina-aanduiding<<}

Huibregt Kornelisz. Poot


geschetst uit zijne dichtwerken.

(Vervolg en slot van bl. 679.)
Hetzij uit oudermin of kinderlijke gehoorzaamheid, uit bedachtzame zorge voor tijdelijk bestaan, uit wijze beproeving van haars minnaars herstelde zedelijkheid, of uit jongvrouwelijke schroomvalligheid,

Waarbij wel eens, met aardig veinzen, 
Vocht wordt getoond, en vier gemeend, 


misschien wel uit meer dan één der aangeduide vermoedens, - vast gaat het, dat het meisje uiterst moeijelijk te bewegen was tot verwisseling van staat.

Min maakt Eeuwen van elk Uur! 


Geen wonder, dat zich onze ‘minverlangende’ Dichter deswege bitterlijk beklaagde, haar teederlijk dringende tot vervulling van gegevene hoop, ja woord.

'k Wensch onuitspreekbaar om uw trouw. 
Mijn liefde wacht nu loon, en de uren worden eeuwen. 
Hoe kan dus zacht en hensch een vrouw 
Haar' vriend zoo lang vergeefs om bijstand laten schreeuwen? 
 
't Is waar, 'k geniet uw' echt bijna: 
Doch dat bedroefd bijna kost mij een zee van tranen. 
Och waarom moet ik met mijn schâ, 
U zoo beklagelijk om uw beloften manen? 
Waartoe geen korter Trouwbesluit? 


Ja de toon des ongedulds klom bij wijlen schier tot dien des verwijts; immers hij voegt haar toe:

Indien de Min uw hart doorgriefde, 
Gelijk 't koralen mondje zeit, 

{==720==} {>>pagina-aanduiding<<}

Zoo eer 't gebied der Huwlijksliefde 
Met nijgende gehoorzaamheid. 
Wat is de schoonheid, die blijft pratten, 
En enkel voor zich zelve leeft? 
Wat baten opgeleide schatten, 
Daar niemand ooit gebruik van heeft? 
Wat nut verschaffen pronkjuweelen, 
Die buiten beziging vergaan? 
Of eêl gebloemt', dat op zijn stelen 
Verwelkt, en ongeplukt blijft staan? 



Denk (is verder zijne taal)denk, hoe't genoegen hem leer' lagchen, 
Die arbeid doet, en armoê lijdt! 
 
Neen! (dus vervolgt hij) gij kunt mij niet volstrekt beminnen, 
Zoo lang gij 't zoete paren schuwt, 
En, in uw Jongvrouwlijke zinnen, 
Voor 't wereldschragende Echtjuk gruwt. 



Och, waarom (vraagt hij elders) rekt gij mijn verdriet? 
Och, waarom plaagt ge mij, dus wuft en ongeregeld? 
Zoo luiden immers de eeden niet, 
Mij op uw heil gedaan, en met uw' kus bezegeld. 
Gij schonkt u mij ten eigendom, 
En dwingt mij nu die gift met bidden nog te koopen. 
Hoe loopt dat liefdespoor zoo krom? - 
Een vrouw, die mint en meent, maakt hebben eens van hopen. 


Dan nu, als vreesde hij voor misduiding, voegt hij er onmiddellijk nevens:

Doch denk niet, dat ik smeek om mijn verloren vrijheid. 
o Neen; 'k moet bet gebonden zijn, 
Maar met uwe armen, Lief, in 't liefst' der Bruiloftsblijheid! 


Dat heet minnen en minnekozen op den echten trant! Zulk eene beproefde trouw moest eindelijk haar loon verwerven.

Zijn zacht gevlei won eindlijk veld. 
Zoo weekt een staêge drop de nooit vermurwde keijen: 
Zoo kan de bijl, door lang geweld, 
Een' schaduwmilden eik van zijnen wortel scheijen. - 

{==721==} {>>pagina-aanduiding<<}

Wie zou ook, (dus bejegende hem een zijner vrienden) 
 
Wie zou ook, straf en zonder vuur, 
Den redelijken eisch van zulk een Liefde weigren, 
En spotten met de minkwetsuur 
Van een', wiens wetenschap en deugd zoo heerlijk steigren? 
Mogt dit een Meisje, als zij, van 't hare? 
o Neen: zij laat gedwee het trage jawoord glippen. 
Nu dacht ook Poot om leed noch smart. 
Hoe vloeit zijn zaligheid uit die koralen lippen! 


En, wat vermag de liefde niet? Dezelfde man, die, na zijne gelukkige verwijdering van de verleiding der Steden, en voorbeeldige wederkeering tot de onschuld van het Land, betuigde:

Al leefde ik honderd jaar, tot die verandering 
Van woonstede en bedrijf was ik niet weêr te krijgen; 


verkoos nu, na eene afwezigheid van acht jaren, de Stad Delft andermaal tot zijne woonplaats, ten einde aldaar, in afwachting van eenige andere, hem toegezegde, wijze van bestaan, ‘eene eerlijke neringe bij der hand te nemen,’ ter verzorginge van zich zelven en zijne beminde Vrouw. - Vaster dan ooit stond nu zijn voet op der deugden regte pad; hij had de kronkelpaden der ondeugd leeren kennen, en, wetende dat derzelver uitgangen alle in het moeras der ellende zamenloopen, kon hun uitlokkend voorkomen hem niet meer bekoren; en hij beschouwde thans de tooneelen zijner voormalige buitensporigheden met hetzelfde gemengde gevoel van huivering en blijdschap, als een herstelde kranke de gelukkig verlatene legerstede, welke hem eenmaal gekluisterd en aan den rand des grafs gevoerd zag. ‘In het gezelschap zijner Huisvrouwe,’ getuigt zijn Levensbeschrijver, ‘eene brave en schrandere huishoudster, zijn grootste vermaak vindende, bleef hij geheele dagen bij haar t' huis; den tijd, ook in haar bijzijn, met zijne letteroefeningen slijtende.’ Dan,

De rozen van de wereld groeijen 
Aan dorens van verdriet; 


En

Zelden kan men rozen plukken, 
Of men voelt de dorens wel. 



{==722==} {>>pagina-aanduiding<<}

Hoe scherp die dorens staken, zij waren thans niet aan eenen eigenen struik gegroeid; en wij zouden ons vandaar eenigzins mogen verwonderen over de zwakheid en moedeloosheid van eenen man, die ons dit schoon gezegde liet:

Zoo tijdelijke schaê de ziel wat baten kan, 
Is hij, die meest verliest, ook de allerrijkste man; 


en deze gulden spreuk:

Het derven strekt tot winst, 
Als 't winnen schaden zou. 


indien wij niet gevoelden, dat dezelfde dorens, die hem kwetsten, ook het hart deden bloeden van eene teedergeliefde Echtvriendin, wier kloekmoedigheid echter,

Wen hij aan 't blij geluk herdacht, 
Dat eertijds hem zoo zoetlijk streelde, 


en

't Hart hem stikte in bangen rouw, 
De ziel versmolt in droeve tranen, 


eigene smart kon verkroppen, om de zijne te verzachten. Dan moet (zingt hij erkentelijk)

Dan moet mijn teêrbeminde Vrouw 
Tot moedherneming mij vermanen. 
Dit doet zij ook, met, keer op keer, 
Mij nieuwe hoop en troost te geven; 
Waarvoor de Hemel haar vereer' 
Een lang en welgelukkig leven! 


Van welken aard waren dan wel die grievende bekommeringen, welke onzen braven Dichter zoo geheel konden ter neder slaan? - Weinig vereerende inderdaad voor zijne Tijdgenooten in het algemeen, voor zijne vermogende Vrienden in het bijzonder, (zoo 's mans klagte niet door eene zwaargeestige luim vergroot, of eenigzins als eene dichterlijke Jeremiade, hoedanige wij dezer dagen meermalen hoorden aanheffen, te beschouwen zij;) weinig vereerende voor Tijdgenoot en Vrienden, zeg ik, zou anders derzelver oorzaak zijn:

{==723==} {>>pagina-aanduiding<<}


Zijn vaste midlen vielen kort, 
Zijn dagelijksche winden mager; 
Ja 't lot, dat rank van deunheid wordt, 
Herschiep den zinger in een' klager. 


Maar dat wij ons onthouden van alle algemeen verwijt, hetwelk anders met verdubbelde kracht mogt terugspringen tegen ons eigen hoofd. Of zag ook onze leeftijd, onder anderen, geen' nomsz in een Gasthuis sterven, - geene wolff en deken met armoede worstelen, - geen' fokke, helaas! van eene eerlijke begrafenis welligt verstoken, bijaldien niet de edelmoedigheid van een kunstbevorderend Genootschap zulks had verhoed?
Die zorgen verbitterden zelfs de hem nog overige genoegens,

En, was hij eens een wijl goedsmoeds, 
Dat mogt bijna geen welzijn heeten. 
Het bitter brood des wederspoeds 
Wordt nooit met goeden smaak gegeten; 


en waren zoo veelvuldig, dat, naar zijne verklaring,

Men eer de rupsen in 't geboomt', 
De horzels, die met angels kwellen, 
En alles, waar verdriet af koomt, 
Dan zijn beduchtheên, konde tellen. 


Moedeloos slaat hij het oog nogmaals op het verledene.

Toen ik weleer niet voorwaarts wou, 


(zoo leidt de tegenspoed veeltijds tot strenge zelfbeproeving)

Kwam mij 't geluk schier alzins tegen: 
En nu 'k, o God! zoo gaarne zou, 
Sta 'k droef belemmerd en verlegen. 


Hoezeer deze trek, aan den eenen kant, getuigen moge van een zwak oogenblik, levert mij dezelve, aan de andere zijde, een blijk van onverdiend lijden en zelfbewuste deugd.

Rijk wolden, is geen kunst; vroom worden, zeker wel! 



{==724==} {>>pagina-aanduiding<<}

zegt ergens onze Dichter. Dat hij evenwel, eer hebbe zijn hart! beter de laatste dan de eerste kunst verstond, zal thans wel ten volle blijkbaar zijn.
De geboorte van een Dochtertje scheen nu den band der Echteliefde nog naauwer toe te halen, en de waardige Ouders te willen troosten van de ongunst der ligtzinnige Fortuin en alle ander leed; - helaas! slechts dertien dagen, en de gelukkige Ouders beweenden reeds hun éénig kind! Slechts dertien dagen, en de rampspoedige Vader vlocht reeds een kransje op het jeugdig graf; kransje, dat nooit verwelken zal, zoo lang er gevoel bestaat voor eenvoudig schoon, - zoo lang er Ouders zijn! Ik mag dat lieve stukje, hoe bekend ook, hier niet terughouden.

Jacoba trad met tegenzin 
Ter snoode wereld in; 
En heeft zich aan het end geschreid 
In hare onnoozelheid. 
Zij was hier naauw verschenen, 
Of ging, wel graag, weêr henen. 
 
De Moeder kuste 't lieve wicht 
Voor 't levenloos gezigt, 
En riep het zieltje nog terug: 
Maar dat, te snel en vlug, 
Was nu al opgevaren 
Bij Gods verheugde scharen. 
 
Daar lacht en speelt het nu zoo schoon, 
Rondom den hoogsten troon; 
En spreidt de wiekjes luchtig uit, 
Door wee noch smart gestuit. 
o Bloem van dertien dagen! 
Uw heil verbiedt ons 't klagen. 


En ach! M.H., gij hoordet daar tevens ‘den laatsten snik der Poëzije’ van onzen gadeloozen Dichter. Slechts anderhalf jaar, en de onverbiddelijke Dood rukte onmeêdoogend den band vaneen, die de teederlievende Echtelingen zoo naauw omstrengeld hield. Waarschijnlijk bragten huisselijke zorgen en tegenheden, gevolgd van het verlies van een zoo dierbaar pand, het bare toe, om den fijngevoeligen Man en Vader van tijd tot tijd te onderwerpen aan die ongesteldhe-
{==725==} {>>pagina-aanduiding<<}
den, welke eene tering dreigden; en, van eene pijnlijke kwale verzeld, welke hij met voorbeeldige lijdzaamheid leed, bezweek eindelijk

De moed niet, maar de magt: 
Men hoorde 't ziekbed stenen! 
 
Dus stort een hoog paleis ten grond, 
Aan 't welk pilaar, gebindte en houvast zijn benomen! 


En nu,

'k Zie 't graf reeds gapen, dat naar 't vroom gebeente wacht. 


‘Met ongekreukt verstand en volkomene kennisse’ verliet de waardige man deze woonstede der vergankelijkheid en wisselvalligheid; hij stierf gemoedigd, gelaten, Christelijk. Van het eene zoowel als van het andere mogen zijne laatste woorden getuigen. De rekening moet bijtijds vereffend worden, en dat heb ik zoeken te doen. En: Indien ik iemand wist, dien ik verongelijkt hadde, ik zoude hem met schreijende oogen om vergiffenis bidden. Zoo toch sterft alleen de brave man; dit is het einde van een' Christen! - De hand, die hem de oogen look, de trouwe hand van zijne teedere, diep ter neêrgebogene Echtvriendin, hield hij stervende nog in de zijne geklemd, alsof hij in den dood-zelv' niet scheiden kon van haar, die hij in zijn leven boven alles had bemind.

Hij stierf in 't beste van zijn' tijd (*). 
Helaas! wat zerk bewees ooit klaarder, 
Dat ook de Braven sterflijk zijn? 
 
Bekranst mijn' Held met eeuwig groen; 
Dat nooit zijn naam en lof verdwijnen! 
Wat zou men zulken minder doen, 
Die ééns in duizend jaar verschijnen? 
 
j.w.ij. 








{==726==} {>>pagina-aanduiding<<}

Het wonder van het heilige vuur te Jeruzalem.

Zaturdag, den 17 April 1819.

Omstreeks 12 ure des middags begaven wij ons naar het heilige Graf, om aldaar het beruchte wonder van het heilige Vuur te aanschouwen. De Gouverneur der stad had regt tegenover de deur der kerk in eene tent zijne plaats genomen, om de schatting of kafr van alle bedevaartgangers af te nemen. Zij, die niet verder dan de grenzen van Palestina kwamen, betaalden, naar mate zij uit de eene of andere stad waren, van één' tot drie piasters. De inwoners van het dorp Hydda, echter, hadden den vrijen toegang, onder voorwaarde, dat zij zich eenen slag aan het hoofd, of, eigenlijk gesproken, om de ooren, lieten welgevallen. Pelgrims uit afgelegener streken betaalden 23 piasters en 10 paras. Wij groetten Z.H., en traden, zonder iets te betalen, in de kerk. Deze was echter zoo vol en in zulk eene verwarring, dat wij het raadzaam oordeelden, ons terstond naar de galerij der Latijnen te begeven, van waar wij alles, wat er gebeurde, met gemak konden zien. De meeste der aanwezige pelgrims hadden den geheelen nacht in de kerk doorgebragt, waardoor dezelve met vele schadelijke dampen was vervuld. Vele derzelve verrigtten hunne godsdienstoefening bij het Graf met eene mate van geestvervoering, die aan zinneloosheid grensde. Hoezeer ook de kerk overmatig vol was, zorgde men nogtans, dat er rondom het Graf eenige ruimte bleef ter volvoering der plegtigheid. De Grieken waren onder allen het ellendigst gekleed, en sommige half naakt. Eenige werden op de schouders rondom het Graf gedragen; andere deden hun jammerlijk gezang met handgeklap vergezeld gaan, en liepen zoo snel zij konden daar om henen, terwijl zij daarbij uit alle magt schreeuwden, tot zoo lang zij genoodzaakt waren stil te staan, om adem te halen. Twee Grieksche priesters waren bij den ingang van het heilige Graf bezig alles in orde te brengen, wat tot
deze feestviering vereischt werd. Toen de tijd, op welken het wonder geschieden moest, begon te naderen, werd de kerk nog veel voller, en zag men eene tallooze menigte waskaarsen boven de hoofden des volks uitsteken. Omstreeks 2 ure kwam de Stadhouder binnen, en

{==727==} {>>pagina-aanduiding<<}
nam zijne plaats op de galerij. Dit was het teeken tot den optogt der Grieken. De priesters gingen twee en twee, terwijl zij gebeden voor de gelukkige uitvoering des wonders zongen. Driemalen gingen zij aldus rondom het Graf, en trokken toen in de kerk haastig hunne rokken uit. De Aartsbisschop werd hierop van Turksche soldaten door het gedrang des volks heengebragt, en op de alleronvoegzaamste wijze, in den eigenlijken zin, in het Graf neêrgestooten. Nu volgde er een paar minuten van angstige verwachting, na verloop van welke zich het Vuur aan eene kleine opening in den oostelijken muur van het Graf begon te vertoonen; en hierop volgde een gejuich en geschreeuw, dat inderdaad vreesselijk was. Twee fakkels van het heilige Vuur werden terstond aan den Armenischen priester, die het naast bij deze opening stond, overhandigd, die zich met de grootste moeite door het volk heendrong, om dezelve onder zijne kudde uit te deelen. Hierop ontstaken eene menigte Grieken bundels was. kaarsen aan deze opening, en in een oogenblik tijds was het alsof de kerk in brand stonde. Men zag velen, om de voorgewende onschadelijkheid van dit heilige Vuur te toonen, hetzelve tegen onderscheidene deelen des ligchaams houden, zelfs vrouwen, die te dien einde hare borsten ontblootten; waarbij zij dan eene ongemeene standvastigheid van geest schenen aan den dag te leggen. Midden onder dit gewoel werd de Aartsbisschop, met twee brandende fakkels in de hand, die hij, in uitgelatene vreugde over de gelukkige uitvoering van het wonder, in de rondte zwaaide, op de schouders van vier mannen in de kerk rondgedragen. Hierop werden de lichten uitgebluscht, en rondom het Graf ruimte gemaakt voor de processiën der Armeniërs, Kopten en Syriërs, alle in volle staatsie, en iedere gemeente door haren eigen' priester geleid. De kleeding der
Armeniërs scheen de rijkste te zijn; ook onderscheidden zij zich door eenige goed geschilderde vaandels, waarvan de beste twee kronkelende slangen verbeeldden.
Op deze wijze misleiden dan de Grieksche priesters het volk! Buiten twijfel zijn zij zich des bedrogs volkomen bewust, maar zetten hetzelve steeds voort, om daardoor afval van hunne kerk en het gemis van onmetelijke geldsommen voor te komen. De Armeniërs en Kopten ondersteunen dit bedrog, en koopen dit heilige Vuur, voor groote sommen,

{==728==} {>>pagina-aanduiding<<}
van de Grieken. Zij zeggen, dat deszelfs kracht tegen het vuur der Hel gedurende de eerste vijf minuten het krachtigste is. Vandaar de groote bezorgdheid van zoo velen, om het toch uit de eerste hand te hebben; welk voorregt zij dan ook ten duurste moeten betalen. Het gevolg hiervan is, dat de Grieken met hunne rijkdommen alles kunnen doorzetten, en de hierover vertoornde Latijnen van tijd tot tijd uit al die geheiligde plaatsen verdringen, waar zij gewoon waren hunne godsdienstige plegtigheden en oude gebruiken te verrigten.


De Nederlandsche nijverheid.


Obstantes hi domuere Deos. 
 
huetius. 



Gij, Dichters! die op gouden snaren 
't Heelal der Belgen roem verkondt, 
Omkranst de Tuinmaagd niet met Mavors lauwerblâren, 
Geplukt in heel het wereldrond! 
Neen, zwijgt van Nieuwpoorts kerkhofzanden, 
Van Chattams wrekend burgtverbranden, 
En van der Trompen reuzenslag: 
Geen volk zoo diep ter neêrgezegen, 
Dat nooit voor God en regt naar strijdspeer greep of degen 
En nooit zich overwinnaar zag! 
 
Wat! deelt ge uw' roem met elk op aarde, 
Wien kracht verstout en wraak ontbrandt! 
Dan zwijge uw citer vrij; hoe schoon uw hand die snaarde, 
Zij schandvlekt slechts mijn Vaderland. 
Het zij de roem der Irokezen, 
Op 's vijands schedels trotsch te wezen, 
Die op te sommen in hun lied; 
Wij grijpen ook het zwaard in handen 
Voor Vaderland en Vorst en plettren dwingelanden, 
Maar pogchen op die noodweer niet. 
 
Dat vrij, na 't bloedig wraakdorstlesschen, 
De diermensch roos en lauwer draag'; 
Den Christen schijnt die krans een treurkrans van cipressen 
En elke zege een nederlaag. 

{==729==} {>>pagina-aanduiding<<}

Neen, Dichters! 't loof, op de oorlogsvelden 
Gemaaid door 't bloedig zwaard der helden, 
Blinkt schittrend, ja; maar 't menschdom schreit. 
o! Vlecht gij liever zachter bloemen, 
Waarop slechts zegen rust, geen vloek drukt noch verdoemen, 
Ten krans van Neêrlands Nijverheid. 
 
Zij zelv', zij walmen met haar geuren 
Der Belgen roem van Zuid tot Noord; 
Want, waar zij thans haar kroon uit graan en klaver beuren, 
Zweepte eens de zee haar golven voort. 
De Belg, gerust op eigen krachten, 
Durfde oceaan en storm verachten 
En sleept ze aan zijn triomfkar meê; 
En naakt, als eens uit de Oosterbaren 
Cythere steeg omhoog met natbedropen haren, 
Zoo steeg ook Neêrland uit de zee. 
 
Ja, schoon gelijk de Mingodesse, 
Maar de arenkrans in 't golvend haar, 
Heft Neêrland moedig 't hoofd, schoon 'tNoord zijn scharen presse 
En beukend op haar' ringmuur vaar'. 
De zee, van dolle drift aan 't blaken, 
Tracht woest den kluisterband te slaken, 
Die haar van de eigen dochter scheidt; 
Zij ziet ze in volle schoonheid prijken, 
En eischt haar weêr terug.... Triomf! haar kracht moet wijken 
Voor Belgenkracht en Nijverheid. 
 
Terug, o woeste Noordergolven! 
Gij hebt op 't erf geene aanspraak meer: 
't Werd uit uw' schoot gebaard, in wier en lies bedolven; 
Thans ziet gij 't als een Eden weêr. 
Niet zij, die, op de onkuische sponde, 
De vrucht der wulpsche liefdestonde, 
Den zuigling, barende verstoot; 
Niet zij heet moeder, maar de vrouwe, 
Die dat verlaten wicht met moederzorg en trouwe 
Gekweekt heeft, tot haar oog zich sloot. 
 
o Ja! gij laagt in 's levens morgen, 
Mijn Vaderland! verlaten neêr; 

{==730==} {>>pagina-aanduiding<<}

Zij, die u 't aanzijn gaf, schonk u geen moederzorgen, 
Geen enkel lachje lief en teêr. 
Ach! duizend andre landen stegen, 
Gehuld in rijkdom, schat en zegen, 
Allengskens uit der waatren schoot, 
Die eens der Alpen kruinen lekten 
En heel het maatloos ruim der wordende aard' bedekten; 
Maar Neêrland slechts rees naakt en bloot. 
 
Zoo wilde 't God! ‘Een landstreek toone,’ 
Dus sprak Hij, ‘aan het wijd Heelal, 
Dat Ik den mensch beschonk met 's aardrijks koningskroone, 
En niets hem weêrstand bieden zal. 
Daar zie hij al de wereldkrachten 
Geketend op zijn' oogwenk wachten 
En beven voor zijn koningshand; 
Dit zie hij en gevoel' zijn waarde.’ 
o God! Gij koost die plek, dat toonbeeld voor heel de aarde, 
En, Hemel! het was Nederland! 
 
Almagtig Schepper! ja, wij dragen 
Een' weêrglans van uw majesteit: 
Gij donderdet: 't zij licht! - en 't licht was reeds aan 't dagen 
Den bajert uit der vormloosheid; 
Wij wilden, sloegen hand in handen, - 
De wereldzee verlaat haar stranden, 
Een Eden wordt het drassig moer; 
Wij wilden, - op den rug der vloeden 
Staan steden trots gebouwd, die lagchen met hun woeden, 
Hoe fel de noodstorm ze beroer'. 
 
Verstomd blijft de aarde op 't schouwspel staren, 
En 't menschdom roept bewondrend uit: 
‘Hoe! 'k zie door Spanje slechts ellende en honger waren, 
Schoon daar Natuur haar' schat ontsluit' 
En 't goud van de eene helft der aarde 
Zich in die enge grens vergaârde! 
En Nederland is rijk en groot, 
Schoon arm aan grond en goud te gader!’ 
Ach, Volken! Nijverheid is de eenge goudmijnäder, 
En zij doorsprankelt Neêrlands schoot. 

{==731==} {>>pagina-aanduiding<<}

Ja, Nijverheid! gij, in den Hemel 
Gezeteld aan des Hoogsten voet, 
Die daar, door 't maatloos ruim, het flikkrend stargewemel 
In d'eeuwgen loopkring draaijen doet! 
Gij zaagt dit land, der zee ontstegen, 
Onterfd van elken moederzegen, 
Dit hulploos stiefkind der Natuur, 
En hebt, bezield van mededoogen, 
Het moederlijk omhelsd en heerlijk opgetogen 
In zeegebruis en oorlogsvuur. 
 
Gij wrocht die forsche reuzendijken, 
Die hechte sluizen van arduin; 
Zij staan als rotsen pal, die 't woeden doen bezwijken 
Der zee, die geeselt op hun kruin. 
Schoon vloeden boven 't hoofd hem bruisen, 
De landman hoort ze rustig ruischen 
En slaapt op 't harde leger zacht; 
Schoon voeten onder 't peil der baren, 
Droomt hij van storm noch vloed, maar slechts van 't binnengâren 
Van d'oogst, die 's maaijers sikkel wacht. 
 
Gij, Nijverheid! bliest vuur en leven 
In heide en zand en dorrend veen; 
Den doodslaap der Natuur hebt ge uit den troon geheven, 
Waar ze eeuwig op gezeteld scheen. 
Het pijnbosch heft zijn donkre kruinen 
Op de eertijds dorre heideduinen; 
De rogge golft op 't mulle zand. 
Gij spraakt: van de uitgeveende plassen 
Vlood ijlings 't water weg, en uit de pestmoerassen 
Rees welig weide- en korenland. 
 
Gij stamptet op de woeste streken, 
En eensklaps stegen duizend steên 
Op 't strand, waar eens de zee haar golfgebruis zag breken, 
Die boren door de wolken heen. 
Gij sloegt met uwe tooverroede 
Op 't dorp, dat luttel visschers voedde 
Door schrale vangst in 't armlijk net; 
Daar rees des werelds achtste wonder, 
't Zeeghaftig Amsterdam, dat met zijn' oorlogsdonder 
De beide werelden verplet. 

{==732==} {>>pagina-aanduiding<<}

Hoe gonsde 't nu in steên en velden 
Van nijvre zwermen zonder tal, 
Die, schatten gaderend, naar elken bloemkelk snelden 
En honig putten overal! 
Geen bloempje blijft voor hen verholen, 
Hoe diep het onder 't gras verscholen, 
Hoe hoog 't op bergen bloeijend zij; 
De korven kunnen 't niet bevatten.... 
Daar komt de Handelmaagd, en spreidt langs de aard' de schatten 
Van Neêrlands nijvre honigbij. 
 
Ziet gij die duizend zeilen zwellen, 
Dat mastbosch weemlen aan ons strand? 
Het zal naar Oost en West de zeeën oversnellen 
Met al den schat van Nederland; 
Het brengt aan Indiaan en Mooren 
De duizend vruchten onzer voren 
En onzer weiden zuivelgoud; 
Het kleedt in d'arbeid onzer handen 
Den mensch, dien 't Poolijs krimpt, dien 't Kreeftvuur zwart doet branden, 
En die eene eeuwge Lente aanschouwt. 
 
Bevracht met rijklijke offergaven 
Van Oost en West en Noord en Zuid, 
Begroet weêr 't wimplend schip de vaderlandsche haven 
En laadt zijn duizend schatten uit. 
't Geeft alles nieuwe kracht en leven! 
De cel, door China's rups geweven, 
Het sneeuwwit dons der boomwol-plant, 
't Krijgt alles hier en gloed en luister, 
En zoo vlecht Nijverheid de zachte bloemenkluister, 
Die de aard' vercijnst aan Nederland. 
 
o Tweelingzusters! Hemeltelgen, 
Wier band geen volk ooit strafloos breekt! 
Blijft gij nog eeuwen lang de glorie van die Belgen, 
Die gij vereend hebt opgekweekt! 
Zwaai, Koopgodes! uw duizend wimpels 
De zeeën zonder vlek of rimpels, 
Ten steun van Neêrlands kunstvlijt, rond; 
En schep gij, Nijverheid! de schatten, 
Die Neêrlands koopvloot voer', zoo ver er golven spatten, 
Of ooit een kiel den toegang vond! 

{==733==} {>>pagina-aanduiding<<}

Zoo, Neêrland! wat om u moog' zinken, 
Verhef: gij steeds uw maagdlijk hoofd, 
En heerlijk zal uw zon in vollen middag blinken, 
Die andrer volken glans verdooft. 
Geen nabuur zal u ooit doen beven; 
Uw hand heeft forsch den ploeg gedreven, 
En zwaait dus vreeslijk 't leeuwenzwaard; 
Uw vloot, gehard in storm en baren, 
Beschut uw bogtig strand voor 's werelds plunderaren, 
En vaagt dier trotschen naam van de aard'. 




Over een paar zonderlinge wetten in Engeland.

De Engelsche wetten strekken de onderdanigheid der vrouw omtrent haren man zoo ver uit, dat, bijaldien eenige misdaad door zeker paar echtelingen gepleegd is, de man alleen gestraft wordt, terwijl de vrouw zelfs niet eens wordt aangeklaagd, omdat men hare toestemming tot deze misdaad als eene gedwongene gehoorzaamheid aanziet, die zij haren man verschuldigd is. Volgens dien zelfden regel, is ook de man verantwoordelijk voor allerlei kleine misdrijven, door zijne vrouw begaan, waarover wel hij, maar niet zij aangeklaagd wordt.
Die zelfde Engelsche wetten laten het hierbij niet berusten; maar zij drijven de barbaarschheid en het despotismus zoo ver, dat de vrouwen niet alleen met een touw om den hals, even als een stuk vee, kunnen ter markt gebragt en openlijk door hare mannen verkocht worden, maar ook, dat zij, even als het vee, moeten veraccijnsd worden!!
Ik zag zulk eene vreemde vertooning in de stad Worcester; het was een daglooner, die zijne dierbare wederhelft, met het touw om den hals, gelijk de wet zulks eischt, op de openlijke markt, even als een beest, te koop bragt. De minnaar der vrouw, een schoenmaker, bevond zich ook, volgens afspraak, aldaar, en de koop was voor eenen prijs van 5 pond sterlings weldra gesloten.
Daarentegen klaagde anna chippman haren echtgenoot bij eenen Vrederegter te Londen aan, omdat hij haar niet wilde laten gaan, hoezeer hij haar - gelijk zij tevens bewees - op de openlijke markt verkocht had. Het bewijs werd ech-
{==734==} {>>pagina-aanduiding<<}
ter als onvoldoende aangezien, omdat zij niet met een touw om den hals, gelijk de wet zulks eischte, op de openlijke markt verkocht was; de scheiding werd dus als niet geldig beschouwd, en der klageres de eisch ontzegd.


Schaak-mat!


Men zegt, dat de eedle Palameed' 
Het eerst dat spel bedacht, 
Waarbij men krijgsmans-lagen smeedt, 
En toch geen' vijand, slagt; 
Een spel, dat overleg en list 
En kunst in zich bevat, 
Terwijl de zege wordt beslist 
Door 't juichende: schaak-mat! 
 
Want dan, als op het houten veld 
De koning weerloos staat; 
Als hem des vijands stout geweld 
Geen plek tot aftogt laat; 
Als zich geen helper meer vertoont 
Van allen, die hij had, 
Dan is de zegepraal bekroond, 
En hij, hij is: schaak-mat! 
 
Manhaftig rukt van elken kant 
Der strijdren heermagt op. 
Elk biedt den kloeksten tegenstand, 
En voert zijn kunst ten top. 
Men peinst en loert en mikt en treft, 
Op iedren zet gevat, 
En dekt zich, daar hij 't wee beseft 
Van 't zoo geducht: schaak-mat! 
 
Zoo rukken paard, pion, kasteel 
En raadsheer dapper aan. 
De koningin neemt ook haar deel 
In 't kampen op die baan. 

{==735==} {>>pagina-aanduiding<<}

Lang worstelt elk, en manoeuvreert, 
En geeft noch kans noch vat; 
Totdat de slimste triomfeert, 
En juichend roept: schaak-mat! 
 
Schaak-mat... o ijzingwekkend woord 
Van aaklig, bang geluid 
Voor hem, die 't overwonnen hoort, 
Dien 't in zijn' voorspoed stuit! 
Daar ligt nu 't fijngesponnen plan, 
Zoo listig aangevat! 
Hij is verschalkt; niets komt er van, 
Door 't schromelijk: schaak-mat! 
 
En toch, mijn vriend, is hier beneên 
Niet alles zulk een spel? 
Men lagche en springe, of klage en ween'; 
Men spele slecht of wèl: 
Van d'eersten man tot de armste rot, 
Die 't wereldrond bevat, 
De heer en knecht, de wijze en zot, 
't Wordt alles eens: schaak-mat! 
 
Toen Alexander 't koene plan 
Der aardbeheersching spon, 
En waarlijk dacht, (die dwaze man!) 
Dat hij het spel gewon; 
Toen greep een kille koorts hem aan, 
En hoe veel moeds hij hadd', 
Daar ligt de trotschaard; 't is gedaan; 
Opeens is hij: schaak-mat! 
 
De wijsgeer, die in 't onderzoek 
Der lettren vaster speelt, 
En, bij 't geschrijf van boek op boek, 
Zich reeds alwijs verbeeldt, 
Ontmoet een vraagstuk, dat zijn brein, 
Hoe scherp, toch niet bevat: 
Wat wijsheidsschaker hij mogt zijn, 
Daar zit hij nu: schaak-mat! 

{==736==} {>>pagina-aanduiding<<}

De maagd, die koel de min trotseert, 
En elken aanval tart 
Van 't knaapje, dat het al regeert, 
Ja zelfs dien schaker sart, 
Verliest toch eindelijk haar spel, 
Wat fierheid zij bezat': 
Kupido mikt en treft zoo wèl; 
Zij mint, en is: schaak-mat! 
 
Wij allen spelen, op de baan 
Des levens, slim of stout. 
Dees schaakt om eer, met zorg belaân, 
En die om nietig goud. 
Lang juicht bij 't spel ons voorspoed toe; 
Maar ijlings keert zich 't rad: 
Één' miszet, vriend, en, 't worstlen moê, 
Zit elk van ons: schaak-mat! 
 
Of kroont geluk ons overleg, 
Dan komt die koude man, 
Die, wat men spottend van hem zegg', 
Toch ernstig schaken kan. 
Hij draalt niet lang, maar heeft terstond 
Het juiste stuk gevat. 
Er baat geen plan, geen slimme vond; 
't Is aanstonds maar: schaak-mat! 
 
Wèl hem, die, als de dood genaakt, 
Niet voor die neêrlaag beeft, 
En, hoe of waar hij heeft geschaakt, 
Zich niet te schamen heeft! 
Hij zie nog eens blijmoedig neêr 
Op 't bord, waarvoor hij zat: 
Want, waar hij komt, speelt niemand meer; 
Daar kent men geen: schaak-mat! 


S. r.


L.







{==737==} {>>pagina-aanduiding<<}

Mengelwerk.

Welk deel had Koenraad Cornelisse, voorheen schipper op het galjoot Den Bode in dienst der O.I.C. kamer Zeeland, in het redden van het schip Zuiderburg?

(Voorlezing, gehouden in het Middelburgsch Departement der Maatschappij: Tot Nut van 't Algemeen, den 6 September 1820, door het Lid j. de kanter, phil. z.)

Dat de roem van hoogstverdienstelijke mannen voor tijdgenooten en nakomelingen in het helderst licht geplaatst worde; dat men hunne doorluchtige daden op de krachtigste wijze ontvouwe, en ook, nadat zij van het tooneel dezes levens zijn afgetreden, hunne nagedachtenis op eene waardige wijze heilige en vereeuwige, - is de pligt der menschheid, dien wij altijd met genoegen en hartelijke deelneming zien volbrengen.
Het gebeurt echter wel eens, - en de geschiedenis levert er menigvuldige voorbeelden van - dat de held, in het een of ander opzigt, verheerlijkt wordt, ten koste van den welverdienden roem van anderen, die met hem, hoezeer in meer ondergeschikte betrekkingen, ter bereiking van hetzelfde doel medewerkten, en een zeer groot deel hadden in de heilrijke uitkomst der edelste en stoutste ondernemingen; zoodat hunne verdiensten, door de grootere, meer algemeen bekende daden van gene, als worden overschenen en verduisterd.
Zou het dan ook niet, M.H., voor het waarheiden onpartijdigheid-lievend hart een ware wellust zijn, den, in het gevoel zijner nederigheid, achteraf staanden man de hand te zien bieden, ook hem meer voorwaarts te zien leiden, hem, zoo mogelijk, in zijne eere te stellen, en ook zijne min aanschouwelijke verrigtingen aan het licht te brengen?

{==738==} {>>pagina-aanduiding<<}

Ik houd mij overtuigd, M.H., dat gij met welge vallen op deze vraag toestemmend antwoordt. Met een zoodanig voorbeeld wenschte ik dan uwe aandacht thans bezig te houden. Gij zult ze mij, vertrouw ik, voor eenige oogenblikken niet ontzeggen. Verdiensten te hooren ontvouwen, in welken kring men die ook moge aantreffen, kan niet anders dan hoogstwelkom zijn bij eene Maatschappij, die steeds haar werk maakte, dezelve in hare schriften, ter aanmoediging en navolging, op de doelmatigste wijze voor te stellen.
En zoo treed ik ter zake.
In de maandelijksche Vergadering van het Zeeuwsch Genootschap der Wetenschappen, gehouden den 6den Maart 1816, deed de Heer pous eene Voorlezing over den, nu overledenen, weleer zoo verdienstelijken Zeeloods frans naerebout, die, hoezeer door vaderlandsche Puikdichters bezongen, en op meer dan ééne wijze openlijk vereerd, echter toen ter tijd, ten loon zijner heldendaden in het redden van zoo vele schipbreukelingen en in het hoogst gevaar verkeerd hebbende rijkgeladene schepen en derzelver manschappen, in armoede en gebrek, als geheel vergeten, leefde. Het hoofdoogmerk dezer Voorlezing was, 's mans verdiensten eens weder te herinneren, dezelve bij Z.M. den Koning bekend te doen worden, en pogingen te doen aanwenden om 's mans lot te verbeteren; waartoe dan ook door de Vergadering werd besloten. Naerebout zelf werd vervolgens binnengeleid; door den Voorzitter lambrechtsen werd hem, uit naam van, den Ridder van kinsbergen, een geschenk van honderd gulden ter hand gesteld, voorts kennis gegeven van het te zijnen aanzien genomen besluit, en de Heer van deinse vereerde hem met eenige dichtregelen.
Het kon niet missen, of naerebout en zijne alzoo weder herdachte daden waren eenigen tijd het onderwerp van vele gesprekken; hetgene dan ook aanleiding gaf tot de volgende bijzonderheden. Onder de

{==739==} {>>pagina-aanduiding<<}
door den Heer pous bijgebragte, verdienstelijke daden van naerebout behoorde ook de redding van het rijkgeladene O.I.C. schip Zuiderburg, hetwelk, bij het uitzeilen, in Januarij 1789, in den Deurloo zijn roer had afgestooten; welk geval werd voorgedragen, als hadde naerebout, door een, tot dien tijd toe onbekend, doch nu door hem uitgedacht middel, om, namelijk, een ander schip op sleeptouw te nemen, en door hetzelve het roerlooze te sturen, den kostbaren bodem in eene Engelsche haven behouden binnengebragt.
Korten tijd daarna kwam bij mij koenraad cornelisse, voormaals Schipper op het Galjoot den Bode, in dienst der O.I.C., wiens post het was, de Compagnies-schepen bij het uitvaren en binnenkomen vóór te zeilen, en alle andere mogelijke loodsdiensten te bewijzen. Hij zeide mij, met bevreemding gehoord te hebben, dat men dit sturen van het roerlooze schip Zuiderburg, door middel van zijn achter hetzelve vastgehecht Galjoot, als eene uitvinding van naerebout had doen voorkomen; dat dit zoo niet was; want dat hij, cornelisse, daartoe de eerste aanleiding had gegeven, en reeds met den Kapitein en den Loods was afgesproken om het schip op die wijze te sturen, lang vóór naerebout op hetzelve kwam; en dat hij dit met zijn Journaal bewijzen kon. Na het inzien van dat Journaal, kwam het mij voor, onbetwistbaar te zijn, dat cornelisse gelijk had, en de vinding, van het schip op die wijze te sturen, aan naerebout niet konde worden toegekend. Ik raadde hem, zijn Journaal dáár te vertoonen, waar ik meende, dat hetzelve het overtuigendst zoude kunnen werken. - De zaak bleef in dien staat, en naerebout stierf, op den 29sten Augustus 1818, aan het Goessche Sas.
Wij werden vervolgens door de nieuwspapieren bekend gemaakt met hetgene het Goessche Departement der Maatschappij: Tot Nut van 't Algemeen, ter vereering en vereeuwiging van 's mans nagedachtenis, doen zoude, en vervolgens ook zoo loffelijk en waardiglijk

{==740==} {>>pagina-aanduiding<<}
heeft volbragt; gelijk daarvan de onlangs te Goes uitgegevene Lofrede op naerebout, door een der Leden in de Vergadering van dat Departement, den 20sten December l.l., uitgesproken, ten aangenamen bewijze strekt.
Reeds vroeger, echter, was mijne aandacht gevallen op eene zinsnede van het, door den Heer g.j. van den bosch, te Goes, vervaardigde, en ook destijds in de nieuwspapieren medegedeelde, Grafschrift voor naerebout, waar die Heer, tot lof van den overledenen, zich dus uitdrukt:

‘Wiens kloek, beleid tot roer aan Zuiderburg verstrekte.’ 


Het scheen hieruit te blijken, dat men van het aandeel, hetwelk cornelisse in de redding van dit schip had, onkundig was; of wel, dat de daadzaken, desaangaande in zijn Journaal, hetwelk hij in 1816 alhier, te Middelburg, ten onderzoek had aangeboden, voorkomende, niet van genoegzaam gewigt waren geoordeeld, om in het eenmaal deswege gezegde verandering te brengen.
Ik meende alzoo niet ongepast te zijn, andermaal ter redding der eere mijns vriends eene poging te wagen. Ik opende daartoe eene onderhandsche Correspondentie met Goes, waarbij ik meldde, wat mij van de zaak bekend was. Doch nu was juist het Journaal van Cornelisse niet te vinden. Cornelisse bleef er bij, dat ik het had; en ik dacht dit mede: ik konde het echter onder mijne papieren niet opsporen; totdat het eindelijk is gebleken, dat de man zelf het, vóór drie jaren, wèl bewaard geborgen had: hij vond het, in de maand Julij laatstleden, onder in eene kist weder.
Intusschen, om zoo veel mogelijk het gemis van het toen nog niet gevondene Journaal te vergoeden, heb ik cornelisse verzocht, mij een mondeling verslag der voornaamste omstandigheden dezer reis te geven: meermalen had hij mij dezelve verhaald, en altijd zoo

{==741==} {>>pagina-aanduiding<<}
juist eenstemmig in de bijzonderheden, dat ik mij niet alleen van de waarheid van 's mans gezegden allezins overtuigd hield, maar ook de omstandigheden van dezen voorbeeldeloozen zeetogt zoodanig in zijn geheugen gevestigd vond, dat hij, na een tijdsverloop van meer dan dertig jaren, zich dezelve, tot het weder en de winden toe, bijna zoo naauwkeurig herinnerde, alsof het gisteren gebeurd ware.
Dit verslag, uit 's mans mond opgeschreven, heb ik, kopiëlijk, doch door hem onderteekend, met aanbod van het, des noods, te willen beëedigen, naar Goes gezonden. Het blijkt echter uit de veertiende der bij de Lofrede gevoegde aanteekeningen, dat door dit alles geene volkomene overtuiging schijnt daargesteld, dat naerebout de uitvinder niet is van de gezegde wijze om een roerloos schip te sturen.
Thans zijn wij op het standpunt, van hetwelk wij nu zullen uitgaan, om u, M.H., een zamenhangend en eenvoudig verslag te geven van de toedragt der zaken met het schip Zuiderburg. Wij zullen te dien einde de Lofrede, voor zoo verre zij over het voorgevallene met Zuiderburg handelt, vergelijken met het Journaal van cornelisse, met zijne meergemelde verklaring, en met zijne verdere, mij mondeling medegedeelde, berigten; en ik twijfel niet, of daardoor zal zoo veel lichts over alles, waarin men eenige duisterheid meende te vinden, verspreid worden, dat ieder onbevooroordeelde gereedelijk het besluit zal kunnen opmaken, wat aandeel naerebout en wat aandeel cornelisse hadden in de redding van het bewuste schip.
In de Lofrede (bladz. 21.) wordt het geval aldus verhaald: ‘Op het einde van Wintermaand des jaars 1788 vertrok van de reede van Rammekens het schip Zuiderburg. Dit schip kwam even buiten den Deurloo; doch bleef, niettegenstaande den gunstigen wind, aldaar ten anker, en deed sein, zoo met de vlag als met geschut, van in nood te wezen. De Equipage-
{==742==} {>>pagina-aanduiding<<}
meester raadpleegde naerebout nopens de vermoedelijke oorzaak daarvan. Deze meende, dat, bij zulk eene gelegenheid van wind en weder, als waarmede het schip was uitgezeild, er geene andere reden voor de gegevene noodseinen te bedenken was, dan dat het op den droogen zijn roer had afgestooten. Door de gestrengheid van de vorst en den dagelijks toenemenden ijsgang werd het onmogelijk hulp toe te brengen en het schip van een nieuw roer te voorzien.’ Vervolgens lezen wij in de bijzonderheden, hoe naerebout over Westkappelle op het schip gekomen is.
Uit deze voordragt zou men nu natuurlijk moeten besluiten, alsof er, tusschen het stooten van het schip en den dag dat naerebout op hetzelve kwam, hetgene juist eene week later plaats had, niets ware voorgevallen, waardoor naerebout zich nopens de eigenlijke omstandigheden had kunnen vergewissen. Het Journaal van cornelisse zal ons desaangaande verslag doen, en de gaping op de eenvoudigste wijze aanvullen. Het meldt het volgende: Op Zondag den 28sten December 1788 zeilden de Zuiderburg en cornelisse met zijn Galjoot den Deurloo uit naar zee: des middags ten half een was men buiten; doch even te voren, nog binnen den Deurloo, had het schip zijn roer afgestooten. Cornelisse, aan boord geseind, vernam dit, en tevens, dat het schip niet lek was.
Maandag den 29sten was het meestal stil, met hooge zee; zoodat er niets te doen viel, en cornelisse zelfs niet bij het schip konde komen.
Dingsdag den 30sten was er gelegenheid voor cornelisse, om met zijne boot aan het schip te komen; en hij voer ten 9 ure derwaarts, ‘om,’ zegt het Journaal, ‘te raadplegen, wat best te doen was: resolveerden en vonden best, om ons Galjoot achteraan op sleeptouw te nemen, en als wij adsistentie konden bekomen, om dan aan iedere zijde van het schip nog eene vischschuit te leggen en hem zien zoo te

{==743==} {>>pagina-aanduiding<<}
sturen en te zien binnen te brengen; maar geene hulp komende, het dan met het Galjoot alleen te proberen.’
Kort na den middag vertrok cornelisse weder van den Zuiderburg naar zijn Galjoot.
In den namiddag zag men het Jagt De Bantam van Vlissingen komen; doch wind en stroom tegen zijnde, kon het noch het schip, noch het Galjoot bereiken, maar moest ten anker komen. - Cornelisse beproefde toen, zelf zijn anker op te winden, om naar de Bantam te varen; doch het sterke tij belette ook dit: en nu kwam, des avonds ten vijf ure, frans naerebout, die met den Heer Equipagemeester van voorst in het Jagt was medegekomen, met de boot bij cornelisse aan boord, om te vragen, wat er bij den Zuiderburg haperde? en gaf, volgens mondeling berigt van cornelisse, te kennen, dat men eenigermate gevreesd had voor oproer op het schip. - Nadat nu naerebout van de ware toedragt van zaken onderrigt was, en de genomene maatregelen tot binnenbrenging van het schip had goedgekeurd, voer hij weder naar de Bantam, om den Equipagemeester verslag te doen, en tevens, om, zoo mogelijk, aan cornelisse, op deszelfs verzoek, ook des Equipagemeesters goedkeuring van het beraamde plan te doen geworden: dan, dit werd door de omstandigheden verhinderd, en de Bantam voer terug naar Vlissingen. - Zoo blijkt dan, M.H., uit dit verhaal ten duidelijkste, dat de wijze, om het schip te sturen, reeds was bepaald, eer iemand naerebout gezien of gesproken had.
De twee vischschuiten, van welke het Journaal spreekt, zouden hebben moeten dienen, om het ijs zoo veel te beter van het schip te houden.
Woensdag, de 31ste, was bestemd om het schip weder naar Vlissingen te brengen; doch de wind was te zuidelijk, en men vond het niet raadzaam: het vroor

{==744==} {>>pagina-aanduiding<<}
fel, en in den namiddag kreeg men zeer ruw weder en veel ijs.
Donderdag, den 1sten Januarij 1789, had men sneeuw en dikken mist; er was niets met vrucht te ondernemen.
Vrijdag, den 2den, voer cornelisse weder aan boord van den Zuiderburg, om over de gelegenheid te spreken; ‘dan, men vond het te stil, om zich met zoo een weerloos schip in het gat en in zoo veel ijs, als men zag drijven, te begeven.’
Zaturdag, den 3den, liep de wind, die zich gedurende de vier vorige dagen meestal in het N.W. en Z.W. had gehouden, des morgens naar het zuidoosten, met slappe koelte, deinzig weder, sneeuw en drijfijs.
Zondag, den 4den, bleef de wind in den oostelijken hoek staan. In den namiddag zag cornelisse eene jol of boot naar den Zuiderburg komen: ‘in de boot,’ zegt het Journaal, ‘was de Loods frans naerebout, die op het schip bleef tot adsistentie van den aan boord zijnde Loods maarte goons, die, door het veel waken, de felle koude en ongemak, niet wèl was.’
Nu werd cornelisse aan den Zuiderburg geseind, en ten 5 ure was hij daar. Naerebout zeide, naar het Kanaal te zullen zeilen: men gaf twee kabels van het achterschip, welke cornelisse aan zijn Galjoot behoorlijk vastmaakte; hij ontving nog vier matrozen tot zijne hulp, en nu voer men heen naar het Kanaal.
Ziet daar, M.H., een eenvoudig zamenhangend verhaal, waaruit blijkt, gelijk reeds is aangemerkt, dat de wijze van het schip te sturen reeds was bepaald vijf dagen vroeger dan naerebout op het schip kwam, en dat alzoo, toen hij zich op hetzelve bevond, ook niet geraadpleegd werd over de wijze van sturen; maar dat men, als eene zaak, die nu van zelf sprak, terstond aan cornelisse twee kabels uitbragt, om zijn Galjoot daaraan vast te maken: dat het dus naerebout niet was, die, op dien stond, dit middel,

{==745==} {>>pagina-aanduiding<<}
als nu voor het eerst door hem uitgedacht, deed in het werk stellen.
Hier is het nu de plaats, M.H., ter beantwoording der bedenking, voorkomende in de reeds gemelde 14de aanteekening op de Lofrede. Wij lezen daar het volgende: ‘Weldra na de Voorlezing van den Heer pous heeft men de zaak willen doen voorkomen, alsof het plan, van het Loodsgaljoot tot noodroer te gebruiken, reeds beraamd ware, eer naerebout aan boord kwam. Doch men kan met reden vragen, waarom men dan, daar hier, bij zulk een oogenschijnlijk gevaar van schip en leven en goed, niet een enkel oogenblik te verliezen was, dat plan niet terstond heeft uitgevoerd; vooral, daar wind en gelegenheid er toe dienden.’ En wat verder: ‘Zoo naerebout de uitvinder niet geweest is, blijft echter de vraag nog onbeantwoord, waarom men dan niet reeds vroeger op die wijze eene Engelsche haven heeft opgezocht, zoo als na deszelfs komst op den Zuiderburg heeft plaats gehad.’
Ten aanzien van het eerste gedeelte dezer aanmerking, dat men, namelijk, de zaak heeft willen doen voorkomen, alsof het plan, om op die wijze het schip te sturen, reeds beraamd ware, eer naerebout aan boord kwam, is reeds het noodige gezegd; en gij weet dus, M.H., de wijze, op welke dit is geschied.
Wat nu de geopperde bedenking betreft, dezelve laat zich alweder hoogst eenvoudig oplossen. Het oogmerk was in het eerst natuurlijk, gelijk reeds is aangemerkt, om het schip naar binnen te brengen: dan, toen men het zoude beproeven, was de daartoe noodige wind te slap, en in de volgende dagen kwam er, door de felle vorst, zoo veel ijs in het vaarwater, dat het, ook bij den gunstigsten wind, geheel ondoenlijk werd; gelijk ook, door dit bezetten van den Deurloo met ijs, voor naerebout geene andere kans overbleef, om bij het schip te komen, dan over Westkappelle.
's Daags vóór naerebout op den Zuiderburg

{==746==} {>>pagina-aanduiding<<}
kwam, liep de wind, die des morgens nog Z.W. was geweest, oostelijk; doch men had sneeuw, mistig tot deinzig weder, slappe koelte, zeer felle vorst, en drijfijs.
Men oordeele dus, of men zoo ruimschoots kunne aannemen, dat, gelijk de meergemelde aanteekening zegt, weder en wind dienstig waren! Het staat almede ter beoordeeling van zeevaartkundigen, of het raadzaam zoude zijn geweest, nu, zoo terstond bij het omloopen van den wind en met slappe koelte, hoe zeer ook de omstandigheden mogten dringen, met het schip naar het Kanaal te stevenen; daar de wind zich even spoedig weder in den vorigen en tegenstrijdigen hoek had kunnen zetten, en men dan zeker in nog neteliger omstandigheden had moeten geraken, dan waarin men nu verkeerde. Het was, en dit dient niet te worden voorbijgezien, eene zeer gunstige omstandigheid voor naerebout, dat, toen hij op den Zuiderburg kwam, de oostelijke wind niet slechts was staande gebleven, maar ook opgewakkerd tot gemeene of doorgaande koelte, zoodat men terstond kon zeilen; gelijk ook weldra het schip zoo goeden gang maakte, dat men met het dieplood geen' grond meer kon bekomen. Ware hij drie of vier dagen vroeger gekomen, hij zoude, bij de toenmalige gelegenheid, evenmin iets hebben kunnen uitrigten: naar binnen kon men niet, wegens het ijs; en elders heen, was tegenwind. Ware hij in het geheel niet gekomen, men had met den oostenwind evenzeer de wijk naar het Kanaal wel moeten nemen: er was geene andere keus, en geene andere mogelijkheid, om het schip te behouden; en ook hierover was reeds, volgens verzekering van cornelisse, op den 30sten December afspraak gemaakt, ingevalle men het schip niet weder zoude kunnen binnenbrengen.
Dan, al ware dit alles het geval niet geweest, cornelisse kon desaangaande niets bevelen: hij kon het bij hem meermalen beproefde middel wel aanbieden, maar had geen beheer over den Zuiderburg zelven: dit stond toen eeniglijk aan den Kapitein van der mie-
{==747==} {>>pagina-aanduiding<<}
den. Het is toch een zeevaartsregel, dat, zoodra een schip in zee is, ook de Loods niets meer te zeggen heeft: daar nu de Zuiderburg buiten den Deurloo en dus eigenlijk in zee was, had zelfs ook de Loods maarte goons, streng genomen, hier uitgediend.
Op de schepen der O.I.C., echter, hadden de Kapiteinen in last, om, zoo veel mogelijk, met overleg der Loodsen te handelen. Doch cornelisse was en bleef altijd slechts een ondergeschikt dienaar der Compagnie. Blijkt het daarenboven uit de Lofrede op naerebout zelven niet, (bladz. 25) dat, toen naerebout op den Zuiderburg kwam, zijn gezag door den Kapitein van der mieden noode werd erkend, en deze, eer nog iets gedaan werd, scheepsraad wilde belegd hebben?
Zoude het, eindelijk, eene bondige sluitrede kunnen heeten: ‘omdat hij, aan wien gij eenen goeden raad gegeven hebt, denzelven niet oogenblikkelijk heeft uitgevoerd, of kunnen of willen uitvoeren, maar zulks door eenen anderen is geschied, zoo kan die raad ook niet van u, maar alleen van dien anderen zijn.’ Immers neen! - Maar even zwak is dan ook wel de gevolgtrekking: ‘omdat het sturen van het schip Zuiderburg door een ander op sleeptouw genomen schip geene plaats had voordat naerebout op het schip kwam, zoo is naerebout daarvan de uitvinder, en cornelisse kan het te voren niet hebben aangeraden.’
Nog eene aanmerking wil ik aan uwe beoordeeling onderwerpen: Voorondersteld, naerebout had die wijze, van een roerloos schip te besturen, toen voor het eerst bedacht, en cornelisse had daarvan te voren niets geweten; zoude het dan aan de zijde van naerebout voorzigtigheid hebben kunnen heeten, om dat zoo maar voetstoots, oogenblikkelijk, zonder eenig voorafgaand overleg met, of onderrigt aan cornelisse, in het werk te stellen? - en was het dan voor cornelisse maar kinderspel, om eenen

{==748==} {>>pagina-aanduiding<<}
hem zoo nieuwen, en in deze omstandigheden zoo gewigtigen, scheepsdienst, waarvan niets minder dan behoud of verlies van schip en leven afhing, zonder eenig bedenken op zich te nemen, de kabels aan te binden, en zoo maar heen te sturen? - Wordt men door deze bedenking niet als van zelven geleid tot het besluit, dat naerebout reeds te voren door cornelisse desaangaande was gesproken, en hij zeer wel wist, dat cornelisse met deze manoeuvre volkomen bekend was?
Dan, M.H., wij behoeven bij gevolgtrekking niet te redeneren: er zijn daadzaken. Ik zeide zoo even: cornelisse kon het bij hem meermalen beproefde middel wel aanbieden. - Inderdaad, het was thans voorwaar de eerste maal niet, dat hij dit middel, om roer- of stuurlooze schepen te sturen, had in het werk gesteld. Uit de reeds genoemde verklaring, door mij, in Februarij l.l., uit 's mans mond opgeschreven, blijkt, dat hij, reeds twee of meer jaren te voren, meer dan één O.I.C. schip op die wijze heeft binnen- en uitgebragt, en zich daardoor zelfs aan zware verantwoording blootgesteld. Men was, namelijk, bij de O.I.C. gebonden aan oude en vaste formulen (*). Week men van dezelve af, en kwam het goed uit, men zag het aan, en zweeg; mislukte het, men bleef aansprakelijk voor de gevolgen. Zoo was men ook gewoon, schepen, die zich; uit eene of andere oorzaak, niet lieten besturen, van voren door een ander schip heen en weder te doen trekken. Nadat cornelisse eens en andermaal, met het beste gevolg, zulks op eene andere, dat is, op dezelfde wijze, als naderhand met den Zuiderburg, had verrigt, gaf hij aan den Equipagemeester zijn verlangen te kennen, om, daar hij deze wijze van

{==749==} {>>pagina-aanduiding<<}
handelen voor de beste hield, en er echter wel eens iets haperen konde, wijl men niet altijd alles in zijne magt had, ook dàn verantwoord te zijn: hij heeft hierop echter nooit een bevredigend antwoord kunnen bekomen; gelijk het ook juist om deze reden was, dat hij, in het geval met den Zuiderburg, aan naerebout verzocht, om, zoo mogelijk, hem van 's Equipagemeesters goedkeuring op het beraamde plan berigt te doen.
Zegt men misschien: dat alles zijn slechts gezegden van cornelisse: welnu, zijn zij daarom niet geloofwaardig? Zoude de man in staat zijn om zich aan meineed schuldig te maken, en dat nog wel over zaken, waaruit voor hem geen het minste voordeel te behalen is? Wij allen kennen hem, M.H.! Niemand uwer zal op 's mans karakter, vertrouw ik, eenige vlek weten aan te wijzen. Zouden dan zijne verhalen, als ooggetuige en medewerker, minder echt zijn, dan die van iemand anders? - men toone dan, om welke reden. Twintig jaren lang verkeerde hij te mijnen huize als gemeenzaam vriend; en ik erken hem, met de volste overtuiging, voor een gemoedelijk Christen.
En zoo dit alles nog niet voldoende mogt schijnen, dan zal toch wel de onwraakbare getuigenis van den Weleerw. Heer meeuse, Predikant te Hoek, die, gelijk men weet, verscheidene jaren de zeevaart heeft beoefend, beslissen. Zijn Eerw. schrijft mij, onder dagteekening van den 31sten Aug. l.l.: ‘Dat frans naerebout, in het geval met het schip Zuiderburg, voor het eerst zoude hebben uitgevonden, om een roerloos schip door middel van een ander vaartuig te besturen, is bezijden de waarheid,’ en bewijst dit met twee voorbeelden; bij het eene was zijn Eerw. zelf tegenwoordig, toen, in 1782, 's mans vader, g.c. meeuse, een' Engelschen Koopvaardijbrik, die op de Noorder-Rassen het roer had afgestooten, met zijne schuit van achteren stuurde, terwijl hij het van voren, door twee andere bijgekomene Arnemuidsche schuiten, slepen liet; - het andere geval ge-
{==750==} {>>pagina-aanduiding<<}
beurde vier of vijf jaren later: een op den Banjert roerloos geworden Koopvaardijfregat werd desgelijks door gem. g.c. meeuse en j. staats op dezelfde wijze, en met even gelukkig gevolg, te Zierikzee binnengebragt.
Men zou echter verkeerd denken, M.H., indien men hieruit besloot, dat deze wijze van roerlooze schepen te sturen algemeen bekend was en beoefend werd. Ware dit het geval geweest, zoo zoude voorzeker de eere der uitvinding aan frans naerebout niet zijn toegekend. Men kende dezelve zoo weinig, dat, lang vóór het geval met den Zuiderburg, de Loods klaas pieters, die, te zijnen tijde, ten aanzien van kunde en zeemanschap, naast naerebout gesteld werd, en die, als Loods zich bevindende op een binnenkomend O.I.C. schip, dat in den Deurloo naar het roer niet luisterde, en, cornelisse met zijn Galjoot ter hulp ziende aankomen, de kabels reeds voorop het schip had laten gereed leggen, ten einde, oudergewoonte, het groote schip, ter sturing, door het Galjoot op sleeptouw te doen nemen, vreemd opzag, dat cornelisse juist omgekeerd handelde, en begeerde de kabels van het achter-schip te hebben uitgeschoten, en zijn Galjoot door het schip op sleeptouw te doen nemen, om hetzelve alzoo te sturen; hetgene dan ook zoo gelukkig als gemakkelijk geschiedde.
Genoeg hiervan. - Wij willen nu de schepen volgen, en zien, wat verder merkwaardigs plaats had. Den dag nadat zij van voor den Deurloo waren afgezeild, waren zij een eindweegs in het Kanaal. Wegens de stijve koelte kon men niet ankeren. Met het vallen van den avond kreeg het schip nog een' Engelschen Loods uit Duins aan boord: men wilde beproeven, aldaar ter reede te komen.
Op den 6den Januarij had men N.O. wind en ruw weder. Ten half acht in den morgen wilde naerebout het schip om de west gewend hebben, en gelastte cornelisse om achter op zijn Galjoot nog

{==751==} {>>pagina-aanduiding<<}
een zeiltje bij te zetten, ten einde hierdoor nog meer kracht op het wenden van het groote schip te kunnen doen. ‘Het zal je gebeuren,’ zeide cornelisse; ‘doch de kabels zullen het niet houden.’ Naerebout meende, ja: men deed dus, wat hij begeerde; doch nu sprong de dikste kabel van 8 duim, en was het, door de hooge zee, niet meer mogelijk, het schip te wenden; even onmogelijk was het, een ander kabeltouw aan het schip vast te maken; men dreef dus zamen Z.O. heen.
Des morgens van den 7den Januarij sprong ook de tweede kabel: nu dreef de Zuiderburg vooruit, en het Galjoot er achter: harde wind en hooge zee maakten alle wederzijdsche hulp volstrekt onmogelijk.
Intusschen werd cornelisse door zijne manschap verwittigd, dat zijn Galjoot zeer veel water in het ruim had gekregen; zoodanig was dit schip door de hooge zee en het onophoudelijk rukken op de kabels ontzet. Er bleef hem, wilde hij schip en leven behouden, niets overig, dan kracht van zeil te maken, en, zoo veel mogelijk, naar de Engelsche kust te prangen. Toen hij nu van den Zuiderburg afwendde en henenvoer, kon men zekerlijk aldaar niet begrijpen, wat cornelisse tot een zoodanig gedrag bewoog: zonder hem was het schip nu volstrekt weerloos. Men schoot dus onophoudelijk van hetzelve, om hem te doen wederkeeren; doch hij wist, wat hij deed, en vervolgde zijnen weg.
Het water in zijn schip nam hand over hand toe, zoodanig, dat het in ééne wacht, of vier uren tijds, vijftien duim wies, en boven tegen het dek sloeg. Het gevaar was zoo groot en zoo oogenschijnlijk, dat de matrozen, die van den Zuiderburg tot hulp waren overgezet, weigerden op het dek te komen, zeggende, dat zij toch verdrinken moesten, en het hun om het even was, of zij beneden dan boven stierven. Het gelukte, echter, eindelijk, hen te overreden, en op het dek en aan het pompen te krijgen; en aller vereenigde pogin-
{==752==} {>>pagina-aanduiding<<}
gen hadden dan ook het gelukkig gevolg, dat men het water eerst aan het staan en vervolgens aan het minderen kreeg, zoodat men het schip ten langen laatste met ééne pomp kon lens houden, waartoe zeer veel had medegewerkt, dat, het Galjoot nu over een' anderen boeg werkende, dan toen het aan den Zuiderburg vast was, door de drukking van het buitenwater en de terugwerking der zeilen, de ontzette naden weder digter, en het indringen des waters alzoo minder werd.
Den volgenden morgen (Donderdag den 8sten Januarij) maakte cornelisse weder alle toebereidselen, om den Zuiderburg op te zoeken: doch nu begon zijne equipage tegen hem op te staan. Zijne scheepsgezellen en de matrozen van den Zuiderburg hadden rekening gemaakt van in eene Engelsche haven binnen te loopen, waar zij liever in veiligheid wilden liggen, dan zich op nieuws aan zoo groot een gevaar blootgesteld zien. Zich nu in die verwachting ziende teleurgesteld, spraken zij van cornelisse schipper-af te maken: deze zeide hun, dat hij in eene Engelsche haven niets te doen had; dat zijne zaak bij het schip was; dat zij konden doen, wat zij goedvonden; maar dat hij hun raadde te bedenken, dat, al liepen zij nu in Engeland binnen, zij toch zeker hoopten, eens bij vrouw en kinders thuis te komen, en wat hun dan te wachten stond. Men stuurde dan toch eindelijk, hoezeer al morrende, den aangewezen' koers, en had het geluk, des middags ten twee ure, den Zuiderburg weder in het gezigt te krijgen. Ten half zes was men weder bij het schip; doch, door den sterken wind en hooge zee, konde men elkander niet te spreken komen. Volgens de meening van cornelisse, werkte het ongenoegen, over het uit nooddwang verlaten van het schip, hier wel degelijk mede: eerst nadat de vier matrozen van den Zuiderburg weder van het Galjoot waren afgehaald, en waarschijnlijk hun wedervaren verteld hadden, betoonde men zich handzamer.
Op den volgenden dag (den 9den Januarij) werd het

{==753==} {>>pagina-aanduiding<<}
Galjoot weder aan den Zuiderburg vastgekabeld: echter deed cornelisse dit nu onder uitdrukkelijk beding, dat, als het ten ergste wilde, het groote schip dan de booten zoude uitzetten, en hem en zijne manschap redden; hetgene dan ook stellig werd beloofd. Hij kreeg ook weder vier andere matrozen tot zijne hulp van den Zuiderburg over.
Men besloot naar Plymouth te stevenen. Bij stilte maakte men zich van het groote schip los, om niet op elkander te drijven; doch bond weder aan, als er voortgang was te maken. Vruchteloos had men intusschen nog op den Zuiderburg beproefd een roer te vervaardigen en aan te hangen: men had zich in de toepassing van het aan boord zijnde model vergist.
Eindelijk kwam men, op Maandag den 12den Januarij, des middags ten een ure, op de reede van Plymouth ten anker; dus acht dagen, nadat men van voor den Deurloo was afgevaren. Hier, te Plymouth, werd nu het schip van een nieuw roer voorzien; hetwelk echter eerst op den 14den Februarij, dus ruim eene maand na de aankomst aldaar, werd aangehangen.
Op den 17den Januarij was naerebout reeds van den Zuiderburg op het Galjoot overgekomen; en op Maandag den 2den Maart verliet de Zuiderburg de reede van Plymouth, om zijne reis te vervolgen, en kwam ook de Loods maarte goons bij cornelisse over: men nam wederzijds afscheid; en op den 14den Maart, des namiddags ten half vijf, kwam cornelisse weder behouden alhier de haven binnen.
Dit was het, M.H., wat ik, ter staving der eere mijns vriends in het behandelde geval, heb gemeend te kunnen en te moeten zeggen. Gij zult mij zekerlijk wel het regt doen wedervaren, dat ik niet in het minst bedoeld heb, de groote, de onbetwistbare eere en roem van naerebout iets hoegenaamd te krenken. Ten bewijze van het tegendeel, kan ik niet afzijn, u nog een zijner meesterstukken, mij door cornelisse verhaald, en in de Lofrede niet voorkomende, mede te

{==754==} {>>pagina-aanduiding<<}
deelen. Ook dit geval levert een sprekend bewijs op van die koene beradenheid en dat edel zelfvertrouwen, welke den man zoo zeer kenmerkten.
Een Russisch Oorlogsfregat kwam met ruw weder voor gaats, meende in den Deurloo te zijn, en was in de Spleet, waar het, met vallend water en tusschen de banken, door eenen hoogen, hoezeer niet breeden rug eener zandplaat gestuit werd; en terugkeeren was niet mogelijk. Naerebout begaf zich derwaarts; de zee stond zoo onstuimig, dat hij met zijn vaartuig aan het schip niet kon aanleggen, maar de gelegenheid moest waarnemen, om aan het Fregat te springen. Daar zijnde, vroeg hem de Kapitein, of er kans was zijn schip te behouden? ‘Ik weet het niet,’ zeide naerebout; ‘wij zullen het beproeven: wees echter niet al te bevreesd: draag zorg, om, als ik het u zeg, terstond uwe ankers te kappen, en zoo veel zeil te maken, als mogelijk is.’ De Kapitein, dit niet begrijpen kunnende, vroeg nadere verklaring. ‘Ik zal het u dan maar zeggen,’ antwoordde naerebout: ‘terug kunnen wij niet: dáár over dien rug moeten wij heen; maar wij moeten er overheen stooten: het zal niet lang duren.’ Toen het nu hoogwater was, begeerde naerebout de ankers gekapt en de zeilen bij: dit geschiedde; en nu ging het dan in den nacht, voor den wind, op den plaatrug aan. Na drie of vier stooten regt op de kiel, zeide naerebout tot den Kapitein: ‘Zie zoo, het is er over, en uw schip behouden!’ En zoo was het ook. - Cornelisse heeft dit schip te Vlissingen gezien, en de gemelde omstandigheden van naerebout zelven vernomen.
Hem alzoo de regtmatige eere, zoo van dit, als van al zijne overige roemvolle bedrijven, geheel onverminderd latende, was mijne bedoeling, ten aanzien van het éénige geval met den Zuiderburg, de, mijns inziens, te zeer op den achtergrond geschovene verdiensten van eenen bij mij geachten vriend in het ware licht te plaaten, en, zoo mogelijk, te zorgen, dat de eere, die

{==755==} {>>pagina-aanduiding<<}
hem toekomt, hem niet voor altijd ontnomen, en door eens anderen grooteren roem geheel overschenen worde.
Ik meen, voor het overige, bij alle waarheidsliefde, ook de betamelijke bescheidenheid zorgvuldiglijk te hebben in acht genomen: het was alleen om waarheid te doen: ik heb ook daarom opzettelijk mijne voordragt niet boven den toon van een eenvoudig verhaal van daadzaken gestemd. Onder het opstellen van deze mijne Verhandeling heb ik mij meermalen bij cornelisse vervoegd, om mij nopens eene en andere bijzonderheden nader in te lichten; en ik verklaar, voor zoo veel de eigenlijke daadzaken betreft, er niet één eenig woord van mij zelven te hebben bijgevoegd.
Was nu, volgens de 14de Aanteekening op de Lofrede, de daad van naerebout, met den Zuiderburg verrigt, schitterend; dan beoordeele nu ieder onpartijdige, welk een gedeelte van dien roem onzen cornelisse toekomt. Mij is het eene der waarheid en der vriendschap toegebragte hulde, mijne pogingen te hebben aangewend, ten einde u, M.H., in staat te stellen, desaangaande een billijk oordeel te vellen. Andere bijoogmerken had ik niet. Voordeelsbejag voor mijnen vriend is er evenmin bijgemengd: de man, tevreden met zijn lot en zijne bedeeling, begeert dit niet eens. - Stelde naerebout zijn geleide van het schip Zuiderburg boven zijn verrigte ten aanzien van het schip Woestduin; cornelisse noemt ook, in zijn Journaal, den togt met den Zuiderburg, zoo veel hem betreft, eene reis zonder eenig voorbeeld.
Het Voorberigt der Lofrede toont, uit welke bronnen zij is opgesteld: de door de aldaar genoemde Heeren geleverde oorkonden zijn ook mij niet onbekend: dan ook die Heeren, welke toch in persoon evenmin als iemand onzer de reis met den Zuiderburg hebben bijgewoond, zullen zeker gaarne erkennen, dat zij hunne narigten uit aanteekeningen van anderen, en uit mondelinge informatiën van naerebout, hebben opgemaakt. Ik leg daarnevens het oorspronkelijk Jour-
{==756==} {>>pagina-aanduiding<<}
naal, de onderteekende verklaring, en de verdere in deze mijne voordragt bevatte mondelinge narigten van cornelisse, waarin men vergeefs eene enkele onwaarschijnlijke, onnatuurlijke, of niet met den aard der zaken volkomenlijk overeenstemmende, omstandigheid zal zoeken.
Inderdaad, M.H., het Journaal van cornelisse is een stuk, zoo gaaf, zoo authentiek, zoo geloofwaardig, als ééne eenige aanteekening van naerebout zijn kan: vóór twee en dertig jaren op de plaats zelve, waar alles voorviel, vervaardigd, toen er met geene mogelijkheid aan gedacht konde worden, dat, hetgene toen gebeurde, na meer dan dertig jaren, een onderwerp van onderzoek zoude worden. Een stuk, eindelijk, dat ook in regten, mits met de daartoe noodige formaliteiten bekleed, volkomen geloof zoude hebben. Het bestaat, trouwens, uit geene losse stukken, of afzonderlijke aanteekeningen; maar is één geheel, beginnende met den 9den December 1788, toen cornelisse de Middelburgsche haven verliet, tot op den 14den Maart 1789, wanneer hij weder dezelve binnenvoer, en behelst van dag tot dag, van wacht tot wacht, alles, wat in een welingerigt Scheepsjournaal behoort gevonden te worden. Het is valsch, of het is echt: is het valsch, dan zoude men dit dienen te bewijzen; is het echt, gelijk het is, dan verdient het alle geloof. Ik leg het hier, M.H., met de meergemelde verklaring en den brief van den Heer meeuse, voor u, des verkiezende, ten onderzoek ter tafel, en durf uw oordeel over deze stukken gerustelijk afwachten.
Ik zal dan nu uwe aandacht niet langer vermoeijen; maar met de beantwoording van nog ééne bedenking, die misschien bij dezen of genen zoude kunnen opkomen, mijne voordragt sluiten.
‘Wat is toch de reden,’ vraagt men welligt, ‘dat men nu, eerst na den dood van naerebout, met deze reclame voor cornelisse te voorschijn treedt? Zoude dit niet meer tot dezes eere gestrekt hebben,

{==757==} {>>pagina-aanduiding<<}
ingevalle dit vroeger ware geschied; vooral, toen het Berigt over de Verdiensten van frans naerebout, in No. 14 van den Kunst- en Letterbode van het jaar 1816, verscheen?’
M. H! Ik heb u reeds gezegd, wat daaromtrent verrigt is; en hoe, in dat jaar, cornelisse, kort na de Voorlezing van den Heer pous, wel degelijk voor zijne eere gedaan heeft, wat hij kon; doch daar zulks het gewenscht gevolg niet had, zoude een meer openlijk beroep op het publiek toen ter tijd ongeraden zijn geweest. Waarheid is en blijft wel altijd waarheid; maar er kunnen omstandigheden zijn, dat men met hare erkentenis behoedzaam moet te werk gaan.
Ik heb u, M.H., bekend gemaakt met het hoofddoel der door den Heer pous bij het Zeeuwsch Genootschap destijds gedane Voorlezing. Zoude dus het openlijk betwisten, zelfs van iets, hetwelk aan naerebout ten onregte was toegekend, toen niet al het aanzien gehad hebben, alsof men den edelen man nijdig ware? of dat men de door het Genootschap beoogde verbetering van zijne omstandigheden wilde tegenwerken, of mede daarin deelen, en te dien einde zich een gedeelte van zijne verdiensten toeëigenen? Zoude dit vooral mij, die toch voor cornelisse, gelijk ik thans deed, de pen zoude gevoerd hebben, in mijne betrekking als 's Genootschaps Minister, wel zeer-hebben gevoegd? Zoude het wijsheid hebben kunnen heeten? Zoude zulks het Genootschap tot genoegen hebben kunnen zijn?
Thans bestaan geene dier zwarigheden meer; en nu het was gebleken, dat de eenmaal aangewende poging van cornelisse, en de door mij onlangs desaangaande op nieuws aangebondene correspondentie, geen overtuigend gevolg hadden gehad; nu de uitgegevene Lofrede als een laatst overzigt van naerebout's leven en verdiensten kon worden aangemerkt, en ons Zuster-Departement te Goes, door het plaatsen van een Voorberigt, de in de Lofrede bevatte bijzonderheden als had gewaarborgd, - nu was het, dacht mij, zoo ooit,

{==758==} {>>pagina-aanduiding<<}
het geschikte tijdstip, om voor de waarheid openlijk op te treden; te doen, hetgene ik thans deed, en hetwelk ik hoop, dat u, M.H., niet geheel ongevallig is geweest.


Over den luipaard van de Kaap de Goede Hoop.

(Getrokken uit eene Reis naar Zuid-Afrika, door c.j. latrobe.)
De Luipaard dezer streken onderscheidt zich bijzonder door eene schrikwekkende zucht tot vechten. Terwijl de Bengaalsche Tijger stil afdruipt, wanneer de eerste aanval mislukt is, vernieuwt dit dier het gevecht alsdan met vermeerderde woede, en rust niet voordat het overwonnen heeft, of gedood is. Twee Zendelingen, de Heeren bonatius en schmitt, begaven zich eens, des morgens vroeg, met ongeveer dertig Hottentotten, naar de hoogte van Leeuwenklaauw op de Wolven-jagt, ontmoetten ook weldra eenen, en troffen hem met een schot; doch het dier ontkwam in het bosch. De Hottentotten, die hetzelve gevolgd hadden, riepen, op het oogenblik, dat de Zendelingen, het opgevende hem weder aan te treffen, eenen anderen weg wilden inslaan, dat de Wolf in het digtst van het bosch wedergevonden was. De Heer schmitt reed dus terug, steeg af, en ging met eenen Hottentot, genaamd philip mozes, het bosch in. De hond, die hen vergezelde, verkondigde weldra de nabijheid van eenig dier, hetwelk zij echter, wegens de digte struiken, nog niet gezien hadden; terwijl de overige Hottentotten, die daarbuiten stonden, hun toeriepen, dat zij ijlings vlugten moesten, want dat dit dier een Tijger was. De Heer schmitt en philip haastten zich zoo veel zij konden, de eerste met een overgehaald geweer. Doch op eenmaal sprong, van eene zijde, van waar zij zulks niet vermoedden, een Luipaard te voorschijn, met eenen sprong van wel 20 voet lang, over

{==759==} {>>pagina-aanduiding<<}
struiken van 6 tot 8 voet hoog, en vloog den Hottentot met de tanden en klaauwen in het aangezigt en het bovenste gedeelte des ligchaams. De ongelukkige philip viel op den grond, en worstelde wanhopig met zijnen woedenden vijand, zoodat hij nu eens boven, dan onder lag. De Zendeling had zich, gedurende dien tijd, gemakkelijk met de vlugt kunnen redden; doch hieraan dacht hij geheel niet, maar trachtte veeleer zijnen ongelukkigen medgezel te redden. Hij naderde dus met gespannen bus, maar durfde het niet wagen vuur te geven, omdat hij vreezen moest, bij de snelle wentelingen der worstelenden, dengenen te dooden, dien hij het leven zocht te redden. Naauwelijks had echter de Luipaard bemerkt, dat de Heer schmitt op hem aanleide, of hij liet zijnen eersten vijand vrij, scheurde zich van hem, die juist boven was, los, en sprong met de snelheid des bliksems op den Zendeling toe. Deze wierp nu het geweer, dat hem in zoodanige nabijheid nutteloos was, weg, en hield zijnen gebogen' linkerarm, met welken hij het gezigt bedekte, het woedende dier toe. Dezen arm greep dus de Luipaard met zijnen muil, en sloeg met zijne pooten toe, van welke de Heer schmitt echter éénen met zijne linkerhand greep, terwijl het dier met den anderen hem hevig tegen de borst sloeg en de kleeren verscheurde. Weldra vielen beide op den grond, en wel zóó, dat de Zendeling, hoewel geheel toevallig, juist met de knie op den krop der maag van het wilde dier kwam te liggen. Te gelijken tijde greep hij ook de keel van den Luipaard, en hield die met alle geweld digt. Hierdoor van lucht beroofd, het het dier, nadat hij hem nog eenmaal in den arm gebeten had, zijnen buit los. Het aangezigt van den Heer schmitt lag digt naast den muil van het beest, hetwelk, door het drukken op de luchtpijp benaauwd, een vreessejijk gesteen liet hooren, terwijl de uitpuilende oogen als vurige
kolen gloeiden. Thans riep de Zendeling den Hottentotten toe, dat zij hem toch spoedig mogten te hulp komen, omdat zijne krachten geene lange-
{==760==} {>>pagina-aanduiding<<}
re inspanning gedoogden, en die zijner magtige tegenpartij zich door woede en doodsangst verdubbelden. Deze besloten dan ook eindelijk, zijne roepstem te volgen en zich in het bosch te begeven, waar een hunner het geweer van den Heer schmitt opvatte, en, onder diens arm heen, den Luipaard vlak door het hart schoot, met dát gevolg, dat hij oogenblikkelijk den geest gaf.


De ijsbeeren.

(Uit scoresby's Dierkunde der Noordpoollanden.)

Hoezeer de beeren somtijds elkander onderling verslinden, zijn zij nogtans ten aanzien hunner jongen zeer teeder. Het wijfje, dat gewoonlijk twee jongen werpt, verdedigt die met zoo veel ijvers, dat het hierbij niet zelden een slagtoffer van deszelfs moederliefde wordt.
Dusdanige wijfjesbeer werd eens met hare beide jongen door gewapend scheepsvolk over het ijs nagezet. In den beginne scheen zij hare jongen slechts aan te drijven om sneller te gaan, doordien zij zelve vooruitging, van tijd tot tijd omzag, en, door eene bijzondere beweging en toon, hare begeerte uitdrukte, dat zij toch snel voortgaan mogten. Toen zij echter merkte, dat hare vervolgers te snel waren, stootte, dreef en schoof zij die jongen op allerlei wijzen voor zich heen, en ontkwam gelukkiglijk met dezelve. De jongen gingen bij die gelegenheid dikwerf dwars voor hare voeten liggen, om door haar voortgeschoven te worden; en, wanneer zij die aldus een eind wegs voortgestooten had, liep zij hen na, terwijl deze zich op nieuws gereed maakten aldus voortgeschoven te worden.
Verhalen van de kloekheid dezer dieren zijn er niet weinige. Zoo had een beer eenmaal eenen zeehond, op eene groote ijsschots liggende, vlak voor eene wijde spleet, tot zijnen buit uitgekozen. Om hem magtig te worden, dook de beer onder het ijs, en zwom onder

{==761==} {>>pagina-aanduiding<<}
hetzelve naar de opening heen, werwaarts de zeehond gewoon was te wijken. Deze bespeurde nu ook weldra zijnen vijand, en sprong in het water; de beer, echter, hem na, en kwam, na verloop van weinige minuten, met den zeehond in den bek, te voorschijn.
De Kapitein van een schip, ter walvischvangst uitgerust, wilde gaarne eenen ijsbeer vangen, zonder het vel te beschadigen. Hij leide dus eenen knip aan een touw in de sneeuw, en plaatste in het midden deszelven een stuk gebraden vleesch. Een beer, die in de nabijheid op het ijs rondzwierf, werd weldra door den reuk aangelokt. Hij zag het lokaas, ging derwaarts, en greep het met den snuit aan; maar, daar hij tevens met den poot tegen het touw stootte, schoof hij hetzelve bedachtzaam met den voorpoot ter zijde, en ging heen. Toen het medegenomen vleesch verteerd was, kwam hij terug. Men had intusschen den knip met een ander stuk vleesch voorzien. Hij schoof op nieuws den strik ter zijde, en ging zegepralend met zijnen nieuwen buit door. Men leide nu den knip ten derden male, maar verborg, door de sluwheid van den beer zelf sluw gemaakt, den knip onder de sneeuw, en leide het lokaas in eene diepe holte, welke men in het midden van denzelven gemaakt had. De beer kwam nog eens terug, en men meende reeds hem gevangen te hebben, toen hij, leeper dan men dacht, na eenige minuten rondgesnuffeld te hebben, de sneeuw met de voorpooten langzaam wegkrabde, den strik op zijde schoof, en op nieuws gelukkig met zijnen buit ging strijken.


Schipbreuk van den Oostenrijkschen oorlogsbrik Il Dalmato.

(Volgens het Verhaal van den Scheepskapitein zelven, uit het Italiaansch, door f.s. kandler.)
De brik Il Dalmato, tot Keizerlijke paketboot tusschen Trieste en Corfu bestemd, aanvaardde zijne eerste reis derwaarts

{==762==} {>>pagina-aanduiding<<}
den 16den Mei dezes jaars, aan boord hebbende den Majoor bersich, Oostenrijkschen Consul te Zante. Wij voeren met eenen zuidoostenwind van Trieste, en kwamen den 20sten, met afwisselende en veranderlijke winden, in het kanaal van Zara. De wind bleef even ongunstig, totdat wij ons, den 21sten, ten een ure des nachts, in de wateren van Melada en d'Albo, tegenover de zoogenaamde Punta dura, bevonden. Daar ik, (zegt de Kommandant) door de vermoeijenissen van den vorigen dag en van verscheidene slapelooze nachten afgemat, den slaap niet langer weêrstand bieden kon, en het schip zich op eene plaats bevond, waar het van de veranderlijkheid des winds niets meer te vreezen had, zoo gaf ik 's nachts ten half twee aan den wachthebbenden Officier de noodige bevelen, en ging in mijne kamer om te rusten. Mijne sluimering duurde slechts kort; want omstreeks vier ure des morgens werd ik door de donderende stem van den wachthebbenden Officier, roepende: ‘Maina Gabbie! Maina Gabbie!’ (het kommandowoord tot het geijen des marszeils) gewekt, en ‘Maina Gabbie!’ herhaalde nu wanhopig de Onderofficier. Ik wilde naar het verdek ijlen, om te zien, wat hiervan de oorzaak was; maar de hellende drukking van het schip had de kajuitsdeur zoo vast geklemd, dat zij niet kon geopend worden; ik zelf werd, benevens de scheepskas en alle losse meubelen, naar bakboord gesmeten, aan welke zijde door de vensters en alle openingen het water binnenstroomde, waardoor ik op eene ontzettende wijze van het gevaar overtuigd werd, in hetwelk wij ons bevonden. De kajuit was reeds half vol water, en in mijne benaauwdheid wist ik geenen anderen uitweg, dan door de glazen lantaren boven in de kajuit op het verdek te klimmen. Ik brak dus met hoofd en handen de ruiten stuk, en het gelukte
mij, ik weet nog zelf niet hoe, aan beide handen en op verscheidene plaatsen des ligchaams gewond, door deze naauwe opening te ontkomen. Het gezigt, dat zich nu aan mijn oog voordeed, was het verschrikkelijkste, dat men zich verbeelden kan. Ik zag den brik met de zeilen en masten op de zee liggen, zoodat het water van boven inliep, en hij op het punt was van te zinken.
De Consul, de Majoor bersich, lag in de kajuit aan die zijde te slapen, naar welke het schip overhelde, en is ook niet weder ontwaakt. De Officier en het grootste ge-
{==763==} {>>pagina-aanduiding<<}
deelte der manschap bevonden zich aan stuurboordszijde in het want, en 10 à 12 menschen zwommen, met den dood worstelende, in de golven. De lieden in het want riepen, zoodra zij mij zagen: ‘Ach! Kapitein, red u; wij zijn verloren!’ en wierpen mij een touw toe, aan hetwelk zij mij op de mars trokken. Na eenige oogenblikken van beraad, liet ik mij de laarzen uittrekken, en wierp de uniform weg, om daardoor ligter te worden.
Wij waren omtrent 6 mijlen van Melada en Zampontello verwijderd; drie minuten daarna begonnen de masten zich langzamerhand op te rigten, ten blijke dat het schip nu vol water, en dus nabij het zinken was. Thans riep ik het nog om mij heen verzamelde volk toe: ‘Kinderen! laat ons in zee springen, en ons van boord zoeken te verwijderen, opdat de maalstroom bij het verzinken ons niet medeslepe in den afgrond.’ De koensten volgden mij, en wij waren naauwelijks in het water, toen de brik, met allen, die, hetzij dan uit onvermogen, of uit moedeloosheid, daarop gebleven waren, in de zee begraven werd.
Ik vond mij thans van nog ongeveer twintig koppen der ongelukkige manschap, die den Hemel en zijne Heiligen om hulpe smeekten, omringd, en trachtte steeds, hun, die mij op een' hartverscheurenden toon toeriepen: ‘Commandante! siames perduti,’ (Kapitein! wij zijn verloren) moed in te boezemen, door hun toe te roepen: ‘Kinderen! houdt moed; beveelt u aan de heilige Maagd; ik zal het ook doen; er zal ons wel eene sloep te hulp komen.’ Eenige der beste zwemmers verlieten zich op hunne bekwaamheid, en zwommen met der haast naar het land heen; maar vonden, wegens den al te grooten afstand, den dood. - Welke ijsselijke gewaarwording! Binnen een uur tijds zag ik, bij korte tusschenpoozen, mijne medgezellen, den een' na den ander', al naar mate hunne krachten hen begaven, voor mijne oogen wegzinken; en het was te voorzien, dat, bijaldien er geene spoedige hulp opdaagde, wij allen eerlang eene prooi des doods zouden zijn. Ons getal was reeds tot ongeveer een dozijn verminderd, toen wij eindelijk, hoezeer dan ook op een' grooten afstand, een koopmansschip, zoo als er op de Adriatische zee veelvuldig gebruikt worden, ontwaarden. Thans hieven wij, zooveel onze toestand gedoogde, een groot geroep aan, ten einde de aandacht van dat schip op ons te

{==764==} {>>pagina-aanduiding<<}
vestigen; en het scheen ook, uit de rigting te oordeelen, die het schip nam, dat ons geroep niet zonder vrucht was. In weêrwil dezer waarschijnlijke hulpe en mijner gedurige aanmoediging, bezweken nog eenige mijner ongelukkige medgezellen; naast mijne zijde ging de Kadet pizzamano, een jongeling van groote verwachting, ten gronde; weldra trof hetzelfde lot den Scheepsdokter trugo, toen den Loods gagriza, en, tot overmaat van smart, nam nu het zoo vurig verlangde schip eenen anderen koers. Wij spanden dus nog eenmaal alle krachten in, om ons noodgeschrei op nieuws te verheffen; en ziet! tot ons aller vreugde zette het vaartuig wederom koers naar deze plaats der vertwijfeling. Wij vernamen naderhand van den Kapitein, dat ons eerste geroep ook wel aan zijn boord was opgemerkt; maar, daar men langs den geheelen gezigteinder geen vaartuig ontdekte, dat in nood was, had men den vorigen koers weder vervolgd. Toen echter het geroep ten tweeden male gehoord werd, hield men het buiten allen twijfel, dat ergens in de nabijheid een schip verongelukt moest zijn. De Kapitein beval dus dadelijk een' der matrozen, in den mast te klimmen, en de zee rondom naauwkeurig op te nemen. Deze berigtte terstond, dat hij 8 à 10 menschenhoofden zag uit het water steken. Terstond werd nu door de brave manschap alles in het werk gesteld, om, zoowel door middel van de boot, als met het schip zelf, de plaats des ongeluks te bereiken. En waarlijk, thans was ons getal niet meer dan de matroos gezien had; want deze waren de éénige, die, een stuk houts van het schip meester geworden zijnde, met behulp van hetzelve zich nog boven de oppervlakte konden houden. Een der Officieren, die, met den Adjudant der Rekeningen, giera, aan een luik hing, verloor al zijne krachten, en met een hartverscheurend ‘non posse piu’ (ik kan niet meer) gaf hij zich aan de
golven over. De laatste, die op dezelfde wijze, onder het ijsselijk geroep om hulp, het leven verloor, was de Kadet buratovich. Deze jongeling had zich, met nog twee anderen, die reeds vroeger een offer des doods geworden waren, aan het nachthuis (chiesola) vastgeklemd, welke echter daartoe ongeschikt was, omdat het te veel inspanning van krachten vereischte, zich daaraan te houden.
Nu was het schip daar, en drie mannen, die aan de vlaggenkist hingen, werden, als as naastbij zijnde, het eerst opge-
{==765==} {>>pagina-aanduiding<<}
genomen; toen volgde de matroos gregori, die, gelijk nader blijken zal, mij van den dood redde. Deze brave man riep terstond: ‘Mannen! redt mijn' Kapitein; hij is al zwak en op het zinken.’ Ik was dus de vijfde, die gered werd; na mij kwamen er nog drie aan boord, zoodat in het geheel acht menschen aan de zee onttogen werden, van welke nog één, na verloop van drie minuten, den geest gaf. Nadat de brave manschap van het schip, door de Voorzienigheid ons ter hulpe gezonden, ons van het noodigste voorzien, en ik mij een weinig herhaald had, bemerkte ik, dat het schip een Pielego met eene Ionische vlag was; het kwam van Zante, en had razijnen en zeep aan boord, naar Trieste bestemd. De geredden bestonden, behalve mij, uit den Stuurman, vier matrozen, en den bediende van den Consul; van den Consul zelven was echter geen spoor te vinden. De brave Kapitein van den Pielego voer nog wel een uur lang, zoo met het schip als met de boot, rond, of het ook mogelijk ware, nog eenige menschen te redden; doch te vergeefs! Vijf en dertig waren eene prooi der golven geworden.
Wij begaven ons nu, zonder verwijl, naar St. Pietro di Numbo, om van het aldaar gestationeerde K.K. wachtschip eenig geld te erlangen, ten einde ons naar Trieste te kunnen begeven, waar wij van kleeding en alle verdere benoodigdheden werden voorzien.
Bij deze ijzingwekkende schipbreuk hadden ettelijke trekken van grootmoedigheid plaats, die wel verdienen opgeteekend te worden. Op het oogenblik, dat ik mij in zee wierp, vond ik niets, waaraan ik mij houden kon, dan alleen eene handspaak; een werktuig, te klein, om mijn zwaarlijvig ligchaam ook slechts eenen korten tijd boven water te houden. Ik bemerkte dus weldra, dat, daar ik niet zwemmen kan, mijn spoedige dood onvermijdelijk moest zijn, ten ware ik ijlings hulp ontvinge. ‘Kinderen!’ zuchtte ik, ‘verschaft mij een stuk houts, om mij daaraan te kunnen vasthouden.’ Terstond kwam de matroos antonio gregori, van de 6de kompagnie Zeekanonniers, naar mij toe zwemmen, en bood mij, bij eigen lijfsgevaar, grootmoedig de plank, waaraan hij zich tot hier toe gehouden had, aan, met de woorden: ‘Neem aan, mijn goede Kommandant! en hecht u daaraan; ik kan zwemmen, en wil het met uwe handspaak beproeven;’ en zoo gaf hij, bijna zonder eenig steunsel, zich aan

{==766==} {>>pagina-aanduiding<<}
de golven meer dan een uur lang prijs, tot hij den trap bereikte, die door den dood van den armen Kadet pizzamano, welke zich daaraan gehouden had, was vrij geworden. Van dat oogenblik week hij niet van mijne zijde, en verleende mij, tot aan het oogenblik onzer redding, allen mogelijken bijstand.
Naauwelijks had ik door de grootmoedigheid van gregori eenige hoop beginnen te voeden, als een andere ongelukkige, die zich aan de marskast (gabbiero) vasthield, bij het zinken mijnen linkervoet greep, en mij ongeveer vier vademen met zich voortsleepte. Hij zou mij voorzeker met zich in de diepte gesleept hebben, wanneer niet gelukkiglijk de slopkous, die hij vasthield, ware afgescheurd; waarop hij zonk.
Een der matrozen, wiens naam ik mij echter niet meer herinner, zag in den Salva Uomini (den Menscheuredder, een groot blok van kurk, dat achter aan het schip hangt, om hem, die, des zwemmens onkundig, in zee gevallen mogt zijn, hetzelve toe te werpen, ten einde zich daaraan te houden) het beste werktuig, om zich voor het zinken te bewaren, en had hetzelve ook reeds bij tijds losgemaakt; maar nu viel het in zee, en was dus voor hem verloren. Hierop trachtte hij de kleine boot in zee te laten, waardoor zekerlijk een groot gedeelte der manschap had kunnen gered worden; doch, eer hij zulks kon in het werk stellen, zonk de brik, en de daardoor ontstane maalstroom sleepte dezen ongelukkigen mede in den afgrond.
De Scheepstimmerman albaneze zag dezen Salva Uomini op eenigen afstand van zich drijven, kwam derwaarts, en greep dien te zijner behoudenisse aan; doch de matroos vocativo, die zeer digt bij hem was, en zich nog naauwelijks aan eene ligte handspaak houden kon, sprak den timmerman aldus aan: ‘Lieve vriend! ik kan mij niet langer houden, en ook niet zwemmen; ik bid u, om 's Hemels wille, sta mij dien klos af!’ - ‘Daar, neem hem,’ zeide de jonge grootmoedige timmerman, terwijl hij den afstand van het land met zijne oogen scheen te meten; ‘ik kan zwemmen, en zal trachten het strand te bereiken.’ Zijne krachten waren echter niet genoegzaam; hij werd een offer zijner grootmoedigheid, en de matroos vocativo was onder de geredden.
Deze zijn de belangrijkste bijzonderheden dezer zoo treu-
{==767==} {>>pagina-aanduiding<<}
rige gebeurtenis, welke men aan geene andere oorzaak kan toeschrijven, dan aan die onverwachte toevallen, welke op zee zoo menigvuldig, en door geene menschelijke kracht of voorzigtigheid te vermijden zijn, en die het leven der zeelieden zoo dikwerf in gevaar brengen. - Voor zooverre onze wanhopige toestand het gedoogde, vroeg ik den Stuurman en de twee Kadets, in onze uiterste oogenblikken, naar eenige bijzonderheden van ons ongeluk, en vernam, dat de brik, met eenen Z.Z.O. wind, oostelijk naar Zara koers hield, toen de wind eensklaps, met de snelheid van den bliksem, Z.Z.W. liep, en met zoo veel hevigheids in de zeilen viel, dat het schip, over bakboord hellende, het evenwigt verloor, en de kardeelen niet meer schieten wilden. De zeilen bleven dus bij het kommando: ‘Maina Gabbie!’ (gei het marszeil) onbewegelijk staan. Hier schoten dus alle menschelijke krachten te kort; zij moesten voor de vereenigde kracht van twee elementen onderdoen; en de ondergang van den brik was, bij den zamenloop van zoo vele buitengewone omstandigheden, onvermijdelijk.


Treffende ontmoeting van een' zeereiziger.


Door den Heer Sternheim.

Hoezeer ook in iederen stand het lot der menschen onder de besturing eener hoogere Magt staat, zoo schijnt het toch, alsof die betrekking in den stand van krijgs- of zeeman nader, althans duidelijker zij; en de enge grenzen tusschen menschelijke vrijheid en eene hoogere onzigtbare beschikking loopen bij dezen nog meer dan bij andere standen ineen: één voetbreed verder of nader, eenige oogenblikken vroeger of later beslissen hier over dood en leven. Intusschen ook in die standen heeft men in het eigen bewustzijn den besten leidsman; hij, die naar zijne beste overtuiging het goede kiest, heeft genoeg gedaan voor de eischen zijner redelijke vrijheid, en thans treedt het Godsbestuur in zijne regten, en beschikt den afloop van die menschelijke daad. Hij kan zich in dat geval zonder eenig zelfverwijt aan het ongeluk blootstellen; en met zielsverrukking zal hij bemerken, hoe het nadeel, dat hij om der braafheids wille koos, zich op eene wonderbare wijze tot zijn welzijn keerde. Hoe vele groote voorbeelden

{==768==} {>>pagina-aanduiding<<}
dezer ondervinding zouden er op de beide luisterrijke schouwplaatsen van menschelijke daden en lotgevallen, den krijg en de zeevaart, niet te vinden zijn! De navolgende kleine trek daarvan, uit het dagelijksch leven ontleend, verkondigt deze waarheid almede op eene treffende wijze.
Hoezeer geen zeeman van beroep, (zoo verhaalde mij zeer onlangs een achtingwaardig reiziger) werd ik nogtans door mijne betrekkingen tot menige belangrijke zeereis verpligt; de kortste derzelve werd mij evenwel de merkwaardigste.
Ik moest een' togt over de Oostzee, van Lubek naar Reval, doen; ik had ter eerstgenoemde plaatse ook reeds met eenen Schipper, andreas jansen, de noodige overeenkomst getroffen, en wij waren gereed onder zeil te gaan, toen een vriend mij smeekte, nog éénen dag langer in Lubek te vertoeven, ten einde hem, in zeer gewigtige aangelegenheden, eenen allerbelangrijksten dienst te bewijzen. Ik was besluiteloos: er hing voor mij veel vermaaks van eene spoedige aankomst in Reval af; mijn belang eischte het zelfs; - evenwel, het voordeel, dat ik door een langer verblijf mijnen vriend kon aanbrengen, was buiten kijf belangrijker; - nu dan, ik stelde het geringere eigen voordeel voor het grootere mijns vriends ter zijde.
Ik trachtte den Schipper, door ruime aanbiedingen, tot het uitstel van eenen dag te bewegen; doch hij verkoos die niet, en zeilde uit.
Niet zonder spijt zag ik zijne witte zeilen uit mijne oogen verdwijnen; dan, de gelukkige afloop van mijns vriends aangelegenheden schonk mij eene beloonende vergoeding voor het offer, der vriendschap gebragt. Bovendien vond ik, wat ik niet had durven vermoeden, den volgenden morgen wederom een schip, dat zeilree lag naar Reval, op hetwelk ik mij dus inscheepte, en met een vrolijk hart en tevredene zelfbewustheid naar de plaats mijner bestemming onderzeil ging.
Het weêr was bij onze afvaart gunstig geweest; doch tegen den avond betrok de hemel; de lucht werd zwaar en drukkend; de zeemeeuwen vlogen met eene lage vlugt over de golven, en de zon ging als een roode bal, achter den donkeren wolkendrempel, onder.
Des nachts werden wij door het opkomen van eenen storm gewekt; de zee stond hol, en stikdonkere duisternis rustte op de baren. Kort daarna zagen wij, op eenigen afstand, de

{==769==} {>>pagina-aanduiding<<}
blinkende lantarens van een schip, dat met ons denzelfden koers scheen te houden; wij verloren het echter weldra weder uit het gezigt, door het invallen van eenen noordoostenwind uiteengedreven.
De storm verhief zich steeds heviger; bliksemstralen schoten neêr; de golven verhieven zich, huizen hoog, rondom het schip, en bruisten onder het donderend gehuil van den storm; de masten en het touwwerk kraakten, alsof zij ieder oogenblik zouden breken; zij weêrstonden echter dit zamenpersend geweld, zoo goed was het schip gebouwd.
Wij hadden reeds eenige uren met de opgeruide elementen te strijden gehad, toen wij, te midden van het gebrul des storms, nog de noodschoten van een schip vernamen. Het gebulder der kanonnen klonk vreesselijk tusschen de donderslagen; en de gedachte, dat eenige onzer medemenschen zich op dat tijdstip in doodsgevaar bevonden, spoorde ons tot de ijverigste werkzaamheid aan. Met alle magt werd naar die zijde koers gemaakt; maar alle inspanning was vergeefsch; het was niet mogelijk, het noodlijdende schip te bereiken. Herhaalde keeren hoorden wij het angstig geroep, - totdat het eindelijk verstomde.
De woede van den storm begon nu allengs te bedaren, en de opgaande zon bescheen weder de terugkaatsende watervlakte. Wij kwamen des anderen daags gelukkig te Reval aan. Na de bezorging mijner eerste, dringendste bezigheden, vernam ik in de haven naar den Schipper, met welken ik eerst had voorgenomen de reis te doen. ‘Schipper jansen is gezonken!’ klonk het wederwoord. Het was dat zelfde schip geweest, waarvan wij de lantarens gezien en de noodschoten gehoord hadden.
Eene rilling ging mij over het lijf bij dit berigt; ik gevoelde het innigst medelijden met het ongeluk mijner medemenschen, maar dankte tevens in vurige aanbidding God en zijn bestel, die mij het goede had doen kiezen.





De koepok-inenting in Indië.

(Uit het Dagblad van Calcutta.)
In Hindostan werd de Vaccine in het jaar 1802 ingevoerd, en door de Regering zeer voorgestaan; de inwoners betoon-
{==770==} {>>pagina-aanduiding<<}
den echter daartegen den grootsten afkeer, welke voornamelijk uit driederlei gronden voortkwam. Vooreerst zijn zij tegen alles, wat nieuw is. Ten andere had zich het gerucht verspreid, alsof de Engelschen hierdoor aan sommige menschen een nimmer uit te wisschen kenmerk aan het ligchaam geven wilden, waardoor al zulke volwassene manspersonen tot den krijgsdienst zouden verpligt zijn, en alle meisjes hun tot bijzitten moeten dienen. Eindelijk, ten derde, zagen de Hindous de kinderpokken voor het geschenk eener Godin, mahry umina genaamd, aan; of liever, geloofden, dat deze ziekte het middel was, door hetwelk zich deze Godin met het vleesch en bloed van den kranke vereenigde. Zij zochten dus, in die gevallen, deze Godheid door offers en gaven te winnen; wanneer echter de zieke stierf, dan moesten zich deszelfs bloedverwanten van alle gejammer onthouden, dewijl de Godin anders hun nog zwaardere onheilen zou toezenden.
De inenting vond dus aanvankelijk alleen bij de Christenen ingang. De eerwaardige Zendeling dubois deed echter alle moeite, om, ware het mogelijk, dit bijgeloof tegen te gaan, en tevens de kwakzalvers, die zich reeds daarin gemengd hadden, tegen te werken: het gelukte hem dan ook langzamerhand, dewijl de gezegende gevolgen zich meer en meer vertoonden, dezen, afkeer te overwinnen; en de inboorlingen hielden zich nu overtuigd, dat de Godin mahry dezen zachteren weg gekozen had, om zich aan ieder, dien zij bezoeken wilde, te openbaren, en dat men haar dus ook onder deze nieuwe gedaante zeer voegzaam zou kunnen vereeren. Op die wijze vaccineerden dubois en zijne medehelpers meer dan 100,000 personen, en zagen niet één enkel voorbeeld, dat iemand, na deze inentingen, de werkelijke pokken weder gekregen heeft.


Sterk voorbeeld van gastvrijheid.

Te Trentham Hall heerscht de gewoonte, dat, wanneer de eigenaars van het kasteel aldaar woonachtig zijn, aan iederen behoeftigen voorbijganger zekere bepaalde ondersteuning wordt uitgereikt. Dit gold in den beginne slechts de werklieden, die in den oogsttijd kwamen en weder heengingen; maar sedert lang wordt dit geschenk aan allen uitgereikt, die er om

{==771==} {>>pagina-aanduiding<<}
vragen, ten ware het soldaten zijn, die in grooten getalle daar aankomen. Deze gift bestaat in een stuk wittebrood van 14 oncen en eene kruik goed bier. Daar het kasteel een weinig terzijde af gelegen is, en zelfs van den grooten landweg niet kan gezien worden, zoo dacht men in den beginne, dat het getal dergene, die daarom kwamen vragen, niet zeer groot zou zijn; hetzelve is echter zoo groot geworden, dat men hiertoe eenen bijzonderen portier heeft moeten aanstellen, en dat er steeds een groote voorraad van brood en bier moet gehouden worden. Dagelijks komen er tusschen de 50 en 100 personen te dien einde, en in de maand Augustus des vorigen jaars beliep dit getal 3400 mannen, 530 vrouwen, 356 kinderen, en dus te zamen 4286 personen.


Wie was Scaramuzzi?

Dezen, ook bij ons bekenden, naam droeg weleer een tooneelspeler, die door zijne geestige gezegden en grappen evenzeer, als door zijne mimische kunst, in Frankrijk eenen grooten roem verwierf. Hij was een geboren Napolitaan, en heette eigenlijk tiberius fiorelli. Ten tijde dat moliere, door zijne uitgelezene meesterstukken, de bewondering van allen wekte, stroomde de menigte naar den Italiaanschen schouwburg, om fiorelli te zien. Moliere zelf leerde meer dan ééne geheimenis zijner kunst van dezen geestigen man. Hij woonde ook vlijtig zijne vertooningen bij, en men herkende weldra, in de belagchelijke karakters bij moliere, den kweekeling van fiorelli. Volgens het oordeel van menage, heeft nimmer een zoo geestig vernuft het tooneel betreden; gelijk ook niemand vóór hem de pantomime met zoo veel kunst zal hebben gespeeld. Toen scaramuzzi eens voor eenige maanden Parijs verlaten had, liep alles met geestdrift naar moliere. Zoodra echter de Italiaansche gebarenmaker teruggekomen was, bleef de schouwplaats van moliere ledig, die zien moest, dat de schoone en krachtige trekken van zijn genie door de vrolijke luimen en natuurlijke aardigheden van fiorelli verduisterd werden. Met roem en rijkdom overladen, verliet deze man eindelijk het tooneel, en stierf in het jaar 1694, in eenen zeer hoogen ouderdom, te Parijs. Hij liet zijnen zoon, die

{==772==} {>>pagina-aanduiding<<}
in den geestelijken stand getreden was, meer dan anderhalve ton gouds na. Menage zegt van hem: Homo non periit, sed periit artifex. (Niet de mensch, maar de kunstenaar ging verloren.)





Drietal oorspronkelijke, onuitgegevene, en naar het eigen handschrift gedrukte dichtstukken van Huibregt Kornelisz. Poot. (*)

I.

Aen Mr. Tomas van der Wilt, tot Delft, Konstschilder, op eenige Ovidiaensche en andere beelden, door hem geschilderd.


Doorlugte van der Wilt, die met uw verspenceelen 
Natuurs volmaektheyt tart, door schilderwetenschap; 
Voert d'outheyt een Apel op 's werelds eertoneelen, 
Vereerd met lofgeluyd en dartel handgeklap, 
Om 't maelen van een streep, of naekte Mingodinne, 
Of hengstbedriegerij; uw soete Danaë 
Boeyt Jovis dondervuyst, terwijl hij van de tinne 
Des opperhemeltrans (een God bedriegt gij meê) 
Met luyster nederdaelt, in blinkend goud veranderd, 
Door heylloos kerkerdak en wakkre lijfftaffiers, 
Om sig ootmoedig voor Cupidoos liefdestandert 
Te buygen, en sijn gloed, sijn minnekoorts vol viers 
Op 't sagte pluymbedde aen de schoone te verkoelen, 
Die weêr 't onsterflijk hert der Hemelgoden steelt. 
Al sweert Jupijn bij 't hoofd van Plutoos jammerpoelen, 
't Is kroost van vorst Akrijs; hij faelt, het is heur beeld; 
Maer welk een pronkstuk! ach, hoe vaere ik speelemeijen! 
'k Sie gints hoe Hermes loert: hij strijkt en sakt beneên, 
Belaegt sijn Herze, d' eer der Griekse jufferrijen, 
Op Pallas offerfeest, in 't uytgeleerde Atheen. 

{==773==} {>>pagina-aanduiding<<}

Dat heet regt Nazoos geest met verwen t' evenaren! 
Maer slaek, o van der Wilt! dit nimphie van de rots! 
Verdiende ooyt Cepheus telg dat onheyl op de baeren? 
Dat watermonsterdier en aklig golfgeklots? 
Dat God Neptuyn 't gezigt ten glasen stroome uytbeurde, 
Hoe bijster opgeruyd door Junoos haet en wrock, 
Ik wed hij 't praelgewaed van 't zeegroen lighaem scheurde, 
De flonkerbaggen uyt sijn waterhulsel trock, 
Om sulk een Roomse mond en poesle ledemaeten; 
Hij voerde haer gewis, met syne schulpkaros, 
In 't pragtig zeepaleys, geboud van parelplaeten 
Op marmre pilers, en bedekt met wier en mos; 
Hij perste 't silver nat van blijschap na de wolken, 
Of drukte met sijn vork, die rotsen schudt en plet, 
't Schuymbekkend schrikgedrogt in Nereus diepste kolken, 
T'wijl 't op dees schoone maegd sijn gruweltanden wet: 
Dog nu doet Amphitrijt hem voor heur liefde bukken. 
Maer sagt, 'k sie Perzeüs, die sal, gram, hemels vlug, 
Sijn krommen dolk het dier door schoft en ribben drukken: 
Hier baet geen scherpe vin, of blauwbeschubden rug. 
Soo moet men verf, penceel en schilderdoek gebruyken; 
Soo strek de verf 't bedrog der Goôn alwetenheyt! 
Nu mag Parrazius van schaemte in 't donker duyken, 
Die maer een schildersoog, dat ligter doolt, verleydt. 
En gij, o van der Wilt! ('k laat andre logens digten) 
Verbeeldt naar 't leeven ons den sweem van elks gelaet. 
Soo tuygen veele heere en juffren aengesigten, 
Op welk een vaste voet uw konst gegrondvest staet. 
Uw kleur trotst Floraes hof, daer roose en tulpen wassen. 
o! Maelde uw vlugge hand een Ciperse Dioon, 
Om d' oorlogs moortharpij, om Mars t' ontharrenassen; 
Dan blies de Faem uw lof, van daer Latonaes zoon 
Op d' incarnaete koets uyt d' oosterkim komt rijsen, 
Tot daer sijn dagtoors smoort in Thetis pekelplas; 
Dan zou mijn harp uw konst met scheller klanken prijsen, 
En melden uwen naem aen Noord en Zuyder as. 
Maer ach! Gradivus heeft tot zagtheyt oog nog ooren: 
Schoon de afgesloofde Euroop heur vlegten trekt en weent, 
Hij houdt sijn beeld-aard in Krestonse tempelkooren 
Met poperienhout berookt, hij blijft versteend. 

{==774==} {>>pagina-aanduiding<<}

Wie siet het oorlog eens aen ketenen geklonken! 
Een groote Majesteyt verleene ons deese rust. 
Neptuyn dreef Eolus in donkre tugtspelonken, 
Die Troijes hulk weêrhield van 's Tijbers vreedekust. 
Soo moet ter goeder uur Saturnus eeuw weêr dagen; 
Megeer versinken, die Euroopes quael berokt. 
Maer, Zangprinces, hoe dus door oorlogs onweervlaegen 
Veranderd van gesang? hoe dus van 't spoor gelokt? 
Hervat uw eersten toon: of lust het u te melden, 
Met welk een nijverheyt en voorspoet van der Wilt 
Sijn zanggeest laaft, om hoog bij Pindus letterhelden, 
Daer 't Hypocreen kristal gestadig stroomt en swilt? 
Gij kunt en moet sijn stad 't Bataafse Delphos noemen; 
Hem Phebus priester, ja Apolloos waerdste zoon. 
De naneef zou sijn daên met heylige eerbied roemen, 
En dekken 's mans gebeent met vader Febus kroon, 
Bleef Fenix konst, als eer, in dankbre erkentenisse. 
Maer d' eeuw van vorst August en Alexander slaept; 
Men voert geen Duyts Virgijl ten hove aen konings disse, 
Geen brave Apel, schoon elk aen konsten fig vergaept. 
o Lusteloos geslagt! o regt ontaerde tijên! 
o Groots orakelstad, en voedsterwieg en graf! (*) 
Swijgt gij, mijn Nimph? Zing lof, ontaerd van vleijerijen, 
Voor 't goede, dat aen Delft de goede Hemel gaf. 
Soo moet ge, o van der Wilt! met onnavolgbre stappen, 
Door deugd en eerkapel, op starrenkreytsen trappen. 


(Onder stond)

huibregt kornelisz. poot.





De Hollandsche taal.


Ik ben in Holland opgevoed; 
In 't Hollandsch leerde ik spreken: 
'k Zal voor die taal steeds in 't gemoed 
Dezelfde liefde kweeken. 

{==775==} {>>pagina-aanduiding<<}

Niet, dat ik op het vreemde smaal; 
'k Laat alles in zijn waarde; 
Maar 'k zeg, voor mij is Hollands taal 
De schoonste taal op aarde. 
 
En roept dan elk, die haar verstaat, 
Niet met mij uit, volmondig: 
‘Ja, Nederlanders! inderdaad 
Uw taal is rijk en bondig.’ 
 
Het strekke aan andren tot vermaak, 
Naar vreemden klank te luistren; 
Een hartig woord, in Hollands spraak, 
Weet mij het meest te kluistren. 
 
Knielt, Britten! voor uw dichters neêr, 
Roemt op hun meesterstukken; 
Ik zeg voor mij, niets kan mij meer 
Dan Vondels zang verrukken. 
 
Verhef, o Frankrijk! vrij uw stem, 
En wil uw taal bekroonen; 
Zij mist de kracht, zij mist de klem 
Der taal van Batoos zonen. 
 
Roemt, Duitschers! op uw woordenpraal, 
Uw werken en gedichten; 
Maar zegt het niet, dat Hollands taal 
Voor uwe taal moet zwichten. 
 
Zijn dan alleen uw dichters groot? 
Dient slechts uw taal geprezen? 
Hebt gij dan Bellamy, of Poot, 
Of Helmers nooit gelezen? 
 
Van hier, die snood de taal miskent, 
Die hij het eerst mogt hooren! 
Mij zal, tot aan mijn levensend, 
Het Hollandsch steeds bekoren. 
 
Wanneer 't gezellige vermaak 
Mij 't meest genot kan geven, 
Dan moet der Nederlandren spraak 
Op aller lippen zweven. 

{==776==} {>>pagina-aanduiding<<}

En waar de zang mij roert en treft, 
't Is, als er, onbedwongen, 
Een lied, dat hart en ziel verheft, 
In 't Hollandsch wordt gezongen. 
 
En als ik 't aangebeên geslacht 
In deze taal mag hooren, 
Dan klinkt geen taal zoo schoon en zacht, 
Zoo lieflijk mij in de ooren. 
 
En als ik, needrig, zonder praal, 
Tot God verhef mijn bede, 
Dan doe ik 't liefst in Hollands taal, 
En 't Hollandsch hart bidt mede. 
 
De taal van Neêrlands vrijen grond 
Schijnt als een vlam in 't duister; 
Hoe meer men deze taal doorgrond', 
Te sterker wordt haar luister. 
 
Het Hollandsch harte neemt zij in; 
Zij is voor elk berekend; 
Geen zaak, waarvan zij niet den zin, 
Den juisten zin beteekent. 
 
Haar spreuken, kort, maar vol van kracht, 
Zijn nooit genoeg te prijzen; 
Zij zullen elk, die haar betracht, 
Den weg door 't leven wijzen. 
 
De taal en 't hart zijn onverdeeld 
Aan Flevoos achtbre boorden; 
En hij, die vreemde zeden steelt, 
Zie om naar vreemde woorden! 
 
Bloei, dierbre taal! bloei dan altijd, 
En schraag der vaadren zeden; 
In 't Hollandsch hart, u toegewijd, 
Wordt ge eeuwig aangebeden. 
 
Daar schijnt ge altoos in volle praal, 
Daar kent men regt uw waarde; 
Voor 't Hollandsch hart is Hollands taal 
De schoonste taal op aarde. 
 
theods. johs. kerkhoven. 





(*) Aqu. Rosar. ℥x denkelijk ℥i. Tinct. opii gtt. i. (gtt. x) mf. haustus!! Vervolgens: R. inf. rosar. ℥x syr. mor. ʒβ mf. haustus!

(*) Zie dit aangetoond in het achter dit werkje geplaatste uittreksel uit den Nain Jaune.

(*) Vaderl. Letteroeff. Mengelwerk, Maart 1819.

(*) Alhoewel wij doorgaans in deze Prijsverhandeling eene zeer redelijke Protestantsche denkwijze aantroffen, met welke wij vertrouwen, dat, over het geheel, zelfdenkende Christenen zullen instemmen, hebben wij echter op deze en gene plaatsen, waar seltenreich van Christus en diens Goddelijke Nature spreekt, in toepassing op het werk der Verlossing, (bl. 152, 165 en 182) den Godgeleerde, aan zijn stelsel gehecht, meer zien doorstralen, dan wij oorbaar keuren in een geschrift tegen het Ongeloof. De Kerkgeschiedenis toch heeft geleerd, dat de twisten over diepe verborgenheden, tusschen de kerk en ketters van verschillende namen, weleer mahomed begunstigd hebben. Niemand daarom verbeelde zich, den Wijsgeer onzer Eeuwe ooit te zullen overreden, ten zij de Openbaring hem voorgesteld worde als een helder licht of woord, tot verstandigen gesproken, die deszelfs kracht en waarheid erkennen zullen, met onzijdigheid oordeelende.


Ook is het, onzes inziens, vergezocht, dat de Eerw, Schrijver (op bl. 172) aandringt, ‘als ware de Christelijke Doop door den Heere ingesteld in plaatse der Besnijdenis,’ en (gelijk hij op bl. 261 beweert) ‘die kerkplegtigheid een gezegend middel geweest tegen het te vondeling leggen der kinderen, onder de Heidenen in zwang.’ Maar omtrent het eerste heeft hem alreede, in noot b, de kundige vaderlandsche Vertaler teruggewezen tot den Doop der Proselyten, waaruit die van Joannes beide en Christus schijnt ontleend te zijn. Met dezen althans stemmen de voorwerpen en het doel der heilige bediening overeen, die beide daarentegen niets gemeen hebben met dat uitwendig, blijvend teeken, waardoor de Israëliet ten achtsten dage onderscheiden werd, als behoorende tot Abrahams Nageslacht. En omtrent het andere willen wij niet betwisten, of de zwakheid en bijgeloovigheid der Christenen van de derde en latere eeuwen door kinderdoopen eenig goed gesticht hebbe ter afschaffing van het te vondeling leggen. Maar, zoo ja, dan diende dit uitdrukkelijk toegeschreven, minder aan de gewijde plegtigheid, door Jezus aan de belijdenis des geloofs in Hem verbonden, dan wel aan reeds gedachte verbastering dier tijden. En dewijl mij de Overheid tegen die grove en onnatuurlijke misdaad van Ouders genoeg vermag te waken, vleijen wij ons, dat eerlang de kerk moge terugkeeren tot het gehoorzamen van des Heeren last, ‘om zijne leerlingen te doopen,’ na de geborenen in haren schoot daartoe te hebben opgekweekt.


Zacht genoeg, alverder, waren, voor ons gevoel over de mishandeling, door kalvijn servetus aangedaan, de uitdrukkingen des Schrijvers op bl. 258; en de naam van napoleon buonaparte, als hersteller van het Katholicisme in Frankrijk, (bl. 227) herinnerde ons onwillekeurig aan zijne staatkundige rol, weinig vroeger in Egypte gespeeld, wanneer hij zich vertoonde als voorstander van den Profeet mahomed. Voorwaar, den Dwingeland hier in éénen adem genoemd te vinden, na de staatkundige bemoeijingen van Keizer jozef II ten behoeve van den Godsdienst, is onteerend voor de nagedachtenis van dezen.

(*) Lichtendè, vertalen wij; schoon het, naar de overeenkomst met haematuria, dan photuria moest wezen. Bedoerde de Schrijver eene phosphorachtige pislozing? Maar dan diende het phosphoruria te zijn.

(*) ‘Le legs - acquiert, au moment même du décès du testateur, le caractère d'irrévocabilité, et devient un droit acquis, qu'aucune loi postérieure ne peut anéantir.’ Chabot de l'allier, loc. cit. Dit geldt evenzeer van institutiën en substitutiën als van legaten, want de reden is dezelfde, en de substitutiën voor meerder graden zijn zoovele institutiën of legaten als zij zich tot graden uitstrekken. Het eene legaat is magis remotum, het andere proximus; maar de aard van beide is dezelfde. Dit zijn verkregene regten, ‘déclarés tels par la loi existante,’ (existerende op het tijdstip, dat de regten onherroepelijk worden) die niet door eene nieuwe wet kunnen vernietigd of geschonden worden, ‘lors même qu'ils étaient soumis à des conditions qui ne
s'accomplissent, ou à des événemens incertains qui n'arrivent que sous l'empire de la loi nouvelle.’ Chabot de l'allier, deze stelling over de voorwaarden opgevende, sluit daar niet van uit de testamentaire regten. Dus, volgens deze beginselen, zijn de verwachtingen op fideïcommissen verkregene regten, door den dood des testateurs onherroepelijk geworden.

(*) Het spreekt van zelf, dat contractanten, wanneer zij het te zamen ééns zijn, een eens aangegaan contract weder kunnen herroepen. Doch dit is niet meer in de willekeur van éénen gelegen. De andere heeft verkregene regten, die dit verhinderen.

(*) Wij lazen eerst Socratisch; zoo weinig waren wij op het genoemde verwijt gevat, en zou het ieder zijn, die zich onze beoordeeling herinnerde. Doch, ons ook dien wil niet bewust, zagen wij nader toe, en ..... het werd hoe langs hoe gekker.

(*) Deze aankondiging, vóór de jongste, zoo gewigtige gebeurtenissen in Spanje geschreven, had nu gewis een eenigzins ander slot gekregen. Wij vergenoegen ons, voor tegenwoordig, met den hartelijken wensch, dat die gebeurtenissen zullen voortgaan op deze vraag duidelijk neen te antwoorden.

(*) De Heer scheltema noemt IIIde D. No. 165 en 209. In den tweeden druk (Amst. 1756) vinden wij de Agnietjes in het 146, 151 en 161ste Vertoog van dat Deel.

(*) Indien er eene plaats is in deze Verhandeling, waar wij van borger verschillen, en nog misschien in woorden meer dan in zaken, zou het deze zijn, waar hij het gezag van het Godsdienstig Gevoel bepleit. Die benaming toch dunkt ons te algemeen en van te onbepaalden zin. Liever zouden wij hier het gevoel van behoefte, zwakheid en afhankelijkheid, en beter nog der menschen vol en duidelijk begrip van dezen hunnen toestand, aangeduid wenschen,
als de reden, die hen, zedelijk en niet wiskunstig overtuigd zijnde van het bestaan eener Hoogere Magt, tot derzelver vereering en aanbidding nope. De overeenstemming der Volken in het dienen van één of meer bovennatuurlijke Wezens verliest toch daarbij niets van hare klemmende betoogkracht, zoo gij stelt, dat zij daartoe eerder als verstandigen, die hun belang erkenden, en, zoo gij wilt, gevoelden, aangezet, dan wel door zeker Godsdienstig Gevoel, bij dezen dus, bij genen anders, door verbeelding en meening gewijzigd, bewogen worden. Want, schoon wij overtuigd zijn, dat het Gevoel, ten aanzien van het zinnelijke, te rangschikken zij onder onze meest afdoende kenvermogens; schoon ook bij ons de volkomene overtuiging van waarheid vergezeld ga van een vergewissend gevoel nopens de zekerheid van het betoogde, - dat laatstgezegde Gevoel volgt steeds het gezag der Rede, en kan dus nooit, gelijk borger te regt aanmerkt, hare plaats vervangen; en aan het eerstgenoemde is hier niet te denken, waar van God, en van waarheden buiten het zienlijke, melding is. Er blijft derhalve, bedriegen wij ons niet, alleen een hartstogtelijk, duister of mystisch Gevoel over, welk de Hoogleeraar wil doen gelden, als eene bevestigende uitspraak aanbrengende over het verband tusschen God en menschen, onbetoogbaar voor de Rede. Stelt gij met borger, dat dit ons vermogen van denken, onderzoeken en oordeelen (of de Rede) alleen naar buiten werkt, maar het Gevoel naar binnen ziet, en uitspraak doet over onze gewaarwordingen, dan valt hierop geen
tegenspreken. Doch nederig vermeenen wij, dat de beproeving van ons hart, en deszelfs bewegingen, wel degelijk aan het verstand, of onze Rede, toebehoort; met andere woorden, dat de beschouwing van ons zelve, het kennen van onze ligchamelijke en zedelijke behoeften, evenzeer als de kennis der voorwerpen rondom ons, die wij tasten en toetsen kunnen, stoffe verschaft voor onze Theoretische Rede ter bespiegeling. Heeft dus kant wèl gedaan met de Praktische Rede van haar te willen scheiden? Zoo lang deze vraag bij ons onopgelost is, zien wij die splitsing voor eene noodelooze spitsvindigheid aan, en geldt bij ons het gezag der Rede boven het Gevoel, zoodat almede tot hare regtbank behoore, om deszelfs oorsprong na te gaan, en deszelfs waarde te bepalen. Voor het overige, waar wij ophouden te weten, en geene wiskundige of wel volkomene zedelijke zekerheid erlangen mogen, vangt bij ons het gelooven aan, en krijgt ons geloof meerderen grond, naar mate wij, door hoogere waarschijnlijkheid op te doen, der blijkbaarheid meer nabij komen omtrent alles, wat, buiten den menschelijken gezigteinder, aanwezig is, en invloed hebben kan op ons geluk.

(*) Waarbij dan nog, ‘en wat hieruit verder volgt,’ (dat mede nog wel in zeven en twintig infinitivi kon worden uitgebreid) achteraan komt.

(*) In zijne bekroonde Prijsverhandeling over het Mysticismus, bl. 9. Wij hebben onze eigene vertaling moeten gebruiken; daar deze Latijnsche Verhandeling, tegen de letter en den geest van het Testament des Stichters, niet vertaald is geworden.

(*) Forster, Waarnemingen, Iste St. bl. 60. 81.

(*) Uit Hand. XXII:14 besluit zijn Eerw., bl. 181, alsof Paulus, door te zeggen, ‘dat God Hem gegeven had den Regtvaardigen te zien, en de stemme uit zijnen mond te hooren,’ had willen aanduiden, dat Christus, ook als mensch, leve in den Hemel. Dit toch weten wij met 1 Kor. XV in het geheel niet te rijmen; en eene enkele verschijning van den verhoogden Heiland, welker wezenlijkheid wij niet betwijfelen, is zeker niet toereikende, om daarop zoo vreemd een besluit te bouwen. Het aannemen van de gedaante des Regtvaardigen, en spreken tot Paulus, (welk vermogen niemand den Zone betwisten zal, die aan de regterhand des Vaders zit) was genoegzaam voor het doel der roeping des Apostels; ook zeggen zijne woorden niets meer.

(*) Mogt de sinds in Spanje voorgevallene groote Gebeurtenis, zoowel voor die Volkplantingen, als het Moederland zelf, heilrijk zijn! Redact.

(*) Men passe dit niet toe op 's Dichters woonplaats, Rotterdam.

(*) Vaderl. Letteroef. Febr. 1820. No. III. bl. 111-116.

(*) Deze twee Redevoeringen zijn evenwel bij de uitgave tot één geheel gebragt.

(*) Over de bekende plaats van gijsbert japiks:

Lit ik de hynst fenn' stal reyz' liede, 
Az yen folle wol beschiede. 


waarmede men jaren lang geen' raad wist, vinden wij hier groot licht verspreid. Vruchteloos verpijnde zich de geleerde wassenbergh in zijne Taalkundige Bijdragen, om goeden zin aan de woorden te hechten. Gelukkiger slaagde koopmans door den inval, dat, in het eerste vers, van het ruintje van stal halen, of messetrekken, oudtijds zoo gewoon onder het landvolk en in kroegen, gesproken werd. Echter bleef er duisterheid, hoe men den volgenden regel te verstaan hadde. De Heeren epkema en halbertsma, welker gedachten koopmans mededeelt, slaan onderscheidene wegen in; maar de gronden voor hunne verklaringen vinden wij hier niet ontwikkeld. Vermetel ware het dus, te beslissen, wie des Dichters meening best getroffen hebbe. Wij hellen over naar den kant van halbertsma, omdat zijne uitbreiding en toelichting ons toeschijnt meer te vallen in het Vriesch naïve, dan de zin, door epkema aangeduid. Echter het komt hier vooral op de woorden aan, die letterlijk dus luiden: ‘Als één veel (of velen) wil bescheiden.’ De zwarigheid ontstaat blijkbaar uit de beteekenis, die men te hechten hebbe aan beschiede of bescheiden, hetwelk men hier aantreft in eenen zin, zoowel in Vriesland als elders verouderd en ongewoon geworden. Velen bescheiden kan nu te kennen geven velen uitdagen, noodigen om tegen hem te snijden, te vechten. Liever, evenwel, zouden wij denken aan eenen baaivanger of twistzoeker, die veel wil bepalen, bezetten, naar eigenen dunk beslissen; en zoo, dunkt ons, heeft het halbertsma ook opgevat, die
gijsbert's uitdrukking vergelijkt bij het nog gewone zeggen van ‘veel te willen beschaaijen, beheeren, of de wet stellen.’ Dan, waarom zijn Eerw. niet eenige gronden voor zijne verklaring aan koopmans opgaf, is ons onbekend. Wij wijzen deskundigen over tot huydecoper's Proeve van Taal- en Dichtkunde, bl. 4-8, waar deze Letterkundige, alreede door wassenbergh aangehaald, breedsprakig is over het woord bescheiden. Of wil men het korter, dan verdient kiliaan nageslagen te worden. Daar leest men bescheeden, bescheiden. Definire, praefinire, determinare, constituere, praestituere, decernere.

(*) De onderneming geschiedt door j. proost, Boekhandelaar te Leeuwarden, bij wien een berigt van inteekening wordt uitgegeven.

(*) Monumens anciens et modernes de l'Hindoustan.

(*) Die zucht, buitensporig als zij voormaals, met name in Pruissen, schijnt geweest te zijn, zoodat reizen door Europa louter mode werd, en een noodig vereischte tot eene beschaafde opvoeding, is naar verdienste gehekeld door den Koninklijken Dichter, in deszelfs Oeuvres du Philosophe de Sanssouci, Epit. IV. sur les Voyages.

(*) Bij nadenken gevoelt men hier eene gaping in den zin, en dat er geene melding gemaakt is van spelen; hetwelk de Lezer bijkans onvrijwillig ondersteld heeft, gewoon in zijne gedachten het denkbeeld van spelen met dat van een koffijhuis te vereenigen. Aan kaartspel, nogtans, of dobbelsteenen, door de wet verboden, is hier niet te denken; veeleer aan eene soort van schaakspel, of dammen, volgens den Schrijver zelven bij de Turken in gebruik.

(*) Ten bewijze het volgende. Meer dan eens lazen wij, dat de Reiziger ergens henen eene uitvlugt deed, voor uitstapje. Ook zegt hij: ‘het oog had weinig speelruimte,’ voor: ruimte om rond te zien. Voorts stieten wij op de uitdrukkingen: ‘het huis, dat het uitzigt geeft (voor heeft) op,’ enz. en: ‘de vaartuigen ontschepen hunne gasten.’ Maar hoe vreemd klinkt het niet in onze taal van ‘bloesems’ te hooren, ‘die de asch der overledenen ontkiemen;’ of wel van ‘doodsdalen (begraafplaatsen), die de Turk in het leven mengt.’ Ronduit gesproken, wij verstaan die woorden niet, ofschoon wij de bedoeling ligtelijk uit den zamenhang kunnen opmaken.

(*) De Redacteur verkoos het laatste, van wege de ongemeene uitgebreidheid van dit verslag, en zal ze dus aldaar in een volgend No. mededeelen.

(*) Deze Fransche woorden, namelijk, komen voor in een aangehaald versje, dat hier juist zoo veel bewijst, als het zou bewijzen, wanneer wij den man dien wijsgeer herinnerden, die vol angst vroeg, of hij eene dwaasheid gezegd had, omdat zekere lieden hem toejuichten.

(*) Twee zijner Gedichten, aan mijn Kind, en een in den Muzen-Almanak voor 1821, dragen blijk, hoe hartelijk hij zijne twee echtgenooten, die hem beide kort op elkander naar betere gewesten vooruitgingen, beminde.

(†) Zelfs bij de aanvaarding van zijne nieuwe roeping, die aan de Godgeleerdheid eigenlijk vreemd was, staafde hij nog het Wereldbestuur der Godheid, en beschouwde zich als haren dienaar, ook als Geschiedonderwijzer.

(*) Zonder iets te willen onttrekken aan den roem van den Heer lulofs, hadden wij liever hier een' anderen naam gehad.

(*) Voorgedragen in de Kerk der Remonstranten te Amsterdam, ter gelegenheid van het uitdeelen der Eereprijzen in de Maatschappij der Teekenkunst: kunst zij ons doel, den 23 November 1819.

(*) Wij hebben in beraad gestaan, of wij het zacht gevoel onzer Lezeren, vooral onzer Lezeressen, dit, der menschheid onteerend, Verhaal behoorden te besparen; dan, de allezins gewaarborgde echtheid, zoowel als het ontzettend en alleropmerkelijkst bewijs, dat wij hier vinden, van hetgene de mensch kan lijden, zonder te bezwijken, wogen ten laatste de eerst gemaakte bedenking op. Hetzelve is getrokken uit de omstandiger beschrijving van dumont zelven, door hem te Parijs uitgegeven, onder den titel: Histoire de l'esclavage en Afrique, pendant trente quatre ans, de p.g. dumont.

(*) De Surplus-handel.

(*) De Engelschen kennen dat bijzondere belang niet, hetwelk het algemeene bestrijdt.

(†) Die nieuwe, drukkende Toltariven, die, overal, den voortgang des algemeenen Handels belemmeren.

(*) Zeehandel is, met zijnen rijkdom, met zijne kunsten en wetenschappen, uit Azië en Afrika naar Europa verhuisd. De geschiedenis en lotsverwisseling der volken leeren, dat Europa aan de beurt ligt.

(*) Uitgesproken in het Departement Nijmegen der Maatschappij: tot nut van 't algemeen.

(*) Locle en la Chaux-de-fonds zijn bekende uurwerkmakers-stadjes in het prinsdom Neufchatel.

(*) Door de inwoners Col-de-roche genaamd.

(**) De merkwaardige molen, reeds in Franche-Comté liggende, bevindt zich aan het meer Etalières, welks water hij opneemt. De vloed verliest zich onder den grond, en vormt een uur van daar de bron van eenen stroom, de Reuss. Op de kaart van Neufchatel van den Heer de merveilleux is dezelve aangeteekend.

(*) Duizenden van sijsjes en distelvinken komen in den herfst hier aan, ledigen de drooge zaadhuisjes der distels, waarom men hen Chardonnerets noemt, en vervolgen wijders hunne reis.

(*) Het Franche-Comté behoorde voormaals tot het Roomsche rijk, onder den naam van Vrijheerschap van Hoog Bourgondië. In deze hoedanigheid kreeg het filips II, van Spanje, van zijnen vader, karel V. Frankrijk veroverde het in 1668 en 1674, en behield het eindelijk
ingevolge van den Nijmeegschen vrede. Vanhier dagteekenen zich, in de wouden dezer landstreken, de veelvuldige steenen zuilen met de drie torens van het Kastiliaansche wapen.

(*) Gooitjen of goëthius stinstra was in de Grieksche en Romeinsche Letterkunde een Leerling van tibhemsterhuis en petrus wesseling, en in de Geneeskunde vooral van w.w. muis. Hij bragt onder deze en andere Leermeesters acht jaren door aan de Hoogeschole te Franeker, en verkreeg toen aldaar den 13 Junij 1731 den rang van Doctor, na het verdedigen eener zeer geprezene Verhandeling de stuxu mulierum menstruo.

(*) Oosterbaan had zich laten bewegen de opvolger in het Leeraarsambt te Harlingen te worden van zijnen Oom joannes stinstra, die hetzelve had nedergelegd. Deze geleerde man heeft nog vier jaren de rust genoten; zijnde den 8 Januarij 1790 overleden, in den ouderdom van 81 jaren. Zoo lange heeft het en oosterbaan en onzen stinstra nog mogen gebeuren, den verstandigen Leidsman van hun beider jeugdige studiën, als den hartelijken Vriend van hunnen meergevorderden leeftijd, te behouden Oosterbaan heeft zijne nagedachtenis met eene Lijkrede gevierd, welke echter niet is uitgegeven.

(*) Uitgesproken in het Depart. Zaandam der Maatschappij: tot nut van 't algemeen.

(*) Amsterdam gaf meer dan het dubbeltal van guldens tegen het enkeltal van cents, door Brussel, volgens de Couranten, als eene milde gift bijgedragen.

(*) Wie slechts ons vaderland kent, verstaat, Gode zij dank! deze redenering niet. Men denke aan het zuidelijke gedeelte van Duitschland, aan Polen, Rusland!

(*) Verg. niemeijer, Grunds. der Erziehung, Th. 2. S. 327, 7de uitg. en Vaderl. Letteroef. October 1819, bladz. 568.

(*) Ik zeg, zware arbeid; want de huisselijke bezigheden moeten de kweekelingen, geheel zonder bedienden, zelve verrigten; doch dezelve kunnen meer als uitspanningen dan als gestrenge arbeid beschouwd worden, en zijn dus ongenoegzaam, om de jonge lieden door eigenlijk gezegden handenarbeid hun bestaan te leeren vinden.

(*) Daar dit verslag de Fellenbergsche, geenszins de Pestalozzische gestichten ten onderwerpe heeft, zoo wordt de Armen-inrigting des laatsten hier slechts van ter zijde aangeroerd. Had ik mij voorgesteld, dezelve mede eenigzins volledig te behandelen, dan zoude ik voorzeker eene merkwaardige bijzonderheid niet stilzwijgend zijn voorbijgegaan; te weten: de zamenwoning der jonge lieden van beide kunnen. Jongens en meisjes worden hier, onder hetzelfde dak, gemeenschappelijk opgevoed, en zijn den ganschen dag, in de school, aan tafel en in de uitspanningen, bij en met elkander. Voorwaar! eene dergelijke vereeniging der beide geslachten was mij nog niet voorgekomen. Ook kan ik mij niet weêrhouden, eenen volkomen' afkeer van dezelve te betuigen; daar ik die, na rijpe overweging, blijf beschouwen als onwelvoegelijk, nadeelig voor de studiën, gevaarlijk voor de goede zeden, en dus strijdig met de voornaamste grondregelen eener gezonde opvoedkunde.

(*) Binnen den tijd van 50 jaren zijn te Rome 4415 leeuwen in kampgevechten omgekomen, en wel onder sylla 100, onder pompejus 315, en onder caesar 4000. Men zie hierover verder meiners, Verfall der Sitten und der
Staatsverfassung der Römer.

(*) Sallustius, de bello Jugurthino, c. 41. (45.)

(*) Rerum Rom. lib. III. cap. 12.

(*) Uitgesproken in het Letterkundig Genootschap, onder de zinspreuk: bescheidenheid en verlichting, te Gorinchem, den 30 Sept. 1819

(*) m.c. van hall.

(*) Gentleman of the Turf, ‘Heeren van het Veld,’ is de naam van alle personen uit allerlei standen, die zich met de weddenschappen bij de renbanen inlaten. Deze renbanen zijn eigenlijk groote grasplaatsen of kampen, die nooit bebouwd worden, maar alleen voor schapenweiden dienen. De stalknecht, die zijne 3 schellingen op eenen rid zet, is even zoo wel een Gentleman of the Turf, als de Hertog, die voor 1000 guinjes inteekent.

(*) Deze Gebeurtenis is voorgevallen te Rotterdam in het jaar 1572. De Geschiedenis kent den Held derzelve onder geenen anderen naam, dan dien van Zwarte Jan, waarschijnlijk uit hoofde van 's mans beroep. Ik heb in het bezingen die Geschiedenis getrouw gevolgd, eenige dichterlijke vrijheden uitgezonderd, welke aan de waarheid niets te kort doen.

(*) Uitgesproken in de Rotterdamsche Afdeeling der Maatschappij: Tot Nut van 't Algemeen.

(*) Eene dezer vrouwen was Lady hardy, de echtgegenoote van den beroemden Admiraal van dien naam. Deze Dame heeft mij verklaard, dezelfde uitwerkselen van de drukking der lucht ondervonden te hebben. Drie personen daalden met haar in de klok neder. Een dezer nieuwsgierigen, een bejaard en vrij gezet man, had daarvan nog meer te lijden dan zij zelve. De ademhaling was voor het overige vrij en gemakkelijk en het licht op 35 voet diepte nog voldoende om eenen brief met gemak te lezen. Deze proef werd genomen op de reede van Plymouth.

(*) Toen in 1625 de pest in Napels zoo vreesselijk woedde, werd deze plaats het toevlugtsoord van velen, en tot eene kluizenarij gesticht. Destijds zal dezelve dan ook wel inderdaad eene kluizenarij geweest zijn.

(*) De Fransche Officieren, te Straatsburg komende, waren gewoon, van daar in grooten getale de St. Nikolaas-kapel te bezoeken, en bij die gelegenheid rooden wijn en brood aan de nagedachtenis des Maarschalks te wijden.

(*) Dit stukje is onlangs, afzonderlijk, te Brussel in het licht gekomen. Wij vonden het niet onwaardig, om, uit het Fransch vertaald, hier eene plaats te vinden. Zonder juist elk woord en iedere verklaring voor onze rekening te nemen, hebben wij het gelaten zoo als het was, alleen de aangehaalde plaatsen der H. Schriftuur naar onze Staten-overzetting, en andere kleinigheden naar den aard der tale veranderende, waardoor wij hopen, dat zoo min mogelijk van het oorspronkelijk schoon is verloren gegaan. Hartelijk wenschende, dat het stukje op den grond, waar het geboren werd, en tot deszelfs eigenlijke en eerste bedoeling, veel nuts moge stichten, verbeelden wij ons tevens, dat het ook hier nog wel eenige andere behoefte, dan die der nieuwsgierigheid en van den goeden smaak, zou kunnen vervullen.

(*) Chomel's Woordenboek, door de chalmot uitgegeven.

(*) De vrienden van goede sier vinden in Tivoli een' genoegzamen voorraad van alles, wat hunnen smaak kan bevredigen. De jagt aldaar levert eene groote menigte van gevogelte en allerlei wildbraad op. Geheele vlugten van duiven, beroemd wegens hare smakelijkheid, vinden in de holen der rotsen, op welke de stad gebouwd is, eene schuilplaats. De Anio, hoezeer dan ook in eene ongelijke bedding vloeijende, voert niettemin verschillende soorten van visschen aan. Alle steile afhellingen der heuvels zijn met olijfboomen, wier getal in de 17de eeuw meer dan 70,000 bedroeg, met ooft-, vooral perenboomen, en veelvuldige soorten van vijgeboomen bezet. Ook aan wijn en druiven is geen gebrek. Hier groeit de druif Pergoleze, die tot in Januarij versch aan den wijnstok blijft. Ook de honig van Tivoli is beroemd. En eene menigte geurige planten en bloemen geeft aan het wildbraad een' uitnemenden smaak.

(*) Voorgelezen op eene Ringsvergadering te Gouda.

(*) Nadat ik deze Verhandeling had voorgelezen, heeft een mijner medebroeders mij berigt, dat ook valckenaer niet vreemd van die gedachte is, en van ἄνωθεν zegt, dat het ook ab initio, a prima origine, te kennen geeft.

(**) Hebr. X:8 wordt ook vertaald quum superius
dixisset; maar zou dit niet veroorzaakt zijn, doordien men te veel bleef hangen aan de eerste beteekenis van ἄνω, ten ware men het woord superius name in den zin van vroeger, wanneer het volkomen met onze overzetting overeenstemt?

(§) Ik weet wel, dat men uit de ongewijde Schrijvers niet altijd den zin van een woord in het N.V. bewijzen kan: maar als men onder het oog houdt, dat Paulus met de Grieksche Schrijvers zeer wel bekend was, en dat ἄνωθεν die beteekenis Hand. XXVI heeft, dan dunkt mij, dat dit bewijs hier zeer veel afdoet.

(*) Ik weet niet, dat het vermogen, om den oogappel in het donkere te verwijden, ooit te voren bij dit dier is waargenomen; en deze eigenschap, om de verspreide lichtstralen op te zamelen, schijnt ook eene uitzondering in het Hondengeslacht te zijn.

(*) Het schijnt, dat het puntig ijzer, dat de Indiaan medenam, niet bestemd was, om den Hyena te slaan of te steken, dewijl hij niet gewond was. Misschien zijn deze lieden behendig genoeg, om dit ijzer, als eene spalk, het dier in den muil te steken, terwijl het denzelven opent, om zijnen vijand te verslinden. Zulks schijnt ook het binden der pooten te bewijzen. Maar het valt moeijelijk te begrijpen, op welk eene wijze zij vervolgens dien muil binden.

(*) Men vergelijke hier de twee Zamenspraken over de waarde van het Rijm, de eene van den Hoogduitscher denis ter bestrijding van hetzelve, de andere oorspronkelijke Nederduitsche tot wederlegging der voorgaande, in de Bijdragen van feith en kantelaar, 2de Stuk, bl. 276, en 3de Stuk, bl. 552. Men vergelijke ook vooral tegen het rijm du bosc, Réflexions critiques sur la Peinture et la Poésie, T.I. Chap. 36. de la Rime.

(*) Dergelijk rijm vindt men ook nog bij denzelfden, Ch. 2. vs. 83, en, zoo mijn geheugen mij niet bedriegt, in voltaire's Henriade.

(*) Verhandeling over de Spelling der Nederduitsche Taal, 3de druk, bl. 133.

(*) Adam in Ballingschap, bl. 34.

(**) Ibid. bl. 51.

(***) Bilderdijk, Najaarsbladen, IIde Deel, bl. 21.

(†) Bilderdijk, ibid. IIde D. bl. 39 en 42.

(††) Bilderdijk, Odilde, bl. 38.

(†††) Loots, Gedichten, Iste D. bl. 20.

(§) Helmers, Nag. Ged. Iste D. bl. 21.

(§§) Bilderdijk, Poëzij, IIIde D. bl. 10.

(§§§) Helmers, Nag. Ged. Iste D. bl. 202.

(§§§§) Vondel, Jozef in Dothan, bl. 15.

(*) A. simons, Gedichten, in de aanteekening c. bl. 125.

(**) Feith en kantelaar, Bijdragen ter bevordering der schoone Kunsten, enz. IIIde Stuk, bl. 585.

(*) Uitgesproken in het Gezelschap, toegewijd aan de beoefening der fraaije Letteren, te Haarlem, op den 8sten Jan. 1820.

(*) Orat. pro Archia Poeta.

(*) D.i. dat belooft wat!

(*) B.v. Aphor. I. 5. en elders

(*) Lib. I. Cap. 1.

(†) Kunst, om het menschelijk leven te verlengen, door c.w. hufeland, uit het Hoogduitsch, II deelen, Amst. 1798. Gezondheidsboek, enz. naar het Engelsch van a.f.m. willich, M.D. II deelen, Rotterd. 1818.

(*) Bij de eerste stichting der koffijhuizen schijnt men aldaar meer limonade dan koffij geschonken te hebben. Immers een koffijhuis heet wel Café, en de eigenaar Cafetier, doch meestal Limonadier, en de eigenaresse nooit Cafetière, maar altijd Limonadière.

(*) Op de voleindigde plaatsing dezer Bloemlezing uit Poot, in den vorm eener Levensbeschrijving gegoten, zal onverwijld het aangekondigde drietal onuitgegevene Dichtstukken van dezen beroemden Vaderlandschen Zanger volgen.


Redact.

(†) Kornelis poot en Katharina groenheide.

(*) Niemeyer, Grundsätze der Erziehung und des Unterrichts, 2 Th.S. 599. 7te Aufl.

(*) Als voorloopige proeve van een bundeltje gewijde Poëzij van denzelfden Dichter, dat eerstdaags het licht zal zien.

(*) Elephas Indicus (buffon, cuvier.) Elephas maximus (linn.) De groote Olifant van Azië of de Indiën.

(*) Deze Boulevard, uitmakende een klein gedeelte der linkerzijde van de Boulevard des Italiens, bestaat niet anders dan in de grilligheid van het publiek, welk het inviel, deze wandelplaats, onder buonaparte, met den laatst opgegeven' naam te bestempelen; terwijl zij, sedert de herstelling van het Koningschap, den eersten naam weder heeft ontvangen. In de zomeravonden van 7 tot 12 ure verzamelt zich aldaar de beau monde van het Quartier de la Chaussée d'Antin, de la Place Vendôme enz.

(*) Neeltje 't hart was de naam van het meisje.

(*) Medegedeeld door den Hofraad Johann von Müller, te Dresden, die zich, als Bestuurder van het Gymnasium en de Scholen in het Jakutzksche Gouvernement, omtrent zeven jaren in Siberië ophield, en zich met de Mongolen en derzelver Letterkunde bekend maakte.

(*) Wagenaar, Vaderl. Historie, I, 89, 123.

(†) Wagenaar, t.a. p. I, 227, 246.

(§) Wagenaar, t.a. p. I, 338, 437, 438.

(**) Wagenaar, t.a. p. III, 21.

(*) Wagenaar, Vaderl. Historie, III, 53, 208.

(†) Wagenaar, t.a. p. III, 54, 499.

(§) Wagenaar, t.a. p. III, 202 en 250. Beschrijving van Amsterdam, II, 493 en 525.

(*) Wagenaar, Vaderl. Historie, III, 500 volgg. Zie vooral robertson, Hist. de charles V, I, 110-114 et II, 187-206.

(†) Wagenaar, Beschrijving van Amsterdam, I, 124.

(*) Wagenaar, Vaderl. Historie, III, 503.

(†) Wagenaar, Vaderl. Historie, III, 530-543, en IV, 524. Beschrijving van Amsterdam, II, 529.

(§) Wagenaar, Vaderl. Historie, IV, 88, 233, 321.

(*) Wagenaar, Vaderl. Historie, V, 396.

(†) Zie hiervan onder anderen een voorbeeld bij velius, Beschrijving van Hoorn, bl. 60, 61.

(§) Namelijk uit Spanje en Portugal, of uit Vlaanderen.

(*) Wagenaar, Beschrijving van Amsterdam, II, 533.

(*) Wagenaar, Vaderl. Historie, VI, 305.

(†) Onder anderen in 1608, 1616, 1627 en 1637. Zie wagenaar, Vaderl. Historie, IX, 317, 318; X, 106; XI, 58, 260.

(§) In 1645. Zie wagenaar, Vaderl. Historie, XI, 379 en volgg. Zie ook VI, 237.

(**) Scheltema, Rusland en de Nederlanden, I, 68.

(*) Wagenaar, Vaderl. Historie, IX, 56. De groot's Vergelijking der Gemeenebesten, door meerman, II, 137.

(†) Wagenaar, Vaderl. Historie, VIII, 284, en Aanmerkingen op dat deel, bl. 75.

(*) Robertson, Hist. de charles V, I, 112; II, 201.

(†) Ten tijde van karel den stouten, in het laatst der vijftiende eeuw, bragt Vlaanderen alleen 42,390 livres op; zijnde bijna driemaal zoo veel als Holland. Zie van kampen, Beschrijving der Nederlanden, bl. 139.

(§) Tot in het jaar 1488 was Brugge de voornaamste koopstad: toen werd deze stad, tot straf voor eenen opstand, van hare voorregten verstoken, en de handel verhuisde grootstendeels naar Antwerpen, alwaar in de zestiende eeuw dagelijks 500 schepen af- en aanvoeren, en soms 2500 voor anker lagen; waar jaarlijks meer dan 500 millioenen werden omgezet, en 2 millioenen aan belastingen op den handel betaald. Zie van kampen, t.a. p. bl. 153, 154.

(**) Van kampen, Beschrijving der Nederlanden, bl. 19 en 154. Wagenaar, Vaderl. Historie, VIII, 224. Scheltema, Rusland en de Nederlanden, I, 41, 50, noemt verscheidene voorname kooplieden, die, te voren te Antwerpen gevestigd zijnde, onder de eerste ondernemers van de vaart der Hollanders op de Witte zee geteld moeten worden. Ook waren het Brabanders, die eene afzonderlijke maatschappij voor de vaart op Oostindië vormden, vóór de oprigting der algemeene kompagnie. Zie Historische Beschrijving der Reizen, XII, 5.

(*) Wagenaar, Vaderl. Historie, IX, 132-136.

(†) Historische Beschrijving der Reizen, XII, 2.

(*) Scheltema, Rusland en de Nederlanden, I, 60. Deze schrijver zegt, t.a.p. bl. 70, dat, in 1640, de Nederlanders meer op Muskovië handelden, dan gansch Europa zamen.

(*) Historische Beschrijving der Reizen, XII, 3-7; 16-89; 127-176; 266-291.

(†) Historische Beschrijving der Reizen, XII, 7-9. Wagenaar, Vaderl. Historie, IX, 147-150.

(§) Wagenaar, Vaderl. Historie, X, 395-399. Historische Beschrijving der Reizen, XII, 291 volgg.

(*) Wagenaar, Vaderl. Historie, IX, 226.

(†) Wagenaar, Vaderl. Historie, X, 429; XI, 117-120.

(§) Namelijk in 1585, 1593 en 1611. Wagenaar, Beschrijving van Amsterdam, I, 42, 43, 45 en 46.

(**) De Beemster, de Diemer, de Purmer en verscheidene andere werden in den aanvang der zeventiende eeuw bedijkt. Zie Groot Hollandsch Plakkaatboek, D. II. passim.

(*) In den ouderdom van 44jaren, 11 maanden en 2 dagen. Te Delft begraven, werd alzoo

De Wieg van groeten Huig de Groot 
Een wel doorluchtig Graf voor Poot. 



(*) Men gelieve hier en vervolgens onder het oog te houden, dat gesproken wordt met opzigt tot hetgene in Zeeland plaats had, en verder niet.

(*) Deze Gedichten, waarvan het Handschrift bij den Redacteur van dit Tijdschrift berust, zijn omstreeks de jaren 1711 en 1712, en dus in des Dichters vroegeren leeftijd, vervaardigd.

(*) Huyg de Groot te Delft geboore.

