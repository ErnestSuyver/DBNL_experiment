
   
        
           
               's Gravenhage
               Adriaan  Beeloo
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van 's Gravenhage van Adriaan  Beeloo uit 1842.
               
               
                   
                       p. 32: jengdig → jeugdig: ''t Deed haar hart van weedom krimpen bij den groet aan 't jeugdig paar'.
                       p. 71 (noot 27): eu → en: 'door Vreemden en Inlanders eenparig geroemde Hofstad is ontstaan'.
                   
               
           
           
           
               beel004sgra01_01
               DBNL-TEI 1
               
                   2017 dbnl
               
           
           
               
           
           
               
                   
                   exemplaar Koninklijke Bibliotheek Den Haag, signatuur: 763 E 16
               
               Adriaan  Beeloo, 's Gravenhage. W. Messchert, Rotterdam 1842
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               's Gravenhage
               Adriaan  Beeloo
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               's Gravenhage
               Adriaan  Beeloo
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2017-06-21
               
                   NdG
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Adriaan Beeloo, 's Gravenhage. W. Messchert, Rotterdam 1842
 
Zie: https://www.dbnl.org/tekst/beel004sgra01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==I==} {>>pagina-aanduiding<<}

'S GRAVENHAGE.

{==II==} {>>pagina-aanduiding<<}


{==III==} {>>pagina-aanduiding<<}

'S GRAVENHAGE.
EEN BERIJMD VERHAAL
MET GESCHIEDKUNDIGE AANTEEKENINGEN,
DOOR
A. BEELOO.

{== afbeelding 
	
==} {>>afbeelding<<}
    

's Gravenhage,
TER BOEKDRUKKERIJ VAN A.D. SCHINKEL.
1842.
WORDT UITGEGEVEN TE ROTTERDAM BIJ W. MESSCHERT.

{==IV==} {>>pagina-aanduiding<<}





{==V==} {>>pagina-aanduiding<<}

Toen ik het tegenwoordige Verhaal, over den oorsprong van 's Gravenhage, vervaardigde, was het reeds mijn voornemen om het door den druk algemeen te maken, ten einde daardoor een openlijk blijk te geven van de gevoelens, welke mij blijven bezielen voor mijne geliefde geboorteplaats. Dit denkbeeld lachte mij te meer toe, omdat het mij nog de gelegenheid aanbood om de gedachtenis te verlevendigen van een' Vorst als de Roomsch-Koning Willem II, die in de rij onzer Graven uit het Hollandsche Huis, zulk een eervolle plaats inneemt; doch die, uit verkeerde begrippen of op den voorgang van vreemden (meest altijd ongunstig jegens Holland gestemd) zoo dikwijls onbillijk beoordeeld is. En toch zijn er bijna vier jaren verloopen eer ik tot de uitgaaf van dit Verhaal overga. Vele oor-
{==VI==} {>>pagina-aanduiding<<}
zaken hebben tot dit vertoeven aanleiding gegeven, wier vermelding ik liefst achterwege laat, omdat ik evenzeer afkeerig ben van vertoon van nederigheid als van de herhaling der zoo dikwijls aangeheven klagten over het onpoëtische van onzen tijd en den verklaarden afkeer van alles wat berijmd is. Liever wil ik dankbaar erkennen, dat het mij aan aansporing niet ontbroken heeft, en dat vooral het moedig aanbod van mijnen vriend, den Drukker dezes, om het stuk te drukken en voor zijne rekening uit te geven, quand même .... mijne schroomvalligheid geheel heeft overwonnen. Ik wensch alleen dat hij noch ik reden mogen hebben om ons over het genomen besluit te beklagen, en dat mijn zang, aan de boorden der Zuiderzee aangeheven, eenigen wederklank moge vinden, vooral in het bekoorlijk 's Gravenhage; - dat ik heil en voorspoed toebidde!

Medemblik,
November 1842.


{==1==} {>>pagina-aanduiding<<}

I.


De Ridderzaal.


{==2==} {>>pagina-aanduiding<<}


{==3==} {>>pagina-aanduiding<<}


U zij mijn groet, o ridderlijke Zaal,¹⁾ 
Van vroeger glans nog schemerende straal, 
Als 's avonds, om de kruin der bergen vonkt, 
Door 't vaakrig oog des moeden dags belonkt! - 
Wat waarlijk hoog, verheven is in eer 
Ziet rustig steeds op nacht en neevlen neêr, 
Want immers vangt de rijzigste Alpentop 
Den morgenstraal als de avondglansen op! 
Zóó, schittrend blijk van vorstelijke gunst, 
Van ongesmukte en toch verheven kunst, 
Waarop een eeuw van heldenkracht mag roemen, 
Die 't ons behaagt barbaarsch en woest te noemen, 

{==4==} {>>pagina-aanduiding<<}

Zoo waart Gij, in der tijden donkren nacht, 
Van 's Gravenhaag de glorie en de pracht, 
Het merk, dat zij van vorstlijke afkomst droeg, 
Wat vreemde hand haar ooit in kluisters sloeg; 
Gelijk een trek van fierheid op 't gelaat, 
Den vorstentelg in 't slavenkleed verraadt! 
En welk een glans van blijder dag getuigt, 
Wat stralenkrans om 't vorstlijk voorhoofd buigt, 
Gij blijft, o Zaal, met uw eenvoudig schoon, 
Het keurgesteente in 's Gravenhage's kroon! - 
 
Hoe dikwerf doolde ik rond, in 't plegtig uur, 
Als 't West nog bloost van 't gloeijend zonnevuur, 
Terwijl de maan van 't Oosterhemeldak, 
Haar zilver strooit op 't rimplend watervlak, 
En, tusschen 't licht dat op- en ondergaat, 
Het duister toch een kleed om 't aardrijk slaat, 
Waarin de grens van 't Wezen en den Schijn 
Ineensmelt, en Verbeelding vrij mag zijn 
Haar droomen met der waarheid glans te kleuren, 
't Vermolmd verleên aan 't graf des Tijds te ontscheuren: 

{==5==} {>>pagina-aanduiding<<}

Hoe dikwerf doolde ik, in dat plegtig uur, 
Door uw gewelf en langvergrijsden muur 
Omgeven, waarlangs 't maanlicht nedergleed, 
Dat d'omvang juist van 't duister kennen deed, 
Als een gordijn gespannen voor 't tooneel. 
Daar kleedde ik dan uw wanden in 't fluweel²⁾ 
En purper, dat zijn breede plooijen slaat 
Om zwaard en schild en blinkend krijgsgewaad, 
Bijeengegroept rondom den hofzaalwand. 
In 't midden rijst een zetel, hoog van stand, 
Met beeldhouwwerk en zijde rijk gesierd; 
't Fluweelen kleed dat van 't gehemelt' zwiert, 
Wordt zaamgevat en als omhoog getild 
Door gouden kroon en 't prachtig wapenschild, 
(De roode leeuw op 't blinkend gouden veld) 
Dat de eereplaats van Hollands Graaf vermeldt. 
Daarover rijst een altaar, niet door pracht 
Maar eenvoud schoon; het Crucifix alleen, 
Van zilver, spreidt een glans als edelsteen 
Door 't waslicht, hier in menigte aangebragt, 
En daarvoor ligt, (waar pronkstuk van die dagen) 
 

{==6==} {>>pagina-aanduiding<<}

Een prachtig Misboek opgeslagen. 
Daar oopnen zich de deuren, links en regts; 
De Graaf verschijnt, van edelknapen, knechts³⁾ 
Omgeven en van Hollandsch Leeuwbanier 
Voorafgegaan. - De ridderlijke zwier 
In gang en houding, 't heerschen van zijn blik, 
Maar eerbiedwekkend, niet een slaafschen schrik, 
De smaak, waarmêe zijn mantel hem omslaat, 
De vederbos hem afgolft op 't gewaad, 
Dat alles wijst op vijfden Floris. - Pligt 
En liefde tot zijn vader, die 't Gesticht 
Door hem voltooid, eens zelf gegrondvest heeft, 
Wiens dierbre schim hem zeegnend hier omzweeft, 
Bewegen hem dit trotsche praalgebouw 
Te wijden door een Bond van riddertrouw, 
In hoede van St. Jacob. - Gindsche gang 
Ontsluit zich voor den Stichtschen Kerkvoogd; lang 
In stil gebed, voor 't outer nêergeknield, 
Verheft hij eindlijk 't achtbaar hoofd, bezielt 
De ruimte door zijn zilverheldre stem, 
Die in een wolk van wierook klimt tot Hem 

{==7==} {>>pagina-aanduiding<<}

Wiens dienst zich 't eerst de vrome Ridder wijdt. 
Ik zie het twaalftal, tot den heilgen strijd 
Geroepen, strijd voor God, voor Eer en Regt; 
Ik hoor hun eed, op 't Misboek afgelegd; 
'k Zie hen geknield rondom den Graaf geschaard, 
Die, Ridder zelf, hen wijdt door 't ridderzwaard, 
Door 't goud torkeel, dat hij hun borst omhangt, 
Hen in zijn Orde - en vriendenarm ontvangt. - 
(De goede! weet hij 't? - In dier twaalven tal, 
Is Aemstel ook .... die hem verraden zal!) 
Nu dreunt de heilgroet door de welven; - speer 
En schilden klettren, vanen strijken neêr, 
Trompetten schallen, en - als met één slag, 
Verdwijnt het grootsch tooneel! - 
 
Een heller dag⁴⁾ 
Omschittert wand en boog. De reine zaal 
Ontdaan van al haar vorstelijke praal, 
Is 't beeld van 't schoon en vrij Gemeenebest, 
Op burgerdeugd en burgertrouw gevest, 
En in 't eiment van burgerbloed volbouwd.⁵⁾ 

{==8==} {>>pagina-aanduiding<<}

Dat tuigen vaan en standerd, die ge aanschouwt 
Aan 't hoog gewelf, van tachtigjaargen strijd 
De lauweroogst, aan 't Vaderland gewijd! - 
't Is of een togt hen statig mischen doet, 
Op 't naadren van den broeden, achtbren stoet 
Der vaadren, die den Staat, van steun beroofd, 
Om 't missen van dat jeugdig Heldenhoofd, 
(Zoo vroeg, helaas, ten doodslaap neêrgezegen!) 
Door wijs beleid, ten Schild zijn en ten Degen. 
Neen, nooit ontleende, in Rome's vrijen Staat, 
Het Kapitool een luister aan den Raad, 
Die Cinéas een kring van Vorsten scheen, 
Als toen, o Zaal! uw cederdak en wanden 
Omschitterd heeft! - Zij zijn geen Vorsten, neen, 
Die vaadren! maar, hun reine harten branden 
Voor de eer van Hem, die, Koning van 't Heeläl, 
't Verweesde Land ook nu beschermen zal! - 
Zijn dienst het eerst, dan de Algemeene zaak, - 
Ziedaar hun roem, hun duurbezworen taak! - 
Van daar die ernst in houding en gelaat; 
Die achtbaarheid, die afstraalt op 't gewaad, 

{==9==} {>>pagina-aanduiding<<}

Die klem in woord en daden! - Zie, o zie! 
Daar rijst de vrome Cats, en buigt de knie, 
Geheel de Schaar, met neêrgebogen hoofd, 
Stemt in den dank die hem ontvloeit, en looft 
Den bijstand van der heemlen Heer! - Ontbrandt 
Kartouwen nu, en dreune 't door heel 't Land: 
Voleind is 't werk! - Gezegend Voorgeslacht, 
Dat slechts van God zijn steun en glorie wacht! - 
 
Zoo draagt ge, o Zaal! van ieder tijdsgewricht, 
Een blijvend merk; - de Moed, de Ridderpligt; 
De Vroomheid van een later, schooner tijd, 
't Heeft alles u ten heiligdom gewijd. 
En schoon de Tijd, waar hij den voetstap rigt, 
Dien zet op 't hoofd van menig trotsch gesticht, 
Ja, Babels zelfs en Thebe's, (reuzensteden!) 
In wolken stofs, doet dwarlen om zijn schreden; 
U spaart zijn voet, U heeft geen menschenhand, 
(Nog woester soms!) - baldadig aangerand! - 
Wat zeg ik?... Ja, zij spaarde wand en boog, 
Maar d'achtbren dos dien de Oudheid U omloog, 

{==10==} {>>pagina-aanduiding<<}

Ontwijdde zij door 't misbruik. - Sloopt, barbaren, 
Dreun, mokerslag, op templen en altaren, 
Waait, dwarrelwinden, 't stof van heilgen steen, 
Met heilige asch van 't voorgeslacht dooreen! 
Nog kroont de Tijd den bouwval met een krans 
Van klimop, schittrend in den zonneglans; 
Maar wreeder mij de heiligschennis, die, 
Aan wat ons rest, ik de Eeuwgeest plegen zie! - 
Die Geest, voor al wat groot en goed is, koud, 
Het slijk doorwroetend om een handvol goud, 
Verneêrde ook u, o Vorstelijke zaal, 
Ter offerdienst aan dat gevloekt metaal! - 
De Winzucht, in haar laagst, afschuwlijkst kleed, 
Die, goud belovend, 't brood des Armen eet, 
De moeder van het Misdrijf, sluipt hier rond, 
Met valkenblik, en zaamgetrokken mond, 
De dorre hand krampachtig uitgestrekt, 
Waar 't weiflend Lot de hoop op schatten wekt! - 
o Tuimelgeest! o schriklijke ommekeer! 
Voor Ridderslag, Gelofte aan pligt en eer, 
Voor 't vroom gebed van Cats, welks nagalm ruischt, 

{==11==} {>>pagina-aanduiding<<}

In d'avondwind, die door de welven suist, - 
Het wentlen van 't geluks- of onheilsrad!.. 
En 't joelen van het Kroost van Abram, dat 
Als hommels gonst en dommelt door 't Gebouw, 
Waar ook onze eeuw haar merk aan hechten zou!.... 
 
Is 't waarheid, wat de Faam mij heeft gemeld, 
Dan wordt, o Zaal! uw luister dra hersteld, 
Gewroken door een Vorstelijke hand.⁶⁾ 
Volvoer die taak, o Vorst! wisch uit de schand, 
Die haar vernêert, het Voorgeslacht ten hoon! 
't Is schoon en grootsch en waard een Vorstenzoon, 
Het voorbeeld van gevoel voor 't heilig oord, 
Door Vorstenroem en Burgerdeugd omgloord. 
Herrijz' de Zaal in al haar Ridderpronk, 
En dat zij 't hart in heilgen gloed ontvonk' 
Voor de Oudheid, en der Vaadren deugd en moed! - 
 
Zoo gloorde in mij een sprank van dichtergloed, 
Toen ik, zoo lang mijn Vaderstad ontrukt, 
Dien dierbren grond voor 't eerst weer had gedrukt. 

{==12==} {>>pagina-aanduiding<<}

En, dwalend in uw ruimte, o Zaal! was 't mij, 
Als ruischte daar me een achtbre schim voorbij, 
Wiens Vorstlijk hoofd de Keizerskroon omblonk!.. 
Het was zijn stem; die me als een graftoon klonk, 
Waardoor ik mij uw' oorsprong zag verklaren, 
En die ik volg, op 't ruischen van mijn snaren!.. 
Ontvang dien toon; o mijn geboortestad, 
Van hem, die nooit uw' dierbren grond vergat; 
En, rust' zijn stof ook in uw aarde niet, 
Zijn hart u wijdt, zijn adem en zijn lied! - 




1) De oorsprong van verscheidene steden ligt in het duister. Dit hebben zij met vele Adellijke geslachten gemeen, en het is nog al zonderling, dat Burgers en Ingezetenen zich soms geen minder moeite gegeven hebben om den oorsprong hunner steden uit de meest fabelachtige oudheid op te delven, als de afstammelingen van sommige Adellijke geslachten, de wortels van hun stamboom uit den grond van het Oosten, in de nabijheid der wieg van het Menschelijk geslacht. Omtrent den oorsprong van 's Gravenhage bestaat er geen twijfel die aanleiding tot gissingen behoeft te geven. Iedereen weet, dat Willem II., Graaf van Holland en Roomsch Koning, door de stichting van een Hof of Paleis, (dat echter niet door hem, maar eerst door zijn zoon, Floris V., voltooid werd,) de aanleidende oorzaak was tot het ontstaan van deze plaats, die, tot den huidigen dag, de residentieplaats der Nederlandsche Vorsten gebleven is.


Er bestond derhalve noch aanleiding noch behoefte om mijn dichterlijk verhaal met fantastische voorstellingen op te sieren; alleen heb ik aan het denkbeeld der stichting van gemeld Hof of Paleis door Willem II, een voorval uit diens leven verbonden, hetgeen mij voorkwam daaraan een bijzonder gewigt, en, mag ik het dus noemen, eene dichterlijke kleur te geven. Om dit voorval, de schaking en bevrijding van 's Vorsten gemalin, tot mijn oogmerk te bezigen, had ik alleen noodig tijd en plaats eenigzins te verschikken; eene vrijheid, welke ik mag vooronderstellen, dat aan het dichterlijk verhaal niet zal ontzegd worden.


Omtrent den juisten tijd der eerste stichting van het gemelde Hof, bestaat eenig verschil. De Heer Mr. Johan Meerman, Vrijheer van Dalem, in zijne Geschiedenis van Graaf Willem van Holland, Roomsch Koning, stelt het in 1250. - De Baron W.H.J. Westreenen van Tiellandt, (als oudheid- en geschiedkundige algemeen bekend, en aan wiens heuschheid ik dankbaar erken, menige nuttige opmerking en inlichting verschuldigd te zijn,) stelt dit jaartal, in zijn belangrijk werkje: 's Gravenhage in de dertiende eeuw, op goede gronden, in 1249; doch alle schrijvers, Veldenaar in zijne Chronijk, Jo. a Leydis, de Divisie-Chronijk, Guicciardini, Boxhorn, Gouthoeven, de Cretzer, de Riemer en anderen, komen overeen, dat de stichting van dit Hofgebouw, zijnde de groote zaal op het Binnenhof, met de daaraan verbonden vertrekken, den grond legde tot den verderen aanbouw van 's Gravenhage.


Veldenaar beschrijft deze stichting in zijne Chronijk aldus: (*) Daar na [t.w. toen Willem voor het eerst als Roomsch Koning in Holland verscheen,] toech die Coninch in syn Greeffscap in Hollant, daer hi mit groter eren ende weerdicheyt ontfanghen wert. Ende hi dede in den Haghe tymmeren een Conincklick Pallaes, daer hi van hoghen saken des rycks te recht sat, die stadtlude ende die borchsaten die gaven goetwillichlick den Coninck tinss [cijns] ende brochten in des Keyzers Camer, sodat syn camer overvloedich ryck wert ende groot van schat wert. -’ De zoogenaamde Divisie Cronijk beschrijft den aard van het gebouw eenigzins nader. (*) ‘Nu is Coninck Willem in Hollant gecome daer hi mit grote waerdicheit, eer ende triumphe ontfangen wert, als wel recht was, ende quam terstond in den Hage, ende dede ontbiede verstandele wercklieden om een Conincklyk palays daar te doen maken, ende heeft daer gefondeert die scone hoge Sale ende die Capelle met scone welgechyerde [wel gecierde] cameren, als men noch sien mach.’ -


De groote zaal, door mij de Ridderzaal genoemd, omdat zij tot ridderfeesten enz. bestemd was, gelijk wij straks zien zullen, is dus het middelpunt geweest, waarmede de bouw van het Koninklijk paleis van Willem II. is aangevangen, welk paleis de Roomsch koning meende noodig te hebben om den luister van deze zijne nieuwe waardigheid op te houden, en dat, toen het voltooid was, ‘als wonder van bouwpraal’ gelijk Bilderdijk zegt, gesch. des Vaderl. 2 deel, bladz. 154, ‘door geheel de wereld gerucht maakte, en ten aanzien van bouwstoffe zoowel als van vorm geen gelijk had.’ - Laatstgenoemde voegt hier den wensch bij dat van dit, gedurende zoo vele eeuwen telkens veranderd, bijgebouwd, en altijd meer en meer van zijn eersten aanleg ontvormd gesticht, de lotgevallen en van tijd tot tijd ondergane veranderingen historisch werden nagegaan, zoo wel als de gebeurtenissen die er in en uitwendig bij zijn voorgevallen en niet altijd bekend geworden.


Ditzelfde denkbeeld nu heeft mij sints een aantal jaren bezig gehouden. De stof is rijk en uitgebreid, als men bedenkt welke herinneringen dit gebouw van zoo verheven oorsprong al opwekt; dat het, om maar iets uit verschillende tijdperken te noemen, ook het tooneel is geweest der geruchtmakende feesten van den prachtlievenden Graaf Willem IV; dat in zijne tuinen de schoone Aleid van Poelgeest (door de Kuser van Beets nog belangrijker geworden) is vermoord; dat aldaar de ongelukkige Gravin Jacoba de zaligste uren van haar leven sleet; dat binnen de muren der groote zaal de Koning van Spanje als Graaf en Heer dezer landen werd afgezworen; dat hare vloersteenen den indruk dragen der laatste voetstappen van 's Lands Advocaat Joan van Oldenbarneveld - deze en zoo vele andere herinneringen maakten mij de behandeling dezer stof tot een geliefd voorwerp van studie; maar die vereischt een meer doortastend onderzoek, dan mij thans, bij zoo verre verwijdering van 's Gravenhage en de hulpbronnen die mij daar te dienste stonden, vergund is. Intusschen hoop ik nog eenmaal in staat gesteld te worden om de resultaten van dit mijn onderzoek den beminnaars van de Geschiedenissen en Oudheden van onzen geboortegrond aan te bieden.


Het tegenwoordige dichtstuk is eenigermate als een uitvloeisel van dit, bij mij geliefkoosde denkbeeld, te beschouwen, en, als een natuurlijk gevolg daarvan, de voorstelling der Ridderzaal, in het eerste gedeelte des gedichts, als nog levende herinnering aan den Riddertijd; aan het tijdperk van den hoogsten bloei van het Gemeenebest der Nederlanden; en wier tegenwoordige bestemming (eene Loterijzaal!) als van zelf de gelegenheid aanbood tot eene tegenstelling van die beide, in zoo vele opzigten poëtische tijdperken, met onzen prozaïschen, materiëlen tijd.


Van den allereersten toestand, en de uiterlijke gedaante van het Hofgebouw of de ‘Sale’ zij hier nu alleen het volgende gemeld:


De kaart op het stadhuis van 's Gravenhage berustende, en door de Riemer uitgegeven, is niet ouder dan van den jare 1570, en daarin is deze stad, zoo als zij thans is, zeer goed te herkennen, omdat zij sints dien tijd wel aanmerkelijk is uitgebreid, maar in de hoofdgedaante geene wezenlijke verandering heeft ondergaan. Maar, van vroeger dan de laatste helft der 16e eeuw waren er geene topographische bescheiden van deze plaats bekend, tot dat de Heer Van Westreenen, in zijn reeds genoemd werkje: 's Gravenhage in de 13deeeuw, de afteekening mededeelde en eene zoo veel mogelijk volledige beschrijving gaf van een door Zijn Hoog Welgeb. ontdekt kaartje, met het opschrift: Die Hage soe als die was ao. 1249, geteekend door zekeren Christoffel Marghe ao. 1528, en waarop duidelijk de groote zaal met de nevengebouwen, alsmede de kapel, (thans weder eene R.C. kerk) en eenige aanzienlijke gebouwen in den omtrek, te midden eener boschrijke streek: das walt genaamd, staan afgebeeld. Ofschoon nu dat jaartal 1249, op het kaartje vermeld, wel voor eenige wijziging vatbaar is, zoo blijkt toch uit dit merkwaardig stuk, dat de bouw van het hof van vroegere dagteekening is dan sommigen wel meenen, en dat de beschrijving daarvan door Veldenaar, Gouthoeven en anderen gegeven, die ook ‘die Capelle’ en ‘scone welgechyerde cameren’ vermelden, wel degelijk tot den tijd van den Roomsch Koning Willem II behoort. Het is toch geen stad die wij op dit kaartje voor ons zien, maar een Vorstelijk slot, met eenige adellijke huizen omringd. En wat alle bedenking omtrent de waarheid dezer afbeelding wegneemt, is de opmerking, dat de vijver, die zich ten noorden van de kapel bevindt, en welke men zeker weet, dat eerst onder de 
regering van Floris V is gegraven, niet op deze kaart voorkomt. Zoo laat het zich verklaren hoe Willem II reeds in deze zaal ‘sat om recht te oeffenen’ en zijne devotie verrigtte in de kapel, aan de H. Maagd Maria gewijd; - ofschoon de kort daarop gevolgde gebeurtenissen, 's Graven dood in 1256, en de minderjarigheid van zijnen zoon en opvolger Floris V, de voltooijing van een en ander volgens den oorspronkelijken aanleg verhinderde; tot dat gemelde Floris, die in zoo vele andere opzigten de voetstappen van zijn' grooten vader drukte, en met eene waarlijk kinderlijke vroomheid voleindigde wat deze begonnen had, ook dit hof in den Hage volbouwde, zelfs vergrootte en verfraaide, en tot zijn meest geliefkoosd verblijf bestemde.

2) Het tooneel, hier geschetst, zal ieder geschiedkundige dra herkennen voor de instelling der Ridderorde van St. Jacob, door Graaf Floris V. Over de instelling dezer Ridderorde, of liever over de echtheid van het te dezen aanzien medegedeelde extract door Butkens, in zijne Annales généalogiques de la Maison de Lynden, zijn, voor eenige jaren, op nieuw zwarigheden geopperd, welke tot een' vrij uitvoerigen pennestrijd hebben aanleiding gegeven tusschen den Heer F.G. Baron van Lynden van Hemmen en den Heer Max. L. Baron d'Yvoy van Mydrecht, welke intusschen dit nut heeft te weeg gebragt, dat voor de waarheid van de instelling dezer Ridderorde, onzes inziens, geen redelijken twijfel overblijft. Of zijn er misschien nog die, na al de aangevoerde bewijzen voor de goede trouw van Butkens, en de zuiverheid zijner bronnen, nog twijfel voeden, er was voor mij grond genoeg om in dit voorval eene ongezochte en misschien niet ongelukkige aanleiding te vinden, om de Hofzaal voor te stellen, getooid met al de pracht voor een echt Ridderlijk feest.


Maar, zoo als ik zeide, ook voor den geschiedkundige is, na al hetgeen te dezer zake is te berde gebragt, het punt in geschil genoegzaam opgehelderd; indien men slechts voor het jaar 1290, door Butkens, Miraeus en anderen, als het jaartal der instelling van de Ridderorde van St. Jacob opgegeven, het jaartal 1279 leest. De reden van welke vergissing, door den Heer Baron van Lynden vas Hemmen voldoende is ontwikkeld. De namen der twaalf Heeren, door Graaf Floris V (die zelf kort te voren, in 1277, te 's Hertogenbosch tot Ridder geslagen was, door zijn oom Hertog Jan van Braband) tot Ridders van St. Jacob geslagen, zijn:


Dirk, Graaf van Kleef; Lancelot, Heer van Hamilton, Ambassadeur van Koning Hendrik van Schotland; Godevaert, Heer van Boïcholt, Ambassadeur van Westfalen; Hendrik, Graaf van Hennenberg, Ambassadeur van Keulen; Dirk, Heer van Brederode; Jak, Heer van Heusden; Jan, Heer van Arkel; Dirk, Heer van Lynden; Otto, Heer van Asperen; Jacob, Heer van Wassenaer; Ghijsbrecht, Heer van Aemstel en Hugo, Heer van Vianen. - Dit getal van twaalf is geheel in den geest dier tijden; toen men gaarne naar het getal der twaalf Apostelen of der twaalf artikelen des geloofs, waar dit pas gaf, gelijke afdeelingen maakte. Uit dien hoofde werden, door Keizer Hendrik de Vogelaar, de tournooiwetten in twaalf kapittelen verdeeld, hoewel men veel moeite had om de stof in zoo veel afdeelingen te splitsen. De Heer van Lynden van Hemmen meent dat men, bij de bepaling van het getal van twaalf ridders voor deze orde, het oog gehad hebbe op de twaalf Apostelen, of de twaalf Geloofsartikelen; en van daar dan ook de toespeling in de dichtregels;

De goede! weet hij 't?.... in dier twaalven tal, 
Is Aemstel ook - die hem verraden zal! 




Wat voorts de beschreven plegtigheden bij het Ridderslaan door Floris V betreft, het vieren namelijk van de Mis door den Bisschop van Ulrecht, de eedaflegging op een Misboek, het geven van den Ridderslag, het steken der trompetten enz., men zal, hoop ik, daarin overeenkomst vinden met de gebruikelijke plegtigheden bij zoodanige gelegenheden, gelijk die onder anderen vermeld zijn in Goldasti Constit. Imper. tom. III. fol. 400, bij gelegenheid dat Graaf Willem II, vóór hij tot Roomsch Koning gekroond werd, door den Koning van Bohemen, te Keulen, tot Ridder geslagen werd. - Van Loon, in zijne Aloude Regeringswijs van Holland, verhaalt de bedoelde plegtigheid van de instelling der orde van St. Jacob, volgens Miraeus, in zijn Cod. don. piar. tom. I. fol. 441, aldus: ‘Alle welken [Heeren] den Ridderlijken eed, wegens het heylig naarkoomen van den voorgehouden regel dier ingestelde Ridderordre, in handen van Johan den II [van Nassau] Bisschop van Uytrecht, op het Evangelieboek gedaan, en vervolgens ten onderpand dezer gedaane beloften, allen hunne onderscheydene wapen schilden, zoo als zulks in andere diergelyke Broedenvordingen door de wapenen alom gebruykelyk was, aan den schildknaap Johan Paypaart, in hoedanigheid van Eerhoud des Hofs, ter hand gesteld hebben, welke dezelven vervolgens op de groote zaal des Hofs in 's Graavenhaage, ter oorzake aldaar dit Ridderlijk Broederschap zijn eerste begin genoomen hadt, zoo ten onderpand hunner beloofde trouwe, als ter eeuwiger gedachtenisse van deze aldaar voorgevalle gebeurtenisse, te weeten, ieder volgens synen hiervoorgemelden rang, ophong; nadat aan iederen deeser nieuwe Ridderen een zilver Torkeel, verstaa, Ridderlijke halsketen, uyt ses daartusschen gevlochte Sint Jacobs schulpen bestaande, en aan wiens benedeneynde de beeldenis van den aangenomen Beschermheylig dier 
Ridderordre gehecht was, ter zwaarte ieder van anderhalf mark zilvers, bij hunne Ridderwordinge, op 't bevel des Graaven van Holland, was om den hals gehangen.’


Deze plegtigheid werd achtervolgd van een glansrijk tournooi, waaromtrent ons door Butkens, in zijne voornoemde Annales, het volgende Extract uit het ‘Tournoy-boek des Graven van Hollant’ wordt medegedeeld:


In 't jaar voerseyt van 1290, [of liever 1279] soe heeft mijn hoeghe Heer die Grave de Ridderen van syn Broederschap een tournoy aanghericht, waer beroepen waren de vermarste Ridderen van dien tydt, en de campioenen waren wel tougherust ende gebordeert, elck met hunne wapenen, als hier naar beschreven staat.’


Eenige, niet alle, van deze campioenen worden vervolgens vermeld, zij waren:


‘Heer Dirick, Heer van Brederode, ende droech een gulden schilt met een bloedroodigen leeu, et een blau tonge en crytsen, met een blau barenstel, en riep Hollant.


De tweede campejoen was: Heer Johan, Heer tot Heusden, ende droech een gulden schilt, met een rood raderken van een spinnewiel, ende riep Cleve.


De derde campejoen was: Heer Dirick, Heer van Lynden ende ter Lee, ende droegh eenen rooden schilt met een vergult cruys, ende riep Aspremont.


De vierde campejoen was: Heer Arent, Heer tot Isselstein, ende droech eenen gouden schilt, met een swarte plank daarin waarop een cruys van St. Andries gheschaakt van wit en root, en riep Amstel.’ - [Deze Heer tot Isselstein was een broeder van Gysbrecht van Aemstel, een der verkoren Ridders van St. Jacob.]

3) Het hier gebezigde woord knechts gelieve men te verstaan in den zin welke er te dier tijde aan gehecht werd, namelijk van schildknecht; (het fransche écuyer) welke titel gegeven werd aan zoodanige jonge lieden die nog geen Ridder geslagen waren, maar die in onderscheiden Ridderlijke oefeningen of in den strijd den Ridders ter dienste stonden, en die zelfs zonen van Ridders of van Vorsten waren. - Bovendien vind ik dien naam van knecht gebezigd in den zin van Leenman, en dus van Ridders of Vorsten zelven, blijkens de woorden welke Melis Stoke aan onzen Graaf Willem II, Roomsch Koning, in den mond legt, op de vordering der leenhulde voor Zeeland bewester Schelde, door Margaretha van Vlaanderen, waarvoor hij de verheffing van 't leen, eerst aan hem, als hoofd des Rijks vorderde. (B. III. vs. 1021.)


Dit ne sceen geen recht, dat ie soude wesen knecht mijns knechts.


Bilderdyk, in zijne geslachtlijst der Nederduitsche naamwoorden, zegt dat het woord ‘knecht, is: genecht, verbondene, 't zij door ridder- of krijgseed, 't zij in huis- of werkdienst.’ - Deze laatste bijvoeging waarschijnlijk volgens de beteekenis die er in latere tijden aan gegeven is.

4) Een der gewigtigste voorvallen, waarvoor onze Ridderzaal ten tooneele verstrekte, was ongetwijfeld de Groote Vergadering, (dus genoemd om de bijeenkomst van een buitengewoon aantal van Afgevaardigden uit al de gewesten) geopend binnen hare muren op den 18 Januarij des jaars 1651, kort na den onverwachten dood van den Stadhouder Willem II, in den ouderdom van 24 jaren overleden; om daarin te handelen over de gewigtige aangelegenheden van den Staat in die oogenblikken, bepaaldelijk: de Unie, de Religie en de Militie. Deze gebeurtenis scheen mij de gunstigste gelegenheid aan te bieden om de zaal te schilderen als de afspiegeling van een der schoonste tijdperken van de Republiek der vereenigde Nederlanden, toen drie jaren te voren, bij den vrede van Munster, hare onafhankelijkheid van Spanje, na den tachtig-jarigen worstelstrijd, was uitgesproken, hoezeer zij met der daad, die onafhankelijkheid reeds vroeger bezeten en krachtig gehandhaafd had, haar handel zich allerwege verbreid had en haar vlag op alle zeeën wapperde, waardoor de naijver en afgunst van hare gevaarlijke Mededingster, Groot-Brittanje, niet weinig werd opgewekt, wier Gezanten mede in de gemelde Groote Vergadering verschenen, om, zoo het heette, een naauw verbond tusschen de twee Staten te sluiten, 't geen echter niets minder bedoelde dan eene zamensmelting der beide Republieken; en, na het verwerpen van welk voorstel, de bekende Navigatie-acte door het Parlement werd uitgegeven, die de voorname oorzaak werd van die geduchte zeeoorlogen, waarin de staf van het oppergebied der zee, beurtelings overging in de handen van Nederland en van Groot-Brittanje, en die onzen staat tot cene eerste Zeemogendheid verhieven.


Voor deze Groote Vergadering werd de zaal van 't Hof geheel in orde gebragt, de daar aanwezige vendels, kornetten en wimpels, in den tachtigjarigen oorlog veroverd, schoongemaakt, en vele anderen, die elders geplaatst waren, daarbij opgehangen. - De banken tot zitplaatsen der afgevaardigden bestemd, waren langs de muren, amphitheaters gewijs, opgeslagen en met groen laken bekleed, met eene opene ruimte in het midden tot doorgang. Voor den schoorsteen was een langwerpige tafel geplaatst, met tien stoelen, een aan het boven-, een aan het benedeneinde, en vier aan iedere zijde. De stoel aan het oosteinde was bestemd voor den President, die tegen over hem, voor den Griffier, de andere acht stoelen, voor zoodanige Gezanten of Gecommitteerden, als in de Vergadering ten Gehoor zouden worden binnen geleid.


De Heer Pibo van Doma, (bij ongesteldheid van den eigenlijken Voorzitter Frans Donia) die wegens Friesland op zijne beurt den Voorzitters-stoel bekleedde, opende de Vergadering, waarna de Raadpensionaris Cats eene uitvoerige Aanspraak hield, waarin al de te behandelen punten, betreffende de drie hoofdzaken: de Unie, Religie en Militie, werden uiteengezet, en welke Aanspraak hij, onzes inziens, niet ongelukkig aanving met deze betuiging: ‘God vooraf gedankt te hebben, dat deze plegtige bijeenkomst gehouden mogt worden in dezelfde plaats, alwaar weleer de Koning van Spanje was afgezworen, en de grondslagen van 's Lands vrijheid gelegd waren; en alwaar de teekens der behaalde zege elk nog boven 't hoofd zweefden.’ Bilderdyk, die met Cats als Dichter zoo hoog ingenomen is, als of hij den Staatsman en Redenaar beknibbelen wilde, wat hij den Dichter zoo ruimschoots geschonken had, haalt hem, zoowel over deze openingsrede, als over zijne redevoering ten besluite der Vergadering, geweldig over den hekel, en noemt hem ‘den ellendigsten Redenaar, die de wereld ooit opleverde’ (gesch. des vaderlands, IX deel, bladz. 39 en volgg.) Misschien zoude er op deze geweldige afkeuring even veel af te dingen zijn als op den uitbundigen lof aan Cats als Dichter toegezwaaid; ofschoon de billijkheid vordert te erkennen dat de openingsrede niet is vrij te pleiten van groote uitvoerigheid; zoo zelfs dat zij bij de Staten van Holland dikwijls herzien en bekort is. (Zie Resol. van Holl. 12, 14 en 18 Jan. 1651.) Maar beknoptheid was evenmin het zwak van den dichttrant van Cats. Hoe het zij, het trof mij altijd als ik, bij Wagenaar, de vrome stemming van den eerwaardigen Cats, in deze weinige woorden uitgedrukt vond: ‘Hij besloot zijne rede, met eene 
dankzegging aan alle de Afgevaardigden der Gewesten, en aan Gode, die de raadplegingen, tot hiertoe, zoo merkelijk gezegend hadt.’ Cats, die, op zijn aanhoudend verzoek, thans, na het eindigen der Groote Vergadering, in 74jarigen ouderdom zijn ontslag als Raadpensionaris van Holland verkreeg, sprak, in de Vergadering van H.H.M. de Staten van Holland, geknield een dankgebed aan den Almagtige uit, voor zijne genadige ondersteuning in zijn gewigtig ambt. Ik heb de vrijheid genomen hem die dankzegging, na het eindigen der Groote Vergadering te laten verrigten, die intusschen ook op eene godsdienstige wijs gesloten is, want de gansche Vergadering en andere Hooge Collegien in 's Gravenhage vereenigd, kwamen op den 21 Augustus weder in de groote zaal bijeen, alwaar de Predikant Casper Streso eene plegtige dank-predicatie en gebed deed; en op den 13 September werd er, (er gelegenheid van het gelukkig eindigen der Groote Vergadering, door alle Gewesten een plegtige dankdag gehouden, waarna alom de klokken geluid, het geschut gelost en andere vreugde bedreven werd.


In het Museum van schilderijen te 's Gravenhage bevindt zich eene schilderij, de Groole Zaal voorstellende zoo als zij, ter gelegenheid van de groote vergadering, met de vaandelen en standaarden op de Spanjaarden veroverd, versierd was.

5) Toespeling op Vondel's woorden:

De vrijheit is gelegt, 
In 't kostelick ciment, 
Van dierbaar burgerbloet. 



6) Het had bij mij eene onbeschrijfelijk aangename gewaarwording verwekt te vernemen dat een hoog aanzienlijk Persoon het, zoo het schijnt, meermalen opgevatte denkbeeld, tot herstelling van de Groote Zaal in haren oorspronkelijken toestand, had verlevendigd; maar latere, meer stellige berigten gaven mij, helaas, de overtuiging dat dit gerucht ongegrond was, of dat althans deze zaak bij de bevoegde autoriteiten nog tot geen punt van overweging gemaakt was. Desniettemin heb ik de hier voorkomende dichtregelen niet willen onderdrukken, maar ik blijf, met allen die prijs stellen op de instandhouding van de overblijfselen van Oud-Nederlandsche kunst, (zij zijn, helaas, zoo weinige!) den wensch voeden, en dien, waar het pas geeft, met vrijmoedigheid aandringen, dat deze, naar het oordeel van deskundigen, zoo eenvoudig schoone Zaal, een onwaardeerbaar overblijfsel der bouwkunst van de 13e eeuw, en door zoo vele historische herinneringen eerwaardig, voor een thans dreigend verval moge bewaard worden niet alleen, maar ook dat de Hooge Regering dit, in zijne soort, misschien eenig monument, in zijnen vroegeren luister moge herstellen; waardoor het vorstelijk 's Gravenhage, (thans weder de zetelplaats van een Koning Willem II), door zoo vele nieuwe inrigtingen en uitbreidingen verfraaid, eene levende en aanschouwelijke herinnering der Aloudheid zoude bezitten, die een van hare merkwaardigste sieraden zoude uitmaken.



{==13==} {>>pagina-aanduiding<<}

II.


Koning Willem.


{==14==} {>>pagina-aanduiding<<}


{==15==} {>>pagina-aanduiding<<}


Schoon zijt ge, o Hollands Zetelstad, 
Verruklijk om te aanschouwen! 
Doorslingerd van uw Lindenpad, 
Omzoomd met praalgebouwen. 
In 't midden prijkt uw Ridderzaal, 
Als 't beeld der voorgeslachten, 
Ontmanteld met een weidschen praal 
Van pleinen, straten, grachten: 
De plooijen in den rijken dos, 
Zijn schoudren omgeslagen; 
En 't breed borduursel is uw bosch, 
Met bloeijend veld en hagen. 
Maar, wie de kunst, de schoonheid roem', 
In uwen kreits vergaderd; 

{==16==} {>>pagina-aanduiding<<}

Ik 't woud, met bladerkroon en bloem, 
En beek en sprank dooräderd. 
En als ik van der duinen kruin, 
Links, d'oceaan zie golven, 
En regts, uw bouwpraal en arduin 
In 't wieglend loof bedolven: 
Dan zie ik 't oude Holland wêer! 
Van Texels barre stranden, 
Tot waar de Maas zich stort in 't meir: 
Één woud en oeverzanden. 
Hier, strekken zich moerassen uit, 
Met ruigte digt bewassen, 
Waar roerdomps, hong'rend naar den buit, 
Het wrokkend aas verrassen. 
Ginds, waar de grond zich westwaarts strekt, 
Omringd van heuvelklingen, 
Met loofgewelven overdekt, 
Waardoor geen zon kan dringen; 
Zwerft tal van woudgedierte rond: 
De vlugge hinde en bever, 
Verschrikt op 't blaffen van een hond; 

{==17==} {>>pagina-aanduiding<<}

En 't grondomwroetend ever. 
Maar, tusschen Hertog Govaerts stad,⁷⁾ 
En 't oude graaflijk Leiden, 
(Waardoor de Rijn haar golvend nat 
Naar Katwijk heen doet glijden.) 
Daar is in 't woud een lieflijk oord, 
Door geen penseel te malen! 
Daar heerscht een stilte, slechts gestoord 
Door 't lied der boschkoralen. 
Hier, rijzen beuken, slank en trotsch, 
Als pijlers naar den hoogen, 
En vormen lanen in het bosch, 
Gewelfd als tempelbogen. 
Ginds, schemert door het kreupelhout 
Een plek, waar 't heilig donker 
Des wouds versmelt in vloeijend goud, 
Door 't prachtig lichtgeflonker. 
De grond, in 't bloemenkleed getooid, 
Als om er feest te houden, 
Is rijk met paarlen overstrooid, 
En blinkende esmerauden. 

{==18==} {>>pagina-aanduiding<<}

Hier ruischt een beekjen, aan welks boord 
Jasmijn en rozen bloeijen, 
Waarin het koeltjen zuchtend smoort, 
Bij 't heete middaggloeijen. 
Hier blinkt als diamant de vloed, 
En prijken schooner kleuren, 
Hier kweelt de vogel meerder zoet, 
Omwalmd van balsemgeuren. 
Een togtje doet het siddrend blad 
Van gindsche popels wijken: 
Wat donkre gevelspits is dat, 
Die wij door 't loof zien prijken?⁸⁾ 
Dat is het jagtslot, waar, zoo vaak, 
In 't lommer nêergezeten, 
De Graaf een wijl bij 't jagtvermaak, 
Zijn zorgen mag vergeten! 
Portaal en gevel zijn versierd 
Met hoornen, huiden, tanden 
Van al 't gevelde woudgediert': 
Sint Huiberts offeranden. 
En, wie de gunst was toegedacht, 

{==19==} {>>pagina-aanduiding<<}

Van binnen 't slot te aanschouwen, 
Kon wis, bij zooveel praal en pracht, 
Zijne oogen naauw betrouwen; 
Hier was het al in harmonie 
Met al het schoon daar buiten: 
‘Berijdbaar’ dacht hij zeker, ‘wie 
Een kroon om 't hoofd mag sluiten!’ 
Benijdbaar!... Of de zorg voor 't Land, 
Bij wie een schepter voeren, 
Niet sluipt op 't vorstlijk ledekant, - 
Niet schalt door 't jagtrumoeren!... 
 
De stoet genaakt, met stof en zweet bedekt. 
't Nog bloedend wild, op horden uitgestrekt, 
In zegepraal naar 't jagtslot heengedragen, 
Voldingt den roem, behaald in 't wildbelagen. 
Een hooge moed straalt uit der jaagren blik, 
Uit dien der brakken zelfs, der herten schrik, 
Schoon stroomen bloeds, uit open wond bij wonden, 
Den wêerstand van 't gehoornde dier verkonden. 
Maar, schittrend, daagt van uit die wolk van stof, 

{==20==} {>>pagina-aanduiding<<}

De Koning Willem met zijn glanzend hof, 
De bloem des Adels, Lijnden, Brederode,⁹⁾ 
En wie hij meer ter jagt en feestdisch noodde, 
Avennes, hem als vriend en broeder waard, 
En Hennenberg, ter wederzij geschaard 
Des Vorsten, wien ge, ook zonder praalvertooning, 
In 't jagtgewaad, zult groeten voor den Koning. 
Van niemand golft zoo hoog de vederbos,¹⁰⁾ 
Niet één beschrijdt zoo schilderachtig 't ros, 
Welks fijne bouw, zoo sterk, zoo vlug in 't jagen, 
Geschapen scheen om zulk een last te dragen. 
Genaderd op het slotplein, stijgt hij af. 
Wat majesteit die elken zwaai omgaf! 
Wat manlijk schoon straalt uit die wezenstrekken, 
Dat de afstand slechts deed raden, niet ontdekken! 
De blos der jeugd op 't open, lier gelaat, 
Waarop toch de ernst des mans te lezen staat, 
Die fijne leest, bij breede borst en schouders, 
(De kracht en 't schoon vereend van beî zijne ouders.) 
O, wie den Vorst aldus beschouwen kon, 
Verbaast het niet dat hij de harten won 

{==21==} {>>pagina-aanduiding<<}

Der vrouwen, hij tournooi of feestvermaken, 
En mannen daar van ijverzucht deed blaken! 
Toch onderschept een ligte wolk het licht 
Der gulle vreugd op 's Vorsten aangezigt; 
Maar zigtbaar slechts voor die hem kennen. - 't Joelen 
Des bonten hoops, die straks zijn drift mogt koelen 
Aan 't bloedig spel, en thans de wijnkruik zwiert; 
De rijke buit van 't schoonste woudgrdiert', 
Hem voorgelegd, met innig welbehagen, 
Het schoonste hert dat ooit een kroon mogt dragen, 
Niets, niets ontlokt die luide blijdschap hem, 
Als anders plagt. - Met fluisterende stem, 
Spreekt hem Avennes aan: - ‘Mijnhcer en Koning!....’ 
De Vorst ziet op, - en wenkt hem naar zijn woning, 
En, bij een frissche teug, die 't hart ontsluit, 
Hervat hij: - ‘ Mijn Avennes, wat beduidt 
Die hoofsche toon - van u moet ik dien hooren!....’ 
‘Vergeef me! 'k zag U in gepeins verloren, 
En waande, een onheil...’ ‘Ja, ik was verstrooid; 
Zoo zaagt ge, in 't vreugdgeruisch mij zeker nooit! 
Maar, 't zij ge een wijl mijn sombre luim kunt deelen, - 

{==22==} {>>pagina-aanduiding<<}

Of, (ligt!) een lach van spot niet kunt verhelen, - 
Uw vriendenhart zij toch mijn zorg betrouwd!... 
Zaagt ge ooit een kamp zóó bloedig in het woud?... 
Hoe joeg mij 't hart, toen eensklaps voor mijne oogen, 
In gindsche dreef, de hoornen zich bewogen 
Van 't edel hert, 't sieraad van onzen buit! 
Maar sneller dan een bliksem was 't vooruit; 
En - of de woeste drift, in mij ontstoken, 
Ook 't bloed in 't hart van ros en hond deed koken, - 
't Stoof alles voort, door ruigte, struik en mos, 
Gelijk een stormwind, op den vlugtling los! 
Maar nergens was een spoor van 't dier te vinden, 
Welks vlugge voet hem, met de vaart der winden, 
Door bosch en weide en greb en beken draagt. 
Reeds flaauwt de hoop, de vlugste zelfs vertraagt, 
Maar niet de ren der uitgerekte honden, 
Schuimbekkend, of zij reeds hun prooi verslonden. 
Wij volgen hen tot voor een breeden plas, 
En - zien het hert, gedoken in 't moeras! 
De pijl en snorren en de honden zwemmen, 
Die, bijtend, hem om borst en lendnen klemmen. 

{==23==} {>>pagina-aanduiding<<}

Vergeefs, dat hij de breede hoornen schudt, 
Of klagend kermt, - 't is alles hem onnut!... 
En, eensklaps, of me een nevel had omtogen, 
Stond in dat hert - mijn noodlot mij voor de oogen! 
'Scheen, Fredriks schim stond voor mij opgedaagd!¹¹⁾ 
'k Zag Koenraad weêr, bij Oppenheim gejaagd¹²⁾ 
Gelijk dit hert!... en dofte stemmen klonken: 
‘'t Hert droeg een kroon, hem door Natuur geschonken, 
Maar gij!....’ Mijn hand klemde om den teugel zaam, 
En 'k voelde een schrik.... waarvoor ik nog mij schaam!..’ 
‘De vrome Willem kan zich zelv' vergeten, 
En siddren!... hij! - als voor 't ontwaakt geweten, 
De booswicht; hij, der Kerke trouwste zoon!’ 
Zoo sprak Avennes:’ Wien, wien voegt de Kroon 
Dan U, wiens staal, het Rijk, wiens deugd de harten 
Verwonnen heeft, van wie uw hoogheid tartten! 
Wie stortte zich in d' open jammerpoel, 
Van smaad, ellende en rustloos krijgsgewoel, 
Om Kerk en Rijk te redden van 't verzinken?... 
Wien mogt de Kroon niet schoon in de oogen blinken? 
Maar 't offer, dat zij vorderde, in den nood, 

{==24==} {>>pagina-aanduiding<<}

Voor allen was 't - maar niet voor U te groot! 
De Paus, de Hemel zelf, schenkt U zijn zegen! 
De Vrede en Welvaart storten allerwegen 
Haar schatten uit, waar de oorlogskreet weêrklonk! 
Die Koenraad zelfs van Hohenstaúffen zonk 
In 't graf; U schiet geen mededinger over! - 
Gij mint de Vreê; - welnu, haar palmenloover 
Schiet welig op, ook aan de barre kust 
Van Holland, steeds uw vreugd en oogelust, 
En meerder waard dan Kroon en Rijkssieraden! - 
De Fries alleen, hardnekkig in 't versmaden 
Van gunst, en voor uw dreigen onversaagd, 
Wien vrijheid slechts in roof en moord behaagt, 
De Fries alleen durft U, zijn Landsheer, trotsen. 
Wel, als de winter poel en stroom met schotsen 
Bevloert, en 't week moeras, (zijn schuts alleen!) 
Ten strijdperk baant, verhard tot marmersteen; 
Dan met de kracht des stormwinds aangevlogen, 
En voor uw' voet dien trotschen stam gebogen! 
De rust hersteld van Holland, en, in spijt 
Der Friezen zelf, hen van het wee bevrijd 

{==25==} {>>pagina-aanduiding<<}

Dier vrijheidszucht, de bronwel van hun rampen! - 
Zoo wilt ge om 't heil van uwe volken kampen, 
En weigert zelfs, uit 's Opperpriesters hand 
De Keizerskroon, uit zorg voor 't Vaderland!¹³⁾ 
Moogt ge in dien strijd den lauwerkrans behalen, 
Hoe heerlijk zal hem 't Kroonengoud omstralen; 
Dat schooner niet om d'achtbren schedel blonk 
Van Charlemagne, uw groote gids!...’ 
Een vonk 
Van 't heldenvuur, dat op die taal ontgloeide, 
Schoot uit den blik des Konings, en er vloeide 
Weer donker rood om zijn verbleekte kaak. 
Onfeilbre tolk der kittling van 't vermaak, 
Door 't lofgeschal, dat in zijne ooren suisde, 
En.... dat in 't hart ook menschlijke aandrift huisde. 
(Veroordeel hem.... kent ge u van zelfzucht vrij!) 
Gelukkig was die taal geen vleijerij; 
(Die valsche munt in hand van valsche vrinden, 
Om 't kortziend oog van Vorsten te verblinden!) 
En, viel de lof hier aan den spreker ligt, 
Hij was den Koning, Land en Gâ verpligt, 

{==26==} {>>pagina-aanduiding<<}

De dankbaarheid mogt uit zijn woorden spreken.¹⁴⁾ 
 
‘Ik dank u, Broeder, zie hij is geweken 
De nevel, die in mijn ontrust gemoed, 
Gevolg was van 't te zeer verhitte bloed! 
Komt, wijden we ons, voor dat de winter nadert, 
Die in West-Friesland ons ten strijd vergadert, 
Geheel 't vermaak, in dit verruklijk oord! - 
- Hebt gij dien schal daar niet door 't bosch gehoord?.. 
Ruk 't venster open! - ja, het zijn mijn vrinden!.. 
O, mogt mijn Gâ zich in hun midden vinden! 
Schenk, Heilge Maagd, mij 't voorwerp van mijn min! 
 
En 't plein weêrgalmt: Leef, leef de Koningin!...¹⁵⁾ 



7) Met de stad van Hertog Govaert, de Bultenaar bijgenaamd, wordt Delft bedoeld; welke Hertog Govaert, of Godfried van Lotharingen, die het Graafschap Holland van Bisschop Willem van Utrecht, in diens strijd met de weduwe van Floris I, in achterleen ontvangen, en met geweld van wapenen veroverd had, naar het gemeene gevoelen, door het versterken van het dorp Delff, aan de Vliet, (misschien de gracht van Corbulo) in 1071 (of volgens anderen in 1075), en het bouwen van een kasteel of sterkte aldaar, als de voorname Stichter der stad Delft wordt aangemerkt.

8) De bosh- en wildrijke streek tusschen 's Gravesande en Leiden, in beide welke plaatsen de Hollandsche Graven, die zich aan geene vaste residentieplaats hielden, van tijd tot tijd hun verblijf hadden, die streek schijnt reeds, van de vroegste tijden her, om hare uitmuntende jagtgelegenheid, een geliefkoosd verblijf dier Graven geweest te zijn. - Immers in het groot placaetboek, 2e deel, bladz. 1615, vinden wij een handvest van Floris den Vette, van den jare 1097, geteekend uit 's Hage, en op de Hollandsche leenkamer berustte een handvest van Willem II, ook uit den Haag geteekend, van den jare 1242, en dus verscheidene jaren voor den aanvang van het Hofgebouw. Het is, volgens de Riemer, in zijne Beschrijving van 's Gravenhage, Meerman in zijn leven van Willem II en anderen, meer dan waarschijnlijk dat de Graven, in een der aangenaamste dreven van dit bosch, dat zich toen door een groot gedeelte van Delfland en Rijnland uitbreidde, een jagthuis, van eenige woningen omgeven, bezaten, hetwelk hun tot een tijdelijk verblijf verstrekte, en van waar de gemelde gunstbrieven dan ook zijn uitgegeven. Dit jagthuis stond op de tegenwoordige Plaats; en was, tijdens de stichting van het hof door Willem II, reeds meer dan twee eeuwen oud. En ofschoon waarschijnlijk van minder aanzien dan het hofgebouw, zoo verbeelde ik mij toch dit jagthuis als vrij aanzienlijk, daar het niet slechts tot een tijdelijk en geliefkoosd verblijf der Graven en hunnen stoet verstrekte, maar ook na den opbouw van het Hof in stand bleef; want ik vind aangeteekend (van Westreenen, 's Gravenhage in de 13e eeuw, blz. 24,) dat het in later tijden, een Leen van Arkel werd, waarmede, in 1436, Wouter Jan 
Baleynsz. verlijd weid. In 1461 kwam het aan Lodewyk van Treslong; in 1497 aan J. Gout; in 1537 aan zekeren Jan Hendriksz.; in 1541 aan zijn' schoonzoon, den beroemden Hippolitus van Persyn, Raad in het Hof van Holland, en daarna President van het Hof van Friesland; in 1568 ging het, door den dood van den laatstgemelde, over op diens zoon Jon. van Persyn, die het in 1582 aan Jan Michilsz., een waard, verkocht, na welk tijdstip het tot een gemeene herberg is geworden, en gebleven tot het einde der 17e eeuw, wanneer het geheel is afgebroken, en twee huizen op dien grond zijn gebouwd; waarvan het eene bij ieder inwoner van 's Gravenhage bekend is als de woning van den onlangs overleden Waalschen Predikant Delprat.


Zeer onnaauwkeurig zegt dus Bilderdyk, in zijne geschiedenis des Vaderlands, 2e deel, bladz. 117: ‘Dat de Hollandsche Graven ter plaatse, waar nu 's Gravenhage ligt, een houten gebouw (jachthuis) hadden, dat door Willem II, toen hij Roomsch Koning was, afgebroken, en in een steenen paleis veranderd werd.’ En op bladz. 154: ‘onder andere gehouwen --- stichtte hij [Willem II] het Hof in de Hage, ter plaatse waar bevorens een houten jachthuis stond.’ Het jagthuis door ons bedoeld, stond op de Plaats, het Hof door Willem II gesticht, omringt het dus genoemde Binnenhof.


Wanneer het waar is, wat de Riemer en anderen zeggen, dat dit jagthuis der Graven, tevens tot een pleisterplaats voor reizigers verstrekte, dan behoeft het minder te bevreemden dat Rittberg (zie het vervolg van dit dichtstuk) daarin een verblijf gevonden hebbe.

9) Van het gezelschap, dat hier de jagtstoet van Koning Willem II uitmaakt, is in de eerste plaats genoemd: Lynden. Dit geldersche geslacht schijnt altijd zeer in aanzien geweest te zijn bij de Graven van Holland. Immers wij zagen vroeger, dat zekere Heer, Dirk van Lynden, behoorde tot het twaalftal edelen door Graaf Floris V tot Ridders van St. Jacob geslagen. De hier bedoelde Lynden was de vader van dezen, Dirk I, zesde Heer van Lynden, Heer van Leede, Oudeweert, Ommeren, Kesteren, enz. Hij was zoo aan den Roomsch Koning Willem II gehecht, dat de droefheid over diens dood, hem, met toestemming van zijne tweede vrouw, Margaretha van Bandenrode, het geestelijk gewaad deed aannemen in de Abdij van Middelburg, alwaar hij in 1266 overleed. -


Brederode, die dan volgt, uit het oude, bekende geslacht van dien naam, was Willem, Heer van Brederode, die genoemd wordt: stalmeester van Koning Willem II. Beide, Lynden en Brederode, waren tegenwoordig bij den beruchten ijstocht tegen de Westfriezen, waarin Willem II omkwam.


Avennes en Hennenberg, die ik ter weêrszijde van Koning Willem geplaatst heb, waren beide 's Konings shoonbroeders. Jan van Avennes was de oudste zoon van Burchart van Avennes en Margaretha van Vlaanderen, (de zwarte Margareet bijgenaamd). Hij was in den jare 1246 gehuwd met Adelheid, jonkvrouwe van Holland, oudste zuster van onzen Graaf Willem, en de vader van dien Jan van Avennes, die, na den vroegtijdigen dood van Jan I, zoon van Floris V, in 't jaar 1300, Graaf van Holland en Zeeland werd, onder den naam van Jan II; de eerste der Graven van Holland uit het Huis van Henegouwen.


Herman, Graaf van Hennenberg, was een aanzienlijk Duitsch Vorst, wiens Graafschap lag in den Frankischen kreits. Hij was even als Avennes zeer aan den Roomsch Koning Willem gehecht, en huwde in den jare 1249 met diens jongste zuster Margaretha, jonkvrouwe van Holland, die toen omtrent vijftien jaren oud was. Deze Margaretha had de Abdij te Loosduinen door hare moeder Mathilda van Braband, weduwe van Floris IV, gesticht, rijkelijk begiftigd, en is dezelfde van wie het zonderlinge sprookje, van op één dag moeder te zijn geworden van 365 kinderen, in omloop gebragt en door niet weinigen, in vollen ernst, naverteld en nageschreven is.

10) Wat hier van de gestalte en het schoon en bevallig uiterlijk van den Roomsch Koning Willem II vermeld wordt, is geen fictie. Meerman, in zijne naauwkeurige levensbeschrijving van dien Vorst, zegt te dien aanzien in het 1e deel, bladz. 172: ‘Hij was lang en ongemeen welgemaakt van ligchaam, van eene verwonderlijke sterkte, schoon en achtbaar van gelaat, zijn vel blank, zijn hair zoo zwart als git; doch om dezen tijd (ao. 1247, toen bij, twintig jaar oud, tot Roomsch Koning verkozen werd) noch baardeloos; een bevallig jongeling, wiens opregte en edelmoedige inborst, wiens goed gedrag, kundigheid in regeringszaken en beleid, wiens dapperheid en zucht naar heldenroem, met de inneemendste zedigheid gepaard, hem de genegenheid en hoogachting zijner tijdgenooten verworven had.’ En in het 2e deel, bladz. 301:’ Willem behoorde builen twijfel tot het gering getal dergenen, aan welke de natuur zich vermaakt met eene menigte harer schatten te besteeden, en die zij met groote zoo wel als met beminnelijke hoedanigheden uitdost. Een schoone leest, een bevallig en teffens mannelijk aangezigt, een vriendschap-steelend voorkomen, waren bij hem zoo veel afdruksels eener edele en voor deugden van allerlei aart geopende ziel. De vroege oeffening in den wapenhandel, gevoegd bij eene aangeboren sterkte en een goed beleid, hadden hem eene zucht tot den oorlog ingeboezemd, en maakten hem aan den voet van vijandelijke muuren, in de opene vlakten en op de golven der West-Friesche zeeën even geducht.’

11) De strijd tusschen het Pauselijk en Keizerlijk gezag was, tegen het midden der 13 eeuw, in weerwil eener verzoening tusschen den Keizer, Frederik II, en den Paus, Gregorius IX, in het jaar 1250 getroffen, met heviger woede dan te voren ontvlamd; ofschoon door allerlei bijkomende omstandigheden gevoed, zoo was die strijd toch uit zijnen aard onverzoenlijk, en moest wel eindigen met de vernedering der wereldlijke magt en de verheffing der Geestelijke, omdat hij een noodzakelijk gevolg was van den aard en het wezen van het Pausdom en het Keizerschap, waarover ik mijne gedachten ontwikkelde in een vertoog, geplaatst in het Mengelwerk van den Resensent ook der Recensenten No. 1, van het jaar 1839. - In 1239 had Gregorius den Banvloek tegen Keizer Frederik den II uitgesproken, en toen reeds de Rijkskroon doen opdragen aan Robert, broeder van Koning Lodewijk IX, (de heilige) van Frankrijk, die echter weigerde. - De dood van den Paus doofde de onderlinge haat niet uit, maar deze werd geërfd door zijn opvolger Innocentius IV, (in 1243 gekozen); vruchteloos liepen de onderhandelingen tot eene bemiddeling af; doch Keizer Fréderik, toen meester van geheel den Kerkelijken Staat, had welligt Rome kunnen dwingen, en den Paus gevangen nemen, ware deze niet in 't geheim naar Lyon geweken, alwaar hij een Concilie bijeenriep, hetwelk Frederik op nieuw in den ban deed, en hem vervallen verklaarde van zijn Keizerrijk niet alleen, maar ook van al zijne Koninkrijken. Hendrik Raspo, Landgraaf van Thuringen, werd nu het eerst in 1246 tot Roomsch Koning verkozen; maar toen deze reeds in Februarij des jaars 1247 gestorven was, werd de Rijkskroon in eene 
vergadering van Geestelijke en wereldlijke Rijksvorsten (de laatste het minst in getal) den 29 September 1247 (op St. Michiels-dag) opgedragen aan den jeugdigen Graaf van Holland, Willem II, die baar aanvaardde.


Die Kroon was intusschen niet minder zwaar dan schitterend. Er behoorde al de moed, al de jeugdige geestdrift toe van een Held als Willem II om als tegenkeizer van den krachtigen en nog altijd geduchten Frederik II op te treden. Immers die Keizer en zijn zoon Koenraad, in 1237 tot Roomsch Koning verkozen en gekroond, hadden in Duitschland een sterken aanhang behouden. Hertog Albrecht I van Saxen; Otto, Paltsgraaf aan den Rijn en Hertog van Beijeren en de beide Markgraven van Brandenburg hadden niet alleen geen deel genomen aan de verkiezing van den Graaf van Holland tot Roomsch Koning, maar deze vier maglige vorsten bleven ook Keizer Frederik getrouw. Voeg hierbij den Markgraaf van Meissen, den Adel van Oostenrijk en Stiermarken, den Aartsbisschop van Maagdenburg, de Bisschoppen van Passau en van Freisingen, verschillende Rijksteden, als Worms, Spiers, Metz, ja zelfs Aken, waar, volgens oud gebruik, de Roomsch Koning moest gekroond worden, en men zal ontwaren welk eene magt den jeugdigen Willem te bestrijden en te overwinnen stond, alvorens hij zich in het bezit kon rekenen der hem aangeboden Kroon.


De zalen van den ongelukkigen Keizer Frederik gingen intusschen, sints Willems verkiezing, zoo in Italië als in Duitschland, steeds achteruit. Zijne gezondheid leed er merkelijk onder. Zijne beste vrienden begonnen hem te verlaten. Zijn schoonzoon Eccelinis di Romano, die eenige voordeden in Opper-Italië behaalde, wordt verdacht van meer voor zijn eigen belang dan voor dat des Keizers gewerkt te hebben. - 's Keizers trouwste vriend, zoo hij meende, de Kancelier Petrus de Vineis, lag onder zwaar vermoeden van hem door vergift te hebben willen ombrengen. De Geestelijkheid vooral vervolgde hem met een onmenschelijke woede. In een geschrift van zekeren Kardinaal wordt hij afgeschilderd als het ergste monster dat de aarde ooit had voortgebragt; hij wordt daarin onder anderen genoemd ‘een kind, een Stadhouder des Satans, een voorlooper van den Antichrist, een woedende draak, een brieschende leeuw, zoekende wien hij zoude mogen verslinden; een man, dronken van het bloed der heiligen, een tweede Pilatus enz. - Eindelijk stierf de Keizer, door de jaren, ziekten en hartzeer afgemat op den 13 december 1250, te Fiorentino, in de Provincie Capitanata, zonder eene begeerde verzoening met den Paus, of de ontheffing van den kerkelijken ban te hebben kunnen verkrijgen, in het boetgewaad van een Cistercienser-Monnik; en zijn lijk werd naar Palermo op Sicilie gevoerd en aldaar in alle stilte begraven.


Is het te verwonderen dat onze Graaf Willem, wien zelfs hem minder gunstige schrijvers eene gevoelige en edelmoedige ziel, een onkreukbare Regtvaardigheid, Liefde jegens verwonnen vijanden en boven alles de hartelijkste Godsvrucht niet kunnen ontzeggen; is het wonder dat hij meermalen het beeld van den grooten en ongelukkigen Frederik voor oogen gehad en met innig medelijden aangestaard hebbe, en dat, in oogenklikken van overspanning, wel eens eenige twijfel aan de regtvaardigheid zijner zaak bij hem opgerezen zij? - In zulk een jeugdig, driftig gemoed zal men het denk ik, niet vreemd of gezocht vinden, dat ik hem doe wanen, in een toestand als waarin hij hier afgeschilderd wordt, de schimmen van Frederik en diens Zoon Koekraad dreigend om zich te zien heenzweven.

12) Koenraad van Hohenstauffen, tweede Zoon van Frederik II, zoo als boven gezegd is, in 1237 tot Roomsch Koning gekroond, trachtte, na den dood zijns vaders, door inspanning van alle krachten, zijne aanspraken met de wapenen te doen gelden, hoewel meestal met een ongelukkig gevolg. Een zijner geduchtste nederlagen leed hij, ten jare 1251 bij Oppenheim, niet verre van Maintz. Het gevecht dat hier plaats had was langdurig en hardnekkig, want daarin zoude het beslist worden of Koenraad of Willem de Kroon van het Roomsche Rijk zoude blijven dragen. Nog wankelde de zege, toen Willem een aanzienlijke versterking kreeg van versche troepen, aangevoerd door Jacob, Bisschop van Metz. Hierdoor veel talrijker dan zijn vijand, werd er onder de benden van Koenraad een vreesselijke slagting aangerigt; de wanorde was algemeen, en Koenraad, nergens uitkomst ziende, vond zijn eenig behoud in eene overhaaste vlugt naar Beijeren.


Van toen af was Duitschland voor Koenraad verloren. Hij begaf zich kort daarop naar Italië, hopende op eenig meerder geluk in zijne Siciliaansche Staten. - Maar ook hier was hij niet overal voorspoedig. Immers hij kon zijne hoofdstad aldaar, Napels, niet, dan na een streng beleg van negen maanden tot onderwerping brengen. - Toen herleefde zijn vorige geestkracht; die straal van voorspoed scheen hem een nieuwen dag van geluk voor zijn Duitsch Rijk te beloven; reeds behaalde hij eenige voordeelen op het leger van den Paus, en hij vormde het stout ontwerp om zijne benden naar Lombardije, en van daar naar Duitschland te voeren, toen plotseling een geweldige ziekte hem, op den 21 Mei 1254 ten grave sleepte. - Manfred, zijn halve broeder, een natuurlijke Zoon van Keizer Frederik, die vroeger, gedurende zijne afwezigheid, het bestuur over de Siciliaansche Staten gevoerd had, vlammende op het bezit van die Koningrijken, wordt beschuldigd van zijn dood te hebben bevorderd door het laten toedienen van een vergiftigd lavement.

13) Men zal zich herinneren dat de Opperheer van het Roomsche Rijk den titel droeg van Roomsch Koning, tot dat hij te Milaan de ijzeren Kroon der Lombardische Koningen verworven en nader, te Rome, uit handen van den Paus zelven, de Keizerskroon ontvangen had. Dan eerst veranderde de titel van Roomsch Koning in dien van Keizer. - Meermalen had Paus Innocentius IV den Roomsch Koning Willem uitgenoodigd om de Keizerskroon te komen ontvangen, en bepaaldelijk na don dood van Koenraad; maar de moeijelijkheden waarin de Paus zelf in Italië gewikkeld was, deden deze plegtigheid telkens uitstellen. Thans echter bereidde zich Willem om, na den afloop van den voorgenomen wintertocht tegen de Westfriezen, naar Rome te gaan, ten einde, bij gelegenheid van het Paaschfeest, zich de Keizerskroon door den Paus op het hoofd te laten zetten.

14) De vriendeschap van Willem voor Avennes was wederkeerig, en van de zijde van Willem bleek die uit waarlijk Koninklijke giften. - Na het huwelijk van Avennes met zijne zuster Adelheid, had hij aan dezen vriend, in de oorlogen welke hij voeren moest om de Duitsche Keizerskroon, een zijner getrouwste bondgennoten; maar hoe werd deze trouw door hem bij elke gelegenheid erkend! Naauwelijks was Aken bedwongen, of hij ondersteunt Avennes in den oorlog dien deze tegen zijne Moeder, Margaretha van Vlaanderen aanving, door wier onnatuurlijke haat en vervolging, hij, haar oudste zoon, ter wille van de Dampierres, (de zonen uit haar tweede huwelijk) van zijne erflanden verstoken was. Op een Hofdag te Maintz, in 1249 gehouden, werd Boudewijn van Avennes, Graaf van Namen, en Keizer van Constantinopel, wegens het niet verheffen van dat Leen, vervallen verklaard van dit Graafschap, en het leen van Namen aan Jan van Avennes opgedragen; en op denzelfden dag stond Willem aan zijne zuster Adelheid en haar Gemaal de landstreek Garviach in het Graafschap Aberdeen, in Schotland, als huwelijksgoed af. (Welke landstreek de Graven van Holland, als een erfenis van Floris III, gehuwd geweest aan Ada, zuster van den Schotschen Koning Willem, ter leen hielden van de Koningen van Schotland.) In een Rijksdag, ten jare 1252 te Frankfort, of liever in een leger voor die stad opgeslagen, gehouden, verklaarde hij, ondersteund door de Rijksvorsten die deze zitting bijwoonden, Margaretha van Vlaanderen, die niet ophield haar Zoon Avennes te vervolgen en feitelijk hem zelfs het bezit van Henegouwen ontzegde, dat aan dezen, door de 
uitspraak van Koning Lodewijk IX van Frankrijk was toegewezen, vervallen van de leenen die zij van het Rijk in bezit hield, namelijk: Zeeland, bewester Schelde, Aalst, Waas en de vier Ambachten met hunne onderhoorigheden, omdat zij van deze gewesten de Leenhulde binnen den bepaalden tijd niet gedaan had; en hij schonk die landen aan zijn' zwager Avennes, om die van Hem en het Rijk voor eeuwig, op zulk eene wijze, te leen te houden, als de Gravin die te voren bezeten had. - Hoe hij naderhand de daad bij het woord voegde, en zijn vriend en zwager Avennes zelfs in het bezit van zijn Graafchap Henegouwen stelde, zullen wij straks gelegenheid hebben te vermelden.

15) De echtgenoot van den Roomsch Koning Willem II was Elisabeth, dochter van Otto I, Hertog van Brunswijk, de eerste Hertog van Brunswijk en Lunenburg. Voorheen voerden de Vorsten van dat Land den titel van Markgraaf. Hij was een zeer magtig Vorst in die dagen, en, benevens de Hertogen van Beijeren en Saxen, en den Markgraaf van Brandenburg, een getrouw aanhanger van Keizer Frederik II en diens Zoon Koenraad. Na de overwinning van Willem bij Oppenheim, en Koenraads vertrek uit Duitschland, was het vooruitzigt op het winnen dezer Rijksvorsten voor de zaak van Willem vrij wat verhelderd; en niets scheen hiertoe beter te zullen leiden dan eene huwelijksverbindtenis, te meer daar al deze Vorsten aan elkander vermaagschapt waren, en dus het winnen van den een' voor de partij van Holland, den overgang der anderen spoedig scheen te beloven. De Kardinaal, Legaat van den Paus, kwam Koning Willem in dezen door zijnen invloed te stade, en het huwelijk tusschen Willem van Holland en Elisabeth van Brunswijk kwam in 1252 tot stand.


Deze Elisabeth wordt om hare bevalligheid en innemende zielshoedanigheden door alle schrijvers hoogelijk geroemd. Melis Stoke zegt van haar (III B. v. 877 en volgg.)

Jonc, scone en wel gheboren, 
Van Brunsewyc, als wyt horen, 
Was si des Hertoghen kint. 





{==27==} {>>pagina-aanduiding<<}

III.


Elizabeth


{==28==} {>>pagina-aanduiding<<}


{==29==} {>>pagina-aanduiding<<}


Lieflijk is het lentekoeltje, na den barren winternacht; 
Lieflijk na het zonneblaken, 't fonklen van der sterren pracht; 
Lieflijk ruischt het zacht gemurmel van Meanders zilvren vloed, 
Hem, wien op de Egeesche baren, 't noodweêr heeft om 't hoofd gewoed; 
Lieflijk geurt de zilvren bloesem in het frisch oranjewoud; 
En het sap der gouden vruchten, liever is 't den dorst dan goud; 
Maar wat ooit de ziel mogt streelen, wat genot elk zintuig biedt, 
't Haalt toch hij de kroon der schepping, bij 't geschenk der Vrouweniet! - 
Zeg niet: Zij is schoon, aanvallig. 't Schoon, als bloeijend gras, verdort! 
't Is haar teêrheid, 't is haar zachtheid waardoor de aarde een Eden wordt; 
Die de schaduwzij van 't leven kleuren door haar zachter licht 
En door lijden haar verheffen, waar soms mannentrotschheid zwicht. 
Minnen, dulden, heil verspreiden, - dat is de Adeldom der Vrouw. 
Hij verneêrt haar, die om glorie, mannenmoed haar roemen zou! 

{==30==} {>>pagina-aanduiding<<}

'k Sidder als haar poezle handen klemmen Vorstenstaf of zwaard: 
Meestal schuilt in die Cathrina's iets van Messalina's aard! - 
En, als ze aan haar ega's zijde soms een Koningszetel deelt; 
Zou ze ook daar niet zedig schittren als der maanschijf evenbeeld, 
Die haar stralen wil verbergen, gloeit de zon ten middagtrans, 
En eerst dan haar licht, laat schijnen (maar met hem ontleenden glans) 
Als de ontboeide stormen gieren in den nacht van tegenspoed, 
Stralende armen en bedrukten hoop en balsem in 't gemoed? - 
Zoo, zoo kennen wij Vorstinnen in ons dierbaar Vaderland! 
Zoo, aan Koning Willems zijde, prijkte Elizabeth, wier hand 
Prijs was van 't verwinnend strijden voor den jongen, fieren Held, 
En den band, die Duitschlands Vorsten Holland aansloot, hield omkneld. 
O, wat teêrheid was de hare voor den Man, dien zij aanbad, 
Die reeds door zijn groote daden 't maagdenhart veroverd had, 
Vóór de Roomsche kroon hem sierde! Hij, die 't siddrend Aken dwong,¹⁶⁾ 
Maar de krooningsstad deed juichen, toen ze een vader slechts ontvong 
In haar Koning en Verwinnaar, - was haar Heilige, of nog meer! 
Vorstlijk op den koningszetel, Ridderlijk in 't veld van eer! 
Zelfs haar Vader, Brunswijks Hertog, Keizer Fredriks trouwste vrind, 
Werd getroffen door een grootheid, die den vijand zelfs verwint. 
Gloeijend rood bedekt haar wangen, rustloos sloeg haar 't jagend hart, 

{==31==} {>>pagina-aanduiding<<}

Als van weigerende lippen Hollands Graaf geprezen werd. 
't Denken aan hem werd behoefte, bij haar spinrok, op 't salet, 
En zijn naam werd eerst gefluisterd, als zij neêrknielde in 't gebed. 
Maar, wat nooit die Engelreine voor zich zelf gebeden had, 
Wat de minste schaduw nimmer om haar vroomheid spreidde, dat 
Werd als offer haar gevorderd: - 't is, haar hand voor Hollands Graaf, 
Die het nieuw verbond haars Vaders met den jongen Koning staav'. 
Zie, daar ligt hij aan haar voeten, diep getroffen door haar schoon, 
Smeekende om haar wederliefde, op dien zielversmeltbren toon, 
Als alleen in zulke stonden trilt in d' adem van den Man, 
En geen Maagd, hoe vroom of wareldsch, onverteederd hooren kan! 
O, dat zij ten Hemel blikte, 't oog van groote tranen vol, 
Dat haar hand den boezem drukte, als of 't hart der borst ontzwol, 
Dat zij niet haar siddrende armen om den lieven smeeker sloot, - 
't Was dat haar één denkbeeld pijnde: - mij is dat geluk te groot! 
't Harte kon zich niet verzeekren, naauw gelooven aan zijn min, 
En die beker, vol van zoetheid, hield zijn bitterheid ook in. 
Ziedaar 't hoogst geluk des stervlings, tuk op onvergald genot! 
Zie hoe 't Wezen, 't koude Wezen, met zijn zoetste droomen spot! 
Bij de zaligheid der liefde, wie, dien de onrust niet besloop? 
Wreeder wien ze, een wolk of schaduw, door de omklemmende armen droop! 

{==32==} {>>pagina-aanduiding<<}

't Denkbeeld dat haar heil verwoestte, hoe gelukkig door zijn trouw, 
Was, dat zulk genot op aarde, niet bestendig wezen zou; 
't Deed haar hart van weedom krimpen bij den groet aan 't jeugdig paar, 
't Klonk haar toe in 's Priesters zegen voor het huwlijksfeestaltaar! - 
En, dat zij een sombre stemming niet ondankbaar had gevierd, 
Bleek haar, toen 't gewijde Bruidsbed beiden haast ten Doodsbed wierd,¹⁷⁾ 
Toen de vlammen om haar golfden, en zijn moed alleen, zijn kracht, 
Haar door stroomen vuurs en vonken, heendroeg in dien gruwbren nacht. 
't Scheen, als weken zelfs de vlammen, voor zijn vromen moed ontzet; 
Wanden scheurden, bindten kraakten, 't puin stoof neêr bij elken tred, 
Maar hij draagt haar veilig buiten, en bij 't licht van 't brandend slot, 
Dankt hij, daar zij aêmloos neêrzonk, voor hun beider redding, God! 
O sints dien ontzetbren bruidsnacht, (gruwel moog'lijk van den Nijd!) 
't Antwoord op haar zorgvol vragen, wat al zielangst dien zij lijdt! 
Daar, voor 't minst, in nood en doodstrijd, was zij met hem lotgemeen, 
Maar, in duizend doodsgevaren, staat haar Echtgenoot alleen: 
Hier, 't gewoel van krijg en slagting, dáár, desluipmoord, ginds 't verraad! 
Maar die wolk van smart en onrust spreidt geen schaduw op 't gelaat. 
Dat blonk altijd rein en helder, schoon haar donker voorgevoel 
Soms haar bloed naar 't hart deed keeren, midden in het feestgewoel. 
O zij weet, dat hij geen wellust dan in hare blikken leest, 

{==33==} {>>pagina-aanduiding<<}

Dat ze, in eenzaamheid, zijn sterre, en zijn zon is, op elk feest; 
Dat, zoo boven alles 't plekjen om zijn Jagtslot hem bekoort, 
Zij voor hem 't weldadig licht is, dat zijn luister leent aan 't oord. 
Daarom, van wat nieuwe zorgen 't hart haar in den boezem hijgt, 
Spoedt zij zich, waar zij haar Dierbren in de minnende armen zijgt, 
Waar de rust der sombre lanen neêrdaalt in 't geschokt gemoed, 
En de dwang der hoofsche keten, voor het landheil wijken moet. 
 
Met luid gejuich en horenschal, 
Wordt, naar de rijkgesierde hal, 
De Koningin geleid, 
Die, aan den Vorstelijken disch, 
Waar alles pracht en luister spreidt, 
Het edelst sieraad is. 
De woestheid van het Hofgezin, 
(In jagttijd vrijer) bindt zich in, 
Voor 't zedig oog der Koningin. 
En, schroomt ook nu der mannen vreugd 
Geen beker, die het hart verheugt, 
De hoflijkheid, die Ridderdeugd, 
Viert de eedle Koningin. 

{==34==} {>>pagina-aanduiding<<}

‘Waar toeft nu Bato's zilvren stem? 
Betoovert dan het wildbraad hem, 
Dat bij zijn luit vergeet; 
Spreek Zanger en Poëet!..’ 
Dus rigt des Konings Broeder 't woord,¹⁸⁾ 
(De Held van Walchren, waar elk oord, 
Den naam van Floris nog vermeld, 
Die 't Vlaamsche heir hier heeft geveld) 
Tot Bato, om de hemelgaaf 
Der Poëzij, de lieveling 
Van heel den hoofschen kring, 
En, om zijn vroomheid, van den Graaf. 
 
De blonde zanger Bato rijst, 
Van d' afgescheiden disch 
Waar hij, die nog slechts Schildknaap is, 
Met de andre knapen spijst, 
En, voor de Koningin geknield, 
Vraagt hij de zangstof Haar, 
Die 't vriendlijk oogenpaar 
Op heur Gemaal gevestigd hield. 

{==35==} {>>pagina-aanduiding<<}

De zanger, die deez' went verstaat, 
Aanvaardt bevallig de elpen lier, 
En, op de akkoorden, die hij slaat, 
Ontsteekt zich zijn geheiligd vier. 
't Gedruisch der vreugde zwijgt, 
Waar Bafo's zangtoon stijgt: 



De Waterkoning.¹⁹⁾


Hoe schittert Assche's heide 
Zoo rijk in d' uchtendgloed, 
Als ginds langs rots en weide, 
De zilvren Maasstroom doet!.. 
 
't Zijn honderdduizend lansen, 
Die, spiegel van het licht, 
Zijn stroom doen kronklen, dansen, 
En scheem'ren voor 't gezigt! 
 
Wat wil die krijgsvertooning, 
Die vaan- en wapenpraal? 

{==36==} {>>pagina-aanduiding<<}

Het is de Waterkoning, 
Gedaagd uit Leeuwendaal! 
 
Dat had de blinde veete, 
Die 't hoofd hun duiz'len doet, 
Van zwarte Margarethe, 
Noch van Anjou vermoed! 
 
De Waterkoning nadert, 
Het voorwerp van hun spot! - 
Als voor den storm 't gebladert' 
Verstoof het Muitersrot; 
 
't Vond, wat hem dorst weêrstreven, 
In 't golvend diep een graf: 
Op Duitschlands troon verheven, 
Voegt hem de Waterstaf! - 
 
Waar toeven thans uw dapperen, 
Wat mart gij, schuldig Paar?... 

{==37==} {>>pagina-aanduiding<<}

Ziet Hollands Liebaart wapperen, 
Het uur des strijds is dáár! 
 
Vreest hier verdronken weide, 
Noch zeegolf om uw borst! 
Op 't droog van Assche's heide, 
Verschijnt de Watervorst. 
 
Maar Duitschers en Bataven 
Bezweren 't, hoog van moed: 
Te wasschen 't leed des Graven, 
In 't Vlaamsche en Fransche bloed! - 
 
Reeds driewerf zag de morgen 
Op 't glanzend leger neer, 
Dat, tuk naar moeite en zorgen; 
De rust vloekt van 't geweer. 
 
Driewerf, bij 't avonddalen, 
't Gestarnt' zijn post betrekt, 

{==38==} {>>pagina-aanduiding<<}

Maar, waar het oog mag dwalen, 
Geen vijand dien 't ontdekt! 
 
Hoe! woord en pligt vergeten, 
Kiest gij de schande, o Vorst! 
Anjou durft zich niet meten, 
Met wien hij honen dorst!... 
 
Margrethe! ontaarde moeder, 
Wacht voor uw' gruwlen 't loon! 
Vorst Willem wreekt zijn Broeder, 
Uw wreed beroofden Zoon! - 
 
‘Op, op nu, mijn getrouwen, 
Hier lang genoeg vertraagd; 
Op, op, uit Henegouwen, 
Den Franschen gier verjaagd!..’ 
 
Zoo klinkt, als 't stormenloeijen, 
Des Waterkonings stem; 

{==39==} {>>pagina-aanduiding<<}

En, zoo als baren, vloeijen 
De drommen zaam om hem. 
 
Zij snellen aan, zij komen 
En stormen over 't Land, 
Als over de akkers, stroomen 
Ontsprongen aan den band! 
 
Geen sterkte, hoe te duchten, 
Weêrstaat aan zulk een vloed. 
De Fransche roovers vlugten, 
Of wentlen in hun bloed. 
 
Enghien en Valenciennes, 
't Bukt alles voor hem neêr, 
En huldigt reeds Avennes, 
Als Henegouwens Heer. 
 
Maar luider eerbetooning, 
Maar stouter zegelied, 

{==40==} {>>pagina-aanduiding<<}

Den fieren Waterkoning, 
Die zee en land gebiedt! - 
 
‘Hij leef'!’ zoo galmt uit aller mond, 
Bij 't einden van den zang. 
Men zwiert den berkemeijer rond: 
‘Hij leef, Hij leve lang!’ - 
‘Hij sterf!’ zoo gilt een raauwe kreet, 
Die zelfs den stoutsten treft met schrik. 
Elk wendt het hoofd en slaat den blik 
Naar 't oord van waar het kwam; - men weet 
Geen oorzaak voor dit vreemd geluid. 
't Is alles stil - naauw haalt men aâm. - 
De herfstwind blaast door schouw en raam: 
‘Het is de wind alleen, die fluit,’ 
Zegt de een; ‘de donder rommelt, hoort!...’ 
‘Verraad!’ roept de ander; ‘'t was een woord 
Met kracht gesproken! -’ Op die taal, 
Schiet daar een rosse bliksemstraal, 
Verheldrend 't marmerbleek gelaat 

{==41==} {>>pagina-aanduiding<<}

Der Koningin; - zij, die nooit beeft, 
Zwijmt op dat vreeslijk woord: verraad! - 
‘Mijne Ega,’ roept de Koning, ‘sneeft! 
Vliegt, dienaars, vliegt, bestijgt het ros, 
Doorzoekt het huis, doorrent het bosch! 
Maar, vrouwen, hier! - mijn Gemalin!... 
Redt, redt met mij de Koningin!...’ 



{==42==} {>>pagina-aanduiding<<}



16) Onder de tegenstanders van den tot Roomsch Koning verkozen Willem II, hebben wij vroeger, (zie noot11,) ook opgeteld de stad Aken, de vermoedelijke geboorteplaats, zeker een der geliefdste verblijfplaatsen van Karel den Groote, alwaar, volgens een oud gebruik, de plegtigheid der Krooning tot Roomsch Koning altijd had plaats gehad. Reeds tegen het einde van het jaar 1247 had Willem met het beleg dezer stad een aanvang gemaakt; talrijke legerbenden, met het kruis op den schouder gehecht, als gold het een heiligen strijd, tegen de vijanden van het geloof gerigt, waren hem komen versterken, vooral zijne Friesche, Hollandsche en Zeeuwsche onderdanen, waarvan velen zich gewijd hadden aan den kruistogt, die omtrent dezen tijd door Lodewijk IX van Frankrijk, naar het H. Land ondernomen werd, maar die door den Paus van deze hunne gelofte ontslagen wierden, indien zij ten strijde togen tegen Aken. In 1248 was 's Vorsten leger tot 200,000 strijders aangegroeid. De Aartsbisschop van Keulen, de Bisschop van Luik, de Hertog van Braband, de Graaf van Kleef, de Graaf van Gelder en Jan van Avennes maakten er zich eene eer uit, om in persoon de banier des Konings te volgen, gelijk mede een aantal Baronnen uit 's Konings Erflanden, Neder-Duitschland enz. Ofschoon de inwoners van Aken, door telkens herhaalde beloften van ontzet, van Keizer Frederik en zijn' zoon Koenraad gerugsteund, zich tot het uiterste verdedigden, en dikwijls niet ongelukkige uitvallen deden, zoo vorderde het beleg toch elken dag; en het waren vooral de Friezen, in 's Konings heir, die, door het bezetten en verschansen van een lang verdedigde vlakte ten Noorden der stad, en door het vermeesteren van eene geduchte sterkte nabij een der poorten, de stad zoo 
digt insloten, dat alle toevoer volkomen afgesneden was. Reeds begon het gebrek te nijpen, en de arme inwoners verduurden al de ellende als waarvan zoodanig belegerde steden het tooneel plegen te zijn. Nogthans bleef hun weerstand hardnekkig, en hoogst waarschijnelijk zou de belegering nog veel langer geduurd hebben, hadden de Friezen in 's Konings leger, aan dijk- en waterwerken gewoon, niet door het leggen van een hoogen en zwaren dam het water van de hooger liggende omstreken zoodanig naar de stad geleid, die in een dal ligt, dat zij daardoor, ook in hare hoogere gedeelten, onder water gezet wierd, en haar geen hoop op uitkomst meer over bleef. Dit bewerkte de overgaaf der stad, en de Koning, in plaats van haar voor zulk een hardnekkigen tegenstand te straffen, schenkt haar niet alleen vergiffenis, maar overlaadt de ingezetenen, die, uitgeteerd van honger en gebrek, met vrees en angst op het gelaat, zijne plegtstatige intrede aanstaren, met de uitstekendste voorregten. - Staatkunde! zal men misschien zeggen, en ongetwijfeld bestuurde die 's Vorsten handeling in deze, maar hoe weinig goeds zal er van de edelste daden over blijven, indien men daarvan het aandeel der beweegredenen zal aftrekken! - Ook verlieze men den tijd van dit gebeurde niet uit het oog, toen felle wraakoefening meestal den gelukkigen overwinnaar kenmerkte. - Even edelmoedig als hier, vertoonde Willem zich tegen alle overwonnen vijanden, zoo in Duitschland als in zijne eigen Graafschappen; en met eenig regt mogt op hem worden toegepast, wat Voltaire van Hendrik IV zong: Il fut de ses sujets le vainqueur et le père.

17) Het huwelijk van Koning Willem met Elisabeth van Brunswijk werd in Januarij 1252 te Brunswijk voltrokken, en met groote pracht gevierd, in het paleis, naar den stichter Danquard, Danquarderode genaamd, hetwelk later door den befaamden Hendrik, de Leeuw bijgenaamd, zeer vergroot en verfraaid werd. - Maar de eerste huwelijksnacht had voor de jonggetrouwden zeer noodlottig kunnen worden. Er ontstond namelijk, door de onachtzaamheid van een bediende, zegt men, wiens licht in het stroo gevallen was, brand op het slot. De vlam nam met eene verbazende snelheid toe, en bereikte weldra het slaapvertrek. De Koning en Koningin hadden naauwelijks den tijd om te ontvlugten; bijna naakt en niet zonder groot gevaar ontkwamen zij aan het geweld der vlammen. Alle kostbaarheden, zelfs Willems Koningskroon, werden een roof van de vlam? zegt Bilderdijk, en laat er op volgen: en ik geloofde 't wanneer ik nog jong was. Hij schijnt dus te meenen dat hierachter nog iets meer te zoeken zij, doch geeft, nergens den grond van dit vermoeden op. Ik heb daaruit aanleiding genomen om die brandstichting aan de wraak van Rittberg toe te schrijven, waarover straks nader.

18) De eenige broeder van Koning Willem, Floris genaamd, aan wien hij het bestuur zijner Graafschappen opdroeg, als hij zich in Duitschland wegens de zaken van het Rijk onthield, is in onze geschiedenis meest bekend onder den naam van Floris de Voogd, omdat hij, na Willems dood, de voogdijschap voerde over diens onmondigen zoon Floris V. - Zijn wapenfeit in Walcheren, waarop in de hier bedoelde dichtregelen gezinspeeld wordt, heeft zijn naam een grooten luister bijgezet. - Margaretha van Vlaanderen, (die den aard van de zwarte Margriet, haar toegekend, nimmer verzaakte) had, terwijl zij den Koning te Antwerpen met onderhandelen ophield, een geducht leger, Vlamingers, Henegouwers, Bourgondiërs, Flanschen enz. bijeengebragt, en onder het bevel van haren Zoon, Guy van Dampierre, doen inschepen, om Walcheren in Zeeland te verrassen en te overrompelen. Maar Floris was op zijne hoede, naauwelijks had hij eenig berigt gekregen van dezen toeleg, of hij had mede een talrijk heir, Hollanders en Zeeuwen verzameld, en zich daarmede gelegerd in de duinen, voor nog het Vlaamsche heir geland was. - Dit onfscheepte in vier afdeelingen, onder aanvoering van den gemelden Guy, zonder eenigen legenstand te vermoeden; maar hoe waren zij verrast, toen zij onverhoeds door Floris en de zijnen, onder een vreesselijk krijgsgeschrei ontvangen werden. De Vlamingen sloven mar hunne schepen terug, maar de Hollanders en Zeeuwen hielden hen staande, en rigtten eene vreesselijke slachting onder hen aan. Het bloed stroomde bij beken, en wies zoo hoog, dat men op sommige plaatsen, tot den enkel toe er in waadde. Jan van Dampierre, broeder van Guy, door een valsch gerucht van 's Konings 
aankomst misleid, gaf zich eerst gevangen; dit deed ook Guy, die in het vlugten, aan den voet gekwetst was, - in weerwil dat hij zijne moeder beloofd had, te zullen overwinnen of sterven. - De wanorde in het Vlaamsche leger was zoo groot, dat er, naar het verhaal der Hollandsche schrijvers, wel 50,000 gedood, vertrapt of in zee gedreven werden. - De Brabandsche geschiedschrijver Miraeus bepaalt dit getal op 30,000. Het aantal der gevangenen was naar evenredigheid. Koning Willem, op het oogenblik der beslissing van den strijd, te Arnemuiden ontscheept, schonk aan duizenden die voortgedreven werden: oft scape waren, zegt Melis Stoke, lijfsbehoud, en liet hen, in schuiten, naar Vlaanderen voeren, terwijl alleen de Edelen in gevangenschap naar Holland werden gezonden. De Koning dankte eerst God voor de behaalde overwinning, en verhief zijnen dapperen broeder Floris op het slagveld tot Ridder. - Deze overwinning viel voor op den 4 Julij 1253. - Melis Stoke geeft van dit voorval eene uitvoerige beschrijving in het 2e Deel, van de uitgave van Huydecoper, het 3e boek, vers 1077 en volgg. welke om de bijzonderheden en vooral om het edelmoedig gedrag van Willem, jegens de berooide en wanhopende Vlamingen, zeer lezenswaardig is.

19) Deze zang van Bato, ‘de Waterkoning,’ moge voor de aanwezige gasten bij het feestmaal op het Koninklijk jagtslot zeer verstaanbaar geweest zijn, ik twijfel of hij dit wel zoo ten volle voor al mijne lezers zijn zal; weshalve ik het noodig oordeel ter verduidelijking van eenige uitdrukkingen daarin voorkomende, de volgende bijzonderheden te herinneren.


Margaretha van Vlaanderen, woedend over den mislukten aanslag op Walcheren, waarvan zij zich zulk eene zekere overwinning beloofd had, wilde dit wreken op haren zoon Jan van Avennes, en liever dan dat ooit eenig Hollandsch bloed iets van het hare zoude bezitten, droeg zij het Graafschap Henegouwen, dat door de bemiddeling van den Franschen Koning Lodewijk IX, aan Avennes was toegewezen, als achterleen op aan Karel van Anjou, broeder diens Konings, mits hij haar met al de strijdkrachten die in zijn vermogen stonden, tegen Willem en diens behuwdbroeder, haar zoon Jan, bijstond. Dit aanbod werd door den Franschen Prins, altijd begeerig naar eenig landbezit, gretig aangenomen. Hij verzamelde een magtig heir te Compiègne, en rukte daarmede Henegouwen binnen. De Gravin Margaretha, die Rupelmonde versterkt had, om Henegouwen tegen een aanval uit Braband te dekken, vereenigde hare benden met die van Anjou. Weldra waren de meeste steden door geweld van wapenen bedwongen, en binnen weinige weken was Henegouwen in handen der Flanschen, en voor Avennes verloren. - Avennes wendt zich nu, door middel van zijne echtgenoot Adelheid, Willems zuster, tot den Roomsch Koning, die zeker deze krachtige voorspraak niet behoefde om zijn' boezemvriend te hulp te komen, maar hij was toen juist in hevigen oorlog met de West-Friezen, die hij in menigen waterstrijd zegevierend bevocht Alles dus wat hij voor zijn' behuwdbroeder voor het oogenblik doen kon was, om den Graaf van Anjou zijne onbillijke handelwijs onder het oog te brengen, met uitnoodiging om van zijn verder pogen af te zien, waartegen hij hem zijne vriendschap aanbood. - Anjou beantwoordde dit met smadelijke redenen, trotsch op de ondersteuning van zijn broeder, 
den Koning van Frankrijk, en hem dreigende met zijne overmagt, indien hij den ‘Waterkoning’ zoo als hij Willem schimpend betitelde, op het vaste land kon lokken om daar zijn moed aan hem te koelen. - Deze trotsche en opgeblazen taal werd door den Koning op eene waardige wijs beantwoord. Hij nam de uitdaging tot een strijd op het vaste land aan, en bepaalde daartoe de heide van Assche, niet ver van Maastricht, welke eene uitgestrekte vlakte aanbood, waar hem, noch de wateren verhinderen zouden te strijden, noch bosschen of bergen voor hinderlagen zouden doen vreezen; de dapperheid alleen zou hier alles afdoen. - Melis Stoke legt hem deze woorden in den mond (3e Boek. v. 1322)

Heer Grave, ic ben niet so vilein, 
In dar wel uten watre comen, 
Gaet mi te scaden of te vromen, 
Opdat ghi beidet enen dach. 
Winne daer, de winnen mach. 
So we behout dat velt aldaer, 
Hi mach wel seggben over waer, 
Dat hyt met stride ghewonnen heeft; 
Hets recht, datmen hem dan gheeft 
Den prys al de werelt doer. 
Welc onser de dan comet voer, 
Beide des anders enen dach. 




Karel, die zoo iets niet verwacht had, wendde zich nu om bijstand aan zijn broeder, Koning Lodewijk; doch deze weigerde iets legen den jongen Koning Willem te ondernemen, die hem nooit beleedigd had, en dat:

‘Doer (om) eens wives overmoet.’ 




Dit antwoord sloeg Karel geheel ter neder, en hij was er reeds op bedacht om zich met den Roomsch Koning te verzoenen, toen Margaretha alles in 't werk stelde om hem te doen volharden. ‘Vrees niet’ zeide zij, ‘de Koning zal nooit zoo vermetel zijn. Schrijf hem slechts dat gij de plaats en den dag, dien hij bepaald heeft, aanneemt; sla dan gerust uw leger op de heide op, en vertoef er twee of drie dagen. Wees verzekerd dat hij er u niet zal komen opzoeken, al laagt gij er ook jaren achtereen. Dus zult gij u handhaven als Graaf van Henegouwen, een rang, tot welken mijn onwaardige zoon zich nimmer zal verheffen.’ Anjou liet zich door deze redenen overhalen; hij nam den strijd aan, met bijvoeging dat hij, die zich het eerst op de vlakte van Assche bevinden zoude, den anderen aldaar drie dagen zou wachten. - Ongetwijfeld rekende Anjou nog te zeer op de verzekering van Margaretha, dat de Koning aan de uitdaging niet zou durven of kunnen voldoen; maar deze had zich niet zonder vrucht aan de Duitsche Vorsten en zijne overige Leenmannen gewend, en hen opgeroepen om den hoon, hem door Anjou aangedaan, te helpen wreken. De Hertogen van Brunswijk, Saxen, Limburg, Lunenburg, de Landgravin van Thuringen, verscheiden Markgraven en Baronnen, zonden hem de gevraagde hulp, of schaarden zich zelven onder zijne banier. Bij zijn voortrukken naar Braband, kwamen ook de Hertog van dit gewest, Avennes en anderen hem versterken, zoodat zijn leger, uit Duitschers, Brabanders, Hollanders en Friezen zamengesteld, weinig minder dan honderd duizend man bedroeg. Hiermede verscheen de Koning op den bepaalden dag, een der dagen van September 1254, op de heide van Assche. Maar hij vond er zijnen vijand niet. Anjou, die naauwelijks de helft van zulk een leger had kunnen verzamelen, koos de schande boven een gewisse nederlaag; hij brak zelfs 
het beleg van Enghien op, en verschool zich in het versterkte Valenciennes. - Willem, na drie dagen vergeefs op de heide van Assche vertoefd te hebben, trok nu, midden door Braband, naar het wederregtelijk veroverde Henegouwen. Enghien opende hem dadelijk zijne poorten, en huldigde terstond Avenues als Graaf. Maar de Koning had het vooral op het goed verdedigde Valenciennes gemunt; doch Anjou dorst hem ook hier niet afwachten; deze trok naar Douai, aan de uiterste grenzen van het Graafschap, met zijne troepen terug; en liet de verdediging van Valenciennes aan Hugo van Bouchain over. Niet lang echter kon deze stad aan Willems magt wederstaan, na eenige bestormingen gaf zij zich over; nu volgden weldra Bergen, Binch enz. en zoo werd Henegouwen binnen zeer korten tijd bevrijd en aan Avennes, den regtmatigen Heer, onderworpen. - Anjou ging zijne schande in Frankrijk verbergen, om kort daarna, door de aanneming van het Koningrijk der beide Siciliën, en het ombrengen van Conradyn, den laatsten der Hohenstauffen, den wettigen opvolger in dat Koningrijk, op een schavot te Napels, zijn naam aan de diepste verachting der gansche wereld prijs te geven.



{==43==} {>>pagina-aanduiding<<}

IV.


De Zwaab.


{==44==} {>>pagina-aanduiding<<}


{==45==} {>>pagina-aanduiding<<}


Zaagt ge ooit, aan d' oever van den Rijn, 
Wiens helder nat en kronkelingen, 
En, (mooglijk ook!) wiens gulden wijn 
De dichters tot zijn lof doet zingen; 
Zaagt ge ooit, in dat verruklijk oord, 
Den stroom met donkre rots omboord, 
Wier dreigend aanzien heel de streek 
Met schrik vervult; terwijl de pracht, 
Waarin natuur u tegenlacht, 
In 't dal, aan haren voet ontweek? 
En, zaagt ge, aan 't hellen van haar top, 
Het slot, omringd van hechte muren, 
Die nog het woên des tijds verduren, 
Met zware torens boven op, 

{==46==} {>>pagina-aanduiding<<}

En d' afgrond aan hun voet; zoodat 
Geen, voor een mensch beklimbaar pad 
Zich ergens opwaarts schijnt te slingeren? 
En welk verblijf van wildbedwingeren 
Te regt de schampre bijnaam past 
Van Arendsnest, aan rotsen vast? 
Dan zaagt ge 't beeld ook der bewoners 
Dier burgten, uit den Riddertijd, 
Wier ontoeganklijk hart, in strijd 
Bij strijd, tot rots versteend, niets schooners, 
Niets eedlers kent dan moord en roof; - 
Voor Land- en Keizerswetten doof, 
Zijn zij de schrik van stroom en land; 
Zij strijken, bloedbelust en wreeder 
Dan gieren, op bun prooi ter neder; 
Geen vaartuig keert van daar ligt. weder, 
Geen reiziger ontkomt hun hand. - 
 
Zulk een was Rittberg. -²⁰⁾ Aan de boorden 
Des Rijns is landplaag nog tempeest 
Noch gruwel, als zijn naam gevreesd. 

{==47==} {>>pagina-aanduiding<<}

Dien naam, van 't Zuiden tot het Noorden, 
Sprak niemand uit, maar grijze en knaap, 
Gewagen fluistrend van den Zwaab. 
Woest is zijn blik, de breede schedel 
Met donkre lokken overdekt; 
Maar heel zijn houding fier en edel, 
Die schrik, maar ook bewondring wekt. 
Zoo veel gevoel van kracht en grootheid 
Lag in den aanblik van dien man, 
Die niets dan 't uiterst wezen kan 
Van mannendeugd of duivlensnoodheid. 
Hij was het laatst'! - De vrome zucht 
Die Ridders van het Kruis eens vormde, 
Werd vlam in gloeijende Oosterlucht, 
Bij 't daavren van het krijgsgerucht, 
Waardoor de orkaan der driften stormde. 
Voor 't stil gebed bij Christus' graf, 
Werd Tempelorde en heerscherstaf, 
Slechts doel van 't overwinnend strijden. 
De vrijheid, 't voorregt van die tijden, 
Werd trotschheid, die geen toom kan lijden, 

{==48==} {>>pagina-aanduiding<<}

En dwang, die tegen de onschuld woedt. 
Wat vroomheid ook 't gelaat nog veinsde, 
De wereld won, de Hemel deinsde, 
De Hel werd meester van 't gemoed. - 
 
Gezeten op zijn aadlijk slot, 
Omringd van muren en van wachten, 
Kan Rittberg elk gevaar verachten, 
Vraagt hij naar regel noch gebod. 
Ja, elke weêrstand maakt hem stouter! - 
Wat zou ook, in dien gruwb'ren tijd, 
Bij d' ongehoorden worstelstrijd, 
Die voortwoedt tusschen Troon en Outer, 
En Duitschland zet in vuur en vlam, 
Wat zou, bij 't slaken aller banden, 
Den overmoed dier dwingelanden 
Beteuglen? - Keizer Frederik kwam 
Hem zelf den duren Leenpligt vergen. 
In schijn van Hohenstauffens zaak, 
Viert hij zijn driften, koelt zijn wraak, 
En durft zelfs 's Pausen bliksem tergen, 

{==49==} {>>pagina-aanduiding<<}

Dien hij, bij gruw'len, nooit gehoord, 
In 't bloed van duizend offers smoort. - 
En toch, die borst van staal, dat hart 
Van steen, werd week en teeder, 't kende 
De liefde en ook der liefde smart; 
En, bij al de ongehoorde ellende, 
Die hij, met wellust om zich schiep, 
Bij hof en hoeve platgebrand, 
Bij burgten, plotsling overmand, 
Bij 't noodgeschrei, dat wrake riep, 
Van weeûw en weezen zonder tal, 
Van maagden, die hij bragt ten val, - 
Was hij 't ellendigst boven al! 
 
Wat baat hem 't zoet genot der wraak, 
De kittling van het fijnst vermaak! 
Één woord, één wenk, en 't vloeit hem toe; 
Niets kan zijn magt, zijn wil weêrstreven; - 
Slechts dat, wat hij zich niet kan geven, 
Één zucht van 't hart, waarvoor hij leven 
En roem en zaligheid zou geven.... 

{==50==} {>>pagina-aanduiding<<}

(De zaligheid van Rittberg, hoe!.. 
Dat offer waar gewis niet groot!) 
Neen meer! - waarvoor hij nog besloot, 
De zonde en gruwlen af te zweren, 
En tot de deugd zich weêr te keeren - 
Dat is voor eeuwig hem ontzegd! 
Hoe, is hij dan een knaap of knecht,²¹⁾) 
Hij, een der magtigste Vasallen, 
Wiens naam en rang en titlen schallen, 
Waar m' ooit gewaagt van dappre daân! 
Hij mogt voorzeker 't eerst van allen, 
Het oog op Brunswijks dochter slaan. 
En, - afgewezen! - niet met glimp 
Van woorden, die het Neen verzachtte, - 
Met trotschheid - ja, bijna met schimp! 
En zij, wier blik zijn borst verteert, 
Sprak siddrend, van hem afgeweerd: 
Dat zij den schuldige verachtte!... 
Zij - hem!... En zie, haar eigen vader, 
Aan Keizer Fredrik eens getrouw, 
Werd van zijn wettig Vorst verrader; 

{==51==} {>>pagina-aanduiding<<}

En schonk aan Willem haar ter vrouw, 
Den Schijn-monarch, den Papenvorst!..²²⁾ 
Nu gloeit de hel hem in de horst; 
Hij wil slechts bloed, hij ademt wraak! 
Zelfs éénmaal!... maar het noodlot wilde, 
Dat hij zijn woede vruchtloos spilde; - 
't Waar mooglijk ook te klein vermaak, 
Hen met één slag.... dan was 't gedaan!... 
Neen leven wil hij, laten leven, 
En duizendwerven hen doen sneven, 
Met schrik omringen, waar zij gaan! - 
Hoe blies hij d' oorlogsfakkel aan! 
Wat jamren tastte hij op 't hoofd, 
Dat reeds zijn kroon zoo vast gelooft! 
Wat helsch verraad begluurt zijn schreden; 
Wat haat bij Adel en bij Steden; 
Wat weêrstand bij den stuggen Fries! 
Hij was 't, die in de vonken blies 
En vreugd noch ruste gunde aan 't Paar. 
Hoe juicht hij in zijn wandaân! - Maar 
Een Sterker' schijnt voor hen te waken! 

{==52==} {>>pagina-aanduiding<<}

Wat gloed, wat vlammen om hen blaken, 
Hoe 't noodtij wast, aan elk gevaar 
Ontstijgen ze, als Gods uitverkoornen! 
En is zijn kroon een kroon van doornen, 
Zijn vroomheid en zijn heldenglans 
Omgeeft haar met een starrenkrans! 
De stam der Hohenstauffen dort, 
Door Rome's bliksem neêrgestort; 
En door zijn stof, der wormen buit, 
Schiet Hollands stam zijn wortlen uit, 
En staat in Keizersglans te prijk, 
En overschaduwt heel het Rijk! -²³⁾ 
 
Die uitkomst rooft hem 't zoetst vermaak, 
Die onmagt, bij de kracht der wraak! 
En, nieuwe gruwlen moeten 't trillen 
Der onvoldane woede stillen! 
Maar als hij, schittrend als een Vorst. 
In Rittbergs ongenaakbre wallen, 
Van zijner waardige vasallen, 
Aan 't druischend maal zijn lof hoort schallen; 

{==53==} {>>pagina-aanduiding<<}

Dan grijpt het vaak hem in de borst! 
Dan voelt hij, midden in de weelde, 
Zich armer dan de minste knecht; 
En alsem wordt hem 't fijnst geregt, 
De lofzang walgt, die 't oor straks streelde; - 
Het wordt hem te eng in 't ruim der zaal; 
Zijn voorhoofd gloeit; hij moet naar buiten, 
Van allen ver, zich op gaan sluiten: - 
Daar foltert hem zijn helsche kwaal: 
Hij zag ze weêr, die wezenstrekken, 
Waaruit een heil hem tegenstraalt, 
Waarbij geen aardsche wellust haalt! 
En, dat hij enkel mogt ontdekken, 
En leeren schatten door 't gemis!... 
Die hemel van genieting is 
(O foltring!) 't deel nu van een ander; 
Zijn vijand, 's Keizers tegenstander! - 
Veel meer dan Keizerskroon en Staf 
Is hem geroofd: - de rust van 't leven, 
De zucht om naar iets goeds te streven, 
De hoop op redding - over 't graf! 

{==54==} {>>pagina-aanduiding<<}

Hij ziet haar, met een koortsig trillen, 
Geklemd in de armen van den man, 
Dien hij genoeg niet haten kan, 
Aan hem haar dierste gunsten spillen; - 
Hij hoort haar lisplen van haar heil, 
Haar liefde en weelde boven peil: - 
En - zweeft zijn beeld haar soms voor de oogen, 
Dan is 't een wolk die over 't licht 
Van haar gelukszon komt gevlogen, 
En schaduw werpt op haar gezigt!... 
 
Daar stort hij zich op 't leger neêr; 
Een koortskou rilt door de ingewanden, 
En doet zijn kaken klappertanden; - 
Dan gudst het zweet van 't hoofd hem weêr, 
En, vloekend zijn geboortestonde, 
Slaat hij zijn tanden in de sponde, 
En treft zich met gebalde vuist; 
‘Wat raast gij, Paap! van hellepijnen, 
Van gloênde kolen, bloedvenijnen, 
Van langzaam foltrend hartverkwijnen, 

{==55==} {>>pagina-aanduiding<<}

Waar de onverteerbre worm in huist! 
Ik voel de helstraf levend... ik!... ’ 
Zoo raast hij voort, met woest geweld, 
Tot zelfs een traan in 't oog hem zwelt; 
En, plotsling rijst hij op met schrik. 
('t Is, of die traan zijn togten koelt, 
En hij zich zelven weêr gevoelt!) 
‘Ben ik een man!’ dus barst hij uit: 
‘Ben ik een Rittberg!.. wat beduidt 
Dat magtloos woên, dat mij verteert, 
En bijna tot een wijf verneêrt!... 
Hoe, 'k voelde reeds, een viertal jaren; 
Die smart, gelijk een booze geest, 
Mij door de ontstelde hersens waren; 
'k Heb wraak noch gruweldaân gevreesd, 
Niets kon die razernij bedaren.... 
Welaan, een andren weg betreên! 
Dat zich heel de aard daar tegen stelle, 
Ik roof haar van de poort der helle, 
En dien mijn liefde en wraak met één!’ 

{==56==} {>>pagina-aanduiding<<}

Op zulk besluit volgt ras de daad! 
't Ontbreekt aan dienaars noch vermogen, 
Noch medestanders in het kwaad; 
En voort naar Holland heengevlogen, 
Was bij 't, in dien ontzetbren nacht, 
In 't Jagtslot van den Graaf geslopen, 
Die schrik daar en verwarring bragt, 
En, te onbedacht, zich baast verried! 
Blaar zijn gelukstar daalt nog niet; - 
't Huis werd in elken hoek doorkropen, 
Het bosch doorzocht in iedre laan; - 
Hij mogt aan 't vorschend oog ontgaan.²⁴⁾ 
 
De Morgen prijkt in 't prachtig tooisel 
Van 't schittrend gouden wolkenplooisel, 
(Een dun en nevelig gewaad, 
Dat ze in het najaar om zich slaat) 
En, na een nacht, zoo vreeslijk donker, 
Is 't of bij 't morgenlichtgeflonker, 
Geheel Natuur weêr ademhaalt; 
Zij wierookt weêr haar balsemgeuren. 

{==57==} {>>pagina-aanduiding<<}

En schittert met de duizend kleuren, 
Waarmeê de Herfst het woud bemaalt; 
't Ontwaakte wild hupt in het loover, 
De velden door, de hagen over, 
Gevaar en zorgen onbewust; 
De Jager gloeit van nieuwen lust 
Om 't in zijn schuilhoek te verrassen; 
En hier ook, in het Graaflijk Slot, 
Haakt alles weêr naar 't jagtgenot; 
De paarden stampen, honden bassen, 
En menig vrolijk horenschal 
Weêrkaatst in 't bosch en 't zwijgend dal! - 
 
O wondre kracht van 't rijzend licht! 
Hoe fel door knellende angst bekropen, 
Het sluit in 't hart de wonden digt, 
En zet het voor de troost weêr open! 
Zoo hier ook; - na een hangen nacht, 
Doorwaakt in twijfel, onrust, zorgen, 
Is 't, of de flikkring van den morgen, 
Weêr kalmte en levensvreugde bragt. 

{==58==} {>>pagina-aanduiding<<}

Geen schijn bestaat ook van gevaar! 
Wie weet wat toeval 't heilloos woord, 
Dat bij den feestdisch werd gehoord, 
Verwekte! - En 't uur is spoedig dáár, 
Dat andre zorgen en belangen 
Het korte jagtvermaak vervangen. 
De Koning wil nog dezen dag, 
Die vreugde met de zijnen smaken. 
Beveelt om voor zijn Gâ te waken, 
Die rustig nog te sluimren lag, 
Terwijl hij spoorslags boschwaarts snelt. - 
 
Kalm is haar slaap, en zacht ontsluiten 
Hare oogen zich, en zien daar buiten 
In d' ochtendglans zich baden 't veld. 
Haar harte hijgt om, onverzeld, 
Daar aan haar mijm'ring toe te geven. 
Schoon is de morgen, en daar beven 
De tranen, door de Nacht geschreid, 
Aan blaadren nog en bloemenknoppen! 
Ook op haar wangen glinstren droppen, 

{==59==} {>>pagina-aanduiding<<}

Maar, van genot en zaligheid! 
Want zie, haar felbenepen hart, 
Nog korts ter prooi aan zooveel smart, 
Had in 't gebed zich weêr verheven! 
En zóó, vol aandacht neêrgeknield, 
Scheen zij van hooger kracht bezield, 
Volschoon, als de aanblik van dit oord! 
En van een stralenkrans omgeven, 
Als om het hoofd der Heilgen gloort! - 
Maar, eensklaps wankt ze, en geeft een gil, 
Of haar een slang besprong!... 
 
Daar nadert, 
Van tusschen 't wijkende gebladert', 
Haar Rittberg, en zegt enkel ‘Stil!’ - 
Maar 't woord was van zoo wondre kracht, 
Ja, zoo versteenend van vermogen, 
Dat zij een standbeeld scheen, gebogen, 
Als bad zij vurig tot den Hoogen; 
Of, als de Schuld, voor 's Regters oogen, 
Die sidderend haar vonnis wacht!... 

{==60==} {>>pagina-aanduiding<<}

‘Elizabeth!’ dus ging hij voort, 
Op zachter toon, 
Reeds lang zijn lippen ongewoon. 
‘Elizabeth, wat zijt gij schoon! 
Hoe ge in uw vroomheid mij bekoort!... 
O zie mij aan! - herkent gij mij?... 
't Is waar, mijn bloeitijd ging voorbij; 
De rampspoed heeft mijn jeugd geteisterd; 
Gelijk de orkaan het veld ontheistert! 
Maar onveranderd is de magt 
Die ge op mijn hart bezit! Vermogen 
Noch aanzien, krijgsgedruisch noch lust, 
Niets heeft die vlam voor U gebluscht, 
Die tot vertwijfeling mij bragt, 
O, werp een straal van mededoogen, 
In mijn stikdonkren nacht!’ - 
 
Geen oogwenk, niet een enkel teeken 
Gaf antwoord op dien woordenvloed. 
De Zwaab vat uit dit zwijgen moed; 
Hij moet haar van zijn liefde spreken, 

{==61==} {>>pagina-aanduiding<<}

En wil zijne armen om haar slaan; - 
Daar siddert ze over al haar leden; 
Maar ijlings aan zijn arm ontgleden, 
Herneemt zij al de majesteit, 
Die haar zoo kenlijk onderscheidt, 
En spreekt dit enkel woord slechts: Roover! - 
 
‘Herroep dat woord, die vloekspraak over 
Den man, die alles derft om U!... 
Maar neen, ga voort! vervloek mij, schuw, 
Vervolg mij met uw felsten haal! 
Veeleer zal ik dien wrok verwinnen, 
Dan de ijskoû uwer kalme zinnen! - 
Gij noemt mij roover; - geen verraad 
Werpt op mijn wapenschild een smet! 
Ik roofde een kroon niet aan mijn Koning, 
En heb die zelf me op 't hoofd gezet... 
O, spaar die ijdle schrikbetooning, 
'k Wijt u de schuld van and'ren niet! 
Ik zelf ben schuldig! geen verbloemen! 
Ik durf me op euveldaân beroemen; - 

{==62==} {>>pagina-aanduiding<<}

Maar, wat ge vreeslijks in mij ziet, 
Een monster, waar de hel voor gruw', 
Werd ik door U - werd ik door U!... 
Ja, had uw hart mijn hart verstaan, 
Uw hand mijn ruwer hand gevat,... 
Van d' afgrond voor mijn voeten had 
Me uw deugd beveiligd, en d' orkaan 
Der driften in mijn borst gesusd! 
Zie, in uw englenblik te lezen, 
Herschiep mij in een ander wezen, 
Doorstroomde mij van hemellust! 
Één wenk van U, en 'k waar gereed, 
Ten pelgrimstogt, in 't hairen kleed, 
Ten strijd met Saraceen of Roover; 
'k Had meer dan kroonen voor U over! 
Gij hadt me, - ik zeg niet, 't heilrijkst lot 
Op aard beschoren; - neen, uw deugd, 
Had heel den Hemel zelfs verheugd, 
En 't hoogste loon verdiend bij God: - 
Een ziel aan 't wis verderf ontscheurd!...’ 

{==63==} {>>pagina-aanduiding<<}

De vrome Koninginne beurt, 
Op deze taal, het hoofd; haar blik, 
Waar 't innigst medelij' den schrik 
Vervangt, gevest op d' onverlaat, 
Die, schier als boetling, voor haar staat: 
‘O waarom’ zegt ze, ‘kent ge uw nooden? 
Niet tot d' Ontfermer heengevloden, 
Nog is het tijd, laat af van 't kwaad!...’ 
 
‘Het is te laat! het is te laat!... 
In wanhoop gaf ik mij den Booze, 
Toen gij zoo wreed mijn hand verstiet; - 
Ja, sidder, vloek vrij den Godlooze, 
Gij kent de kracht der liefde niet! 
En weet gij, wat zij al ten goede 
Gewrocht had, bij een milder deel, 
Ken dan haar foltring ook, haar woede, 
Ken Rittberg en zijn doen geheel! 
Geen ramp, geen kommer die U griefde, 
Of 't kwam U over van mijn hand! - 
Het was de razernij der liefde, 

{==64==} {>>pagina-aanduiding<<}

Wier toorts uw bruidzaal stak in brand, 
Toen 't vuur bijna zijn trotschen kop....’ 
 
‘Houd op, o moordenaar, houd op!... 
Wat gruwlen wilt ge mij doen hooren; 
Spreek, waartoe hebt gij me uitverkoren? 
Vlied, monster, ja, waarvan ik gruw, 
Wat moet ik... gij, wat wilt gij!...?’ 
 
‘U! 
Gij volgt mij willig, 'k heb 't gezworen: 
Geen hel of hemel scheidt ons ooit! 
Voor eeuwig zijt gij thans de mijne, 
De tijd is kostbaar, volg me!...’ 
 
‘Nooit! 
 
O mijn Gemaal!...’ 
‘Niet meer de zijne! 
Vlied, vlied hem; eer gij alles derft! - 
De Kroon, door hein zijn Vorst ontroofd, 

{==65==} {>>pagina-aanduiding<<}

Wankt, gloeit op zijn onwaardig hoofd; 
De wrake komt, de dwingland sterft! 
Ik sta u borg; niets zal u hinderen!...’ 
 
‘'k Ben moeder, Bittberg!... o mijn kinderen!...’ 
 
‘Vervloekt zijne afkomst, zoo als hij! 
Gij hoont me, en tergt mijn razernij - 
Geen weêrstand langer!...’ En hij had, 
Op nieuw de weêrlooze aangevat, 
Die nogmaals, worstlend, is ontweken. 
Maar, nu verschijnen, op een teeken, 
Zijn helpers uit hun hinderlaag, 
En grijpen haar met ruwe handen; 
Vergeefs, dat zij nog worstelt, gilt, - 
Men heeft haar op een paard getild; 
Haar mond en voet omknellen banden, 
En spoorslags rent men door de haag. 
 
Maar naauwlijks honderd schreden voort, 
Daar wordt een horenschal gehoord; 

{==66==} {>>pagina-aanduiding<<}

Van alle zijden reeds genaken 
De Jagers, die de wildvangst staken, 
En jagt nu op de roovers maken. 
En ginds, omsingeld van zijn stoet, 
Verschijnt de Koning, wien het bloed 
In 't aanzigt gloeit van spijt en moed. 
En - Holland! galmt het door de dreven.²⁵⁾ 
Waarop de roovers antwoord geven, 
Met - Zwaben!... Zwaben! klinkt hun schreeuw; 
En nu ontstaat een strijd, zoo bloedig 
Als kort, van weêrszij even moedig: 
De strijd eens tijgers met den leeuw. 
Maar, digter steeds op een gedrongen, 
Omgeven door een wolk van slof, 
Is 't Willems zwaard, dat Rittberg trof; 
En daadlijk wordt zijn buit ontwrongen 
Aan d' arm, die magtloos nederzinkt. 
Doch, op het punt reeds van bezwijken, 
Hervat hij zich; in de oogen blinkt 
Het wraakvuur, als een bliksemstraal; 
Hij werpt, met de andre hand het staal 

{==67==} {>>pagina-aanduiding<<}

Den Koning toe, - die 't weet te ontwijken. 
Nu redt hem niets meer dan de vlugt; 
Het Holland! davert door de lucht, 
Van die hem trachten te achterhalen - 
Schoon vruchtloos! - 
 
Maar, niet af te malen, 
Is 't hartvermeestrend schouwspel, waar 
Het weêr vereenigd vorstlijk Paar, 
Omsingeld van een trouwe schaar, 
Die dankend op hen nederzag, 
Geknield elkaâr in de armen lag. 
Een blik tot God, een traan, een zucht, 
Gaf 't overstelpte harte lucht. 
Maar, na die eerste en felle ontroering, 
Zoo reikt de Koning, met vervoering, 
De hand aan Bato; hij toch was 't, 
Die 't Koninklijk bevel getrouw, 
De wacht hield bij de dierbre Vrouw, 
En, toen de Zwaab haar had verrast, 
Tot weêrstand onbekwaam, terstond 
Den teugel greep, en opgezeten, 

{==68==} {>>pagina-aanduiding<<}

Den Koning tijdig wedervond, 
En tot haar redding 't al bestond. 
‘'k Zal Bato nooit uw trouw vergeten!’ 
Sprak Willem: ‘wee, d' ondankbren, wee! 
Neen, Hemel, die, te dezer steê, 
De dierbaarste Uwer gunstbewijzen 
Mij toezendt, die mij wedergaf, 
Wat meer dan Keizerskroon en Staf 
Mij waard is, hier wil ik U prijzen! 
Hier was 't mij wel in vreugde en lust, 
Hier smaak mijn ziel aan d' avond rust? 
U, Moeder Gods, mijn zucht bewust, 
U, Redster, zal een tempel rijzen, 
En mij een weidscher hofgesticht, 
In 't oord dat ik U pleglig heilig'; 
En waar, voor rooverklaauwen veilig, 
Ik daaglijks mijn gebed verligt'! - 
O denkbeeld, dat mijn ziel bekoort! 
Hier, hier mijn Dierbren, God geprezen! 
'k Voorspel U, dit gelukkig oord, 
Zal toonbeeld van Zijn gunsten wezen! 



20) Deze Herman van Rittberg is geen verdicht persoon, en de schaking der Koningin geene verdichting. Ik heb alleen vrijheid gevonden om door verschikking van tijd en plaats, deze omstandigheid tot mijn doel aan te wenden. - De eigenlijke toedragt der zaak is deze: Koning Willem hield een Rijksdag te Worms, alwaar, behalve over andere aangelegenheden des Rijks, ook gehandeld werd over het ontvangen der Keizerskroon en zijn togt, tot dat einde, naar Rome. - De Koningin had haren Gemaal naar Worms vergezeld, en zij besloot, vermaakshalve, een togtje naar het slot Trifels te ondernemen, dat zich onlangs aan den Koning had overgegeven, en in welke sterkte, de Rijks-insigniën, benoodigd tot het volbrengen der krooning, bewaard werden. Zij bestonden uit de kroon van Karel den Groote, den schepter, den Rijksappel den ring, twee zwaarden, den Keizerlijken mantel, drie gouden sporen, eene Albe van wit fluweel, twee scharlakenrooden kousen, twee schoenen met edelgesteenten versierd, een stuk van het kruis des Zaligmakers, benevens een goud kruis, een tand van Johannes den Dooper, de speer van St. Maurits, en een der nagelen, waarmede Christus aan het kruis gehecht werd; - voorwerpen, wier beschouwing wel andere vrome vrouwen, behalve de gemalin des Roomsch Konings en aanstaanden Keizers, tot een togtje naar Trifels zoude verlokt hebben! - De Graaf van Waldeck zou der Koningin tot geleider verstrekken, en van dezen en een tamelijk gevolg vergezeld, reed zij te paard naar de gezegde sterkte. Maar tot Oggersheim, omtrent de helft harer reis, genaderd, werd zij door zekeren edelman dezer streken, Herman van Rittberg, aan het hoofd van een groot aantal gewapenden overvallen, en de Koningin, met haar gansche gevolg, gevangen genomen, en binnen zijn slot gevoerd. Als de aanleiding tot dezen 
vrouwenroof wordt door verschillende schrijvers opgegeven, de haat welke sommige Zwaben steeds bleven voeden tegen den vijand van hun Landheer, Keizer Frederik en diens geslacht; alsmede de spoorlooze roofzucht en de bekende overmoed van sommige Baronnen en Ridders in die tijden, die veilig op hunne versterkte kasteelen, ongestraft allerlei gruwelen pleegden. De Koning kon alleen tegen zware sommen gouds, de vrijlating zijner gemalin verwerven. - De dichterlijk gestemde Lezer, zal het niet vreemd vinden dat ik andere beweegredenen bij Rittberg, voor deze zijne stoute onderneming gevonden heb, dan alleen wraak- en roofzucht.

21) Herinnering, omtrent het hier gebezigde woord knecht, aan hetgeen te dezen aanzien gezegd is in de noot 3.

22) De naam Papenvorst, werd Willem door zijne vijanden telkens naar het hoofd gesmeten, omdat zijne verkiezing tot Roomsch Koning vooral geschied was op inblazing van den Paus, en meest door Geestelijke Rijksvorsten. De vroeger verkozen tegenkeizer, Hendrik van Thuringen werd ook genaamd: Le Roy des Prestres.- Men zie de aanteekening van Huydecoper op v. 825 van het 3e boek der Rijmkronijk van Melis Stoke.

23) Geheel Duitschland erkende, op het laatst van het leven van Koning Willem, hem als Opperheer, 't zij door de wapenen daartoe gedwongen, 't zij uit eigen beweging. - Wij zagen vroeger dat de magstigste Rijksvorsten Willems banier in de vlakte van Assche volgden. - Meerman zegt in zijne geschiedenis van Willem van Holland, Roomsch Koning, bij gelegenheid van de vermelding van den Rijksdag te Worms gehouden, in den jare 1255: ‘ook had Willem geen wederspannige onderdanen meer, dan zulke Ridderen, die liever verkozen zich van rooven en plunderen vet te mesten, dan zich aan eene billijke regeering te onderwerpen.’ - (2e deel bladz. 275.)

24) Men zal zich, bij het lezen van deze passage, wel willen herinneren het vermelde aan het slot aan de derde afdeeling van dit gedicht.

25) Het aanheffen van een strijd- of wapenkreet bij den aanvang en in het gewoel van den strijd, was reeds bij de oudste volken gewoonte. Wij vinden daarvan reeds een voorbeeld in het Boek der Richteren, het 7e Hoofdstuk, waar Gideon de zijnen, in den strijd tegen de Midianiten, als strijdkreet de woorden opgeeft: voor den Heere en Gideon. - Ook in de middeleeuwen was dit een volstandig gebruik. In den zeestrijd, ten jare 1304, door de Hollanders, onder Jonker Willem, Zoon van Graaf Jan II, door eene Fransche hulpvloot onder Grimaldi ondersteund, tegen de Vlamingen geleverd, voorde stad Zierikzee, weergalmde het krijgsgeschrei: Holland! Parijs! - Ook bij Tournooijen werd door de Kampioenen een strijdkreet aangeheven, meestal bestaande in den naam van hun geslacht of Riddergoed, gelijk wij vroeger zagen bij de vermelding van het gehouden Tournooi, ter gelegenheid van de instelling der Ridderorde van St. Jacob. Zoodanig een strijdkreet diende ook als teeken van herkenning, of tot bijeenroeping der strijdenden, in de hitte van het gevecht.



{==69==} {>>pagina-aanduiding<<}

V.


Besluit.


{==70==} {>>pagina-aanduiding<<}


{==71==} {>>pagina-aanduiding<<}


Dat plegtig woord getrouw, 
Rees weldra, in dit oord, het prachtig Hofgebouw,²⁶⁾ 
Waarvoor Hibernia zijn schoonste ceders sloopte, 
Onmolmbaar, en waar nooit de spin haar web aan knoopte; 
Daar naast de Hofkapel, en rond de breede haag, 
Die 't Binnenhof omgaf, zoo menig slot; gestaâg 
Van woningen omringd, en, verder aangewassen, 
Rees daar een Koningsstad uit bosschen en moerassen²⁷⁾ 
Maar slechts de grondslag werd door Willem zelf gelegd; 
Een kalmer avond was den Rustelooze ontzegd. 
Helaas zijn levenszon mogt naauw ten middag stijgen! 
Na weinig maanden, roept het onophoudlijk krijgen 
Hem naar West-Friesland weêr; - die ijstogt, zoo befaamd, 
Waarin 't balsturig lot zijn zoetste hoop beschaamt! -²⁸⁾ 

{==72==} {>>pagina-aanduiding<<}

Reeds ziet hij voor zijn magt dien woesten Landaard bukken; 
Hij zelf vliegt voorwaarts om de zegepalm te plukken, - 
Daar buigt het krakend ijs, en gaapt de breede plas, 
En ros en ruiter beî verzinken in 't moeras. 
Daar staat hem 't lot van 't hert, door hem gejaagd, voor de oogen! 
En plotsling komt een deel dier woestaarts aangevlogen, 
Met opgeheven knods! - ‘Genade!’ smeekt de Vorst, 
Maar brullend slaat men toe, het staal hem op de borst, 
En scheurend hem van een, als uitgevaste honden, 
Misverwt zijn bloed het ijs, uit meer dan twintig wonden. 
Daar lag de hoop des Rijks, een Kroon en Gravenhoed, 
Daar Hollands oogelust verachtlijk in den vloed!... 
Maar, troostloos, boven al, de rouw der Koninginne! 
Tien jaren lang beschreit zij 't voorwerp van haar minne, 
Eer haar de dood ontheft aan 't lijden; onbewust 
Waar 't dierbaar overschot van haar verslaagne rust! 
De trouwe Bato zwierf, om 't (mooglijk) op te sporen, 
In 't bar West-Friesland om, voor vreugde en zang verloren; 
Alleen, om 't Hofgebouw vernam men soms een zucht, 
Die als zijn harptoon klonk - en wegsmolt in de lucht. 



{==73==} {>>pagina-aanduiding<<}


{==74==} {>>pagina-aanduiding<<}


{==75==} {>>pagina-aanduiding<<}


{==76==} {>>pagina-aanduiding<<}


{==77==} {>>pagina-aanduiding<<}


{==78==} {>>pagina-aanduiding<<}


{==79==} {>>pagina-aanduiding<<}


{==80==} {>>pagina-aanduiding<<}


{==81==} {>>pagina-aanduiding<<}


{==82==} {>>pagina-aanduiding<<}


{==83==} {>>pagina-aanduiding<<}


{==84==} {>>pagina-aanduiding<<}


{==85==} {>>pagina-aanduiding<<}


{==86==} {>>pagina-aanduiding<<}


{==87==} {>>pagina-aanduiding<<}


{==88==} {>>pagina-aanduiding<<}


{==89==} {>>pagina-aanduiding<<}


{==90==} {>>pagina-aanduiding<<}


{==91==} {>>pagina-aanduiding<<}


{==92==} {>>pagina-aanduiding<<}


{==93==} {>>pagina-aanduiding<<}


{==94==} {>>pagina-aanduiding<<}


{==95==} {>>pagina-aanduiding<<}


{==96==} {>>pagina-aanduiding<<}


{==97==} {>>pagina-aanduiding<<}


{==98==} {>>pagina-aanduiding<<}


{==99==} {>>pagina-aanduiding<<}


{==100==} {>>pagina-aanduiding<<}


{==101==} {>>pagina-aanduiding<<}


{==102==} {>>pagina-aanduiding<<}


{==103==} {>>pagina-aanduiding<<}


{==104==} {>>pagina-aanduiding<<}


{==105==} {>>pagina-aanduiding<<}


{==106==} {>>pagina-aanduiding<<}


{==107==} {>>pagina-aanduiding<<}


{==108==} {>>pagina-aanduiding<<}


{==109==} {>>pagina-aanduiding<<}


{==110==} {>>pagina-aanduiding<<}


{==111==} {>>pagina-aanduiding<<}


{==112==} {>>pagina-aanduiding<<}


26) Dat aan den bouw van de groote zaal van het Hof kosten noch moeiten gespaard zijn, blijkt niet alleen uit verschillende oude schrijvers, maar ook uit de vastheid en ongeschondenheid van het gebouw zelf, zoo als het nog bestaat. Het kapwerk is van cederhout uit Ierland aangevoerd, en allen vermelden dat daar geen spinnen of ongedierten in kunnen huisvesten. Bij Henricus Thaborita, Lib. VIII Historiarum, Cap. XVII, in de Analecta van Matthaeus, leest men: Ligna istius castri sunt imputribilia, delata ibidem ex Hibernia, et resistunt omni veneno. En Cats, in zijne aanspraak, ten besluite van de Groote vergadering in 1651, maakte ook van deze bijzonderheid, dat aan het houtwerk der groote zaal geene spinnekoppen kunnen nestelen, gewag, om de Leden dier vergadering te herinneren dat zij ook notabele resolutiën hebben genomen tegen ‘alle vuylicheden ende corruptien.’

27) Hoe de stichting van het Hof in den Hage, door Koning Willem II, reeds vroeg aanleiding heeft gegeven tot het bouwen van vele andere adellijke huizen in den omtrek, die wederom van andere woningen omgeven werden, en waaruit eindelijk deze fraaije, door Vreemden en Inlanders eenparig geroemde Hofstad is ontstaan, blijkt reeds uit het vroeger vermelde kaartje van den Haag, zoo als die zich vertoonde in de 13e eeuw, door den Heer Baron vas Westreenen uitgegeven en beschreven. Op dat kaartje komen, behalve de kapel en het voormalige jagthuis der Graven, reeds acht of negen aanzienlijke gebouwen voor, waaronder de nog bestaande gebouwen, (of die daarvoor later in de plaats gesteld zijn) op den hoek van het Buitenhof (vroeger Voor- of Nederhof) en het Halsteegje; - het huis van Egmont op den hoek van den Vijverberg en Kneuterdijk, (vroeger Tournooiveld) enz. - Gouthoeves, in zijne kronijk, noemt, behalve deze, als de aanzienlijkste huizen van Edelen, in de nabijheid van het Hof des Graven gesticht: het huis van Brederode, thans het Raadhuis; het huis van Wassenaer, in het Voorhout; het huis van Naeldwijk; (later verbouwd tot de woning van 's Lands Advocaat Joas van Oldenbarneveld, thans een gedeelte van het Ministerie van Financiën.) het huis van Assendelft, in het Westeinde, enz. - De Groote of St. Jacobs-kerk is gesticht ten tijde van Hertog Albrecht vas Beijeren; en de Kloosterkerk in het Voorhout, behoorende tot het klooster der Predikheeren van de orde van St. Dominicus, door 's Hertogs tweede gemalin, Margaretha vas Kleef, in 't jaar 1397, waarin zij ook begraven werd. - Hij 
zelf ligt, of lag begraven, gelijk ook zijne eerste gemalin, Margaretha vas Briga, in de aanzienlijk door hem gedoteerde Kapel op het Binnenhof; alwaar ook de ongelukkige Gravin Jacoba van Beijeren hare laatste rustplaats vond. - Het was onder dezen Graaf, en zijn broeder en voorganger Willem, de dolle Hertog bijgenaamd, die beide zich gaarne in den Hage onthielden, dat deze stad, door het bouwen van een aantal adellijke huizen en andere woningen, aanzienlijk werd uitgebreid. Minder was dit het geval onder de Graven uit het Huis van Henegouwen, die zich veelal in dat gewest te Valenciennes of te Quesnoi onthielden.

28) Het rampzalig omkomen van Graaf Willem II van Holland, Roomsch Koning, in een togt tegen de West-Friezen, over het ijs, in de maand Januarij 1256, is algemeen genoeg bekend. Door zijne gewone dapperheid vervoerd, alléén, tegen de West-Friezen vooruit ijlende, om hen in hunne hinderlagen, achter eenige rietbosschen te overvallen, zonk zijn zwaar geharnast paard door het brooze ijs, tot den buik in den modder. De pogingen van het dier om zich te redden, doen het nog dieper zinken, en het stort ter zijde, boven op zijn afgeworpen ruiter neêr. Eenige Friezen schieten toe, en zetten hem hunne werpspiesen op de borst. Geene smeekingen, geene aanbiedingen van den hoogsten losprijs baten, maar de Vorst wordt met verscheiden wonden afgemaakt, zijn lijk naar het West-Friesche leger gesleept, en vervolgens in het dorp Hoogwoude, niet ver van Medemblik, onder de haardsteê van een boerenhuis, diep onder de aarde begraven. - Eerst in den jare 1282 werd door Floris V het lijk van zijn vermoorden vader ontdekt, en te Middelburg, met vorstelijke pracht en na het vieren van eene plegtige Lijkdienst, begraven.


De ontzetting welke de tijding van Willems dood in het Duitsche Rijk, ja in geheel Europa, maar vooral in het hem dierbare en getrouwe Holland, veroorzaakte, laat zich niet ligt onder woorden brengen. - Zijne nagedachtenis wordt te regt als die van een groot, dapper, godvruchtig Vorst en Regent vereerd, en zal vooral geëerd blijven in de stad 's Gravenhage, die hem haar aanzijn dankt, door het denkbeeld van het stichten van een Paleis op deze geliefkoosde plek, hetwelk door den Latijnschen dichter Janus Dousa, in deze woorden uitgedrukt is:

Inde Aulae mea cura novae: Gravezanda valere 
Jussaque Consiliis Haga patere meis. 




welke door den Heer La Lau, dus vertaald zijn:

'k Verliet toen 's Gravezanad, waar 'k voormaals placht te leven, 
'k Heb 's Hage tot mijn Hof- en Lustplaats toen verheven, 
En stichtte er een gebouw en Koninklijke Zaal, 
Versierde 't rijkelijk met Vorstelijke praal. 





(*) Oorspronkelijke uitgaaf, Utrecht bij J. Veldenaar 1480, pag. 292, of van de uitgaaf van Scriverius p. 43.

(*) Divisio 18. Cap. 13.


