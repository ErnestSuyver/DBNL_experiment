
   
        
           
               Reize naar Bengalen en terugreize naar Europa
               J.G. Haffner
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Reize naar Bengalen en terugreize naar Europa van J.G. Haffner uit 1822.
               
               
                   
                       p. 32: het foutieve paginanummer 28 is gewijzigd naar 32.
                   
               
           
           
           
               haff003reiz02_01
               DBNL-TEI 1
               
                   2017 dbnl
               
           
           
               
           
           
               
                   
                   exemplaar Koninklijke Bibliotheek Den Haag, signatuur: KW 387 A 62
               
               J.G. Haffner, Reize naar Bengalen en terugreize naar Europa. Johannes van der Hey, Amsterdam 1822
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Reize naar Bengalen en terugreize naar Europa
               J.G. Haffner
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Reize naar Bengalen en terugreize naar Europa
               J.G. Haffner
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2017-08-21
               
                   VD
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: J.G. Haffner, Reize naar Bengalen en terugreize naar Europa. Johannes van der Hey, Amsterdam 1822
 
Zie: https://www.dbnl.org/tekst/haff003reiz02_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 








{==I==} {>>pagina-aanduiding<<}

Reize
naar
Bengalen.

{==II==} {>>pagina-aanduiding<<}


{==III==} {>>pagina-aanduiding<<}

Reize naar Bengalen
en
Terugreize naar Europa
van
Jacob Haafner;
Volgens deszelfs nagelatene papieren uitgegeven door
C.M. Haafner.
met platen.

{== afbeelding 
	
==} {>>afbeelding<<}
    

Te Amsterdam, bij
Johannes van der Hey.
MDCCCXXII.

{==IV==} {>>pagina-aanduiding<<}




    
        
        

{==V==} {>>pagina-aanduiding<<}

Voorrede van den uitgever.

Door het allezins gunstig onthaal van het door mij, in 1820, uitgegeven Werk, de Lotgevallen en vroegere Zeereizen van mijnen vader behelzende, heb ik mij aangemoedigd gevonden, om ook de overige zijner nog voorhandene nagelatene papieren, voor zooverre dezelve betrekking op 's mans levensloop hebben, voor de drukpers te bestemmen en in orde te brengen. Het is dus, als ware het, aan mij voorbehouden gebleven, zoowel de eerste als de laatste zijner Reizen het publiek te mogen aanbieden; terwijl hij zelf, daarentegen, bij zijn leven, om bijzondere redenen, slechts afgebrokene gedeelten van zijne ontmoetingen heeft in het licht gegeven. Thans, echter, vormen dezelve, met dit Work, een aaneengeschakeld en volledig geheel, wanneer men slechts de volgorde der gebeurtenissen, met terzijdestelling van die der uitgaven, in het oog houde. De door mij uitgegevene Lotgeval-
{==VI==} {>>pagina-aanduiding<<}
len en vroegere Zeereizen, bij den Drukker dezes, in 1820, namelijk, behelzen het verhaal van mijns vaders vroegste jeugd aan, tot op zijne plaatsing aan het Kompagnies-Negotie-Kantoor te Nagapatnam.


Eene omzwerving in het binnenste van dit eiland is het onderwerp van het daarop volgende Werk: Reize te voet door het Eiland Ceylon, bij j. allart, in 1810, uitgegeven.

Van daar ondernam mijn vader eene reize naar Bengalen, welker beschrijving gedeeltelijk dit tegenwoordige boekdeel ten inhoud verstrekt. Op de Koromandelsche kust teruggekomen, deed hij de, in twee boekdeelen beschrevene, en bij j. allart, in 1808, uitgegevene, Reize in eenen Palanquin, terwijl zijn daarop gevolgde terugkeer naar Europa den overigen inhoud van deze bladen uitmaakt.

Hoe veel het publiek er bij verlieze, dat eene andere hand, dan de zijne, deze levensschetsen moest

{==VII==} {>>pagina-aanduiding<<}
voltooijen, kan niemand beter beoordeelen, dan ik, die het beste weet, voor welke uitbreiding en meerdere belangrijkheid dezelve vatbaar waren geweest; intusschen durf ik mij vleijen, voor zooverre den Godsdienst, de zeden en nog weinig bekende gebruiken der Hindo's betreft, geene onbelangrijke en vooral naauwkeurige bijdragen tot de geschiedenis dezer volken geleverd te hebben; terwijl ik, daarentegen, met voordacht, getracht heb te vermijden alles, wat reeds door vroegere of latere Schrijvers behandeld, en dus genoegzaam bekend is geworden; men zal hier derhalve evenmin eene uitvoerige beschrijving der voortbrengselen, handel en fabrijken, als van de provinciën en steden zelve, of derzelver vroegere geschiedenissen, oorlogen, enz. vinden, en ik heb daarvan alleen datgene aangehaald, wat mij onmisbaar tot het verband van mijn verhaal noodzakelijk scheen.

Voor het overige bevatten deze bladen geene minder vreemde aaneenschakeling van de zeldzaamste lotgevallen (zoo als, echter, iemand van eenen zoo onrustigen geest als mijn vader die onvermijdelijk moest ondervinden), dan zijn vroegere levensloop. Op het punt van derzelver geloof-
{==VIII==} {>>pagina-aanduiding<<}
waardigheid zal ik niet weder terugkomen; ik kan mij evenwel, bij deze gelegenheid, het genoegen niet ontzeggen, hier iets in te lasschen, dat ik korteling, toevallig, in een Fransch Werk las, en hetwelk, tot de geringste bijzonderheden, de waarheid staaft van hetgene mijn vader, bij eene oogenschijnlijk zeer romaneske ontmoeting, met Doktor beisser, te Madras, van diens verwonderlijk lot, met een paar woorden gewaagt: men zie Reize in eenen Palanquin, II Deel, bl. 203-213 en bl. 375-381.

Het Fransche Werk, door mij bedoeld, is l'Histoire secrète du Tribunal Révolutionnaire, &c. par Mr. de proussinalle, in 1815, bij lerouge uitgegeven, waarin, bij de optelling van de slagtoffers der Revolutie, welke den dood met gerustheid en blijmoedig zijn te gemoet gegaan, onder anderen, ook van den Generaal beisser gezegd wordt, dat hij, na zijne veroordeeling en in afwachting van het oogenblik zijner teregtstelling, zich vermaakte met een dichtstukje op te stellen. Bij die gelegenheid wordt, in eene noot, de volgende korte biographie van dezen merkwaardigen man gegeven:

‘Beysser, fils d'un Conseiller au Parlement de Metz, eut le goût des voyages et des avantures.

{==IX==} {>>pagina-aanduiding<<}
Il quitta le toit paternel, fut Chirurgien-major dans l'Inde, ensuite Major d'un régiment Hollandais, enfin Général Français. Il eut des succès et des revers. Ayant déplu aux Montagnards, ils le firent périr par leur tribunal de sang. Il écouta son jugement sans montrer la moindre émotion, et reçut la mort avec courage à l'age de 40 ans. Beysser passait pour un des plus beaux hommes de France.’ (*)

Men ziet, dat de overeenstemming met mijns vaders verhaal en dat van den Franschen Schrijver niet vollediger zoude kunnen zijn.

Ten slotte moet ik mijnen lezers verschooning vragen wegens de menigvuldige noten en terugwijzin-
{==X==} {>>pagina-aanduiding<<}
gen op de vroegere Werken mijns vaders; de aard van het tegenwoordige Werk, zoowel als de omstandigheid, dat de Reize in eenen Palanquin, wat den tijd betreft, eigenlijk tusschen den terugkeer uit Bengalen en het vertrek naar Europa, bij gevolg tusschen deze bladen behoorde, is daarvan de oorzaak.

Indien men, voor het overige, dit Boek niet geheel onvoldaan ter zijde legge, zal ik mij de moeijelijkheden, aan deszelfs uitgave verknocht, gaarne getroosten.

Welligt, dat nog, in den loop van dit jaar, eenige fragmenten van het te regt beroemde Indische heldendicht, Mahabharot, door mij in het licht zullen gegeven worden. Ofschoon deze stukken niet altijd onafgebroken op elkander volgen, bevatten dezelve, echter, zoo veel schoons, verhevens en merkwaardigs, dat men mij, zoo ik vertrouw, dank zal weten, dezelve der vergetelheid ontrukt te hebben.

Amsterdam,
1 Febr. 1822.
C.M. Hafner.


{==XI==} {>>pagina-aanduiding<<}

Inhoud.
Eerste hoofdstuk.
Begin van nieuwe onheilen. - De brief. - Onverwachte trouweloosheid. - Wanhopig besluit en vertrek naar Bengalen	Bl. 1.
tweede hoofdstuk.
Aankomst te Tranquebar. - De Deensche Missionarissen. - Mevrouw D'Allemand. - Vertrek naar Madras. - De storm	Bl. 13.
derde hoofdstuk.
Voortzetting der reize. - De zeven pagoden van Maweliewarom. - Aankomst te Madras. - De Heer De Souza. - Slechte vooruitzigten	Bl. 28.


{==XII==} {>>pagina-aanduiding<<}

vierde hoofdstuk.
Voordeelig aanbod. - Vertrek naar Bengalen. - Trage voortgang. - Gevaarlijke omstandigheid. - Vaart in de Ougly-rivier. - Aankomst te Calcutta	Bl. 48.
vijfde hoofdstuk.
Vergeefsche pogingen en wanhopige toestand. - Gelukkige uitkomst	Bl. 66.
zesde hoofdstuk.
Genoegelijke leefwijze. - De Heer Fowke. - Voorbeeldelooze grootmoedigheid	Bl. 77.
zevende hoofdstuk.
Droefgeestige gemoedsgesteldheid. - Vaderlijke raad van den Heer Fowke. - Madam garret. - De Blackhole	Bl. 89.
achtste hoofdstuk.
Staaltjes van Engelsche Politiek	Bl. 114.


{==XIII==} {>>pagina-aanduiding<<}

negende hoofdstuk.
Verrukkelijk gezigt op de Ougly. - Bernagor. - Chintsura. - De Baar. - Bandel. - Vreemde misgeboorte	Bl. 124.
tiende hoofdstuk.
Het lijk. - Over de begravingen der Bengalezen	Bl. 138.
elfde hoofdstuk.
Het vredefeest. - Groote onvoorzigtigheid. - Soubise. - De huizen der Indianen.	Bl. 158.
twaalfde hoofdstuk.
De stad Calcutta. - Cipaais. - Onmenschelijk vonnis. - Gebouwen. - Levenswijze. - Bedienden. - De zwarte stad.	Bl. 178.
dertiende hoofdstuk.
Plegtigheden en feesten der Hindo's, met betrekking tot den Ganges. - Doerga of Kallie. - Feesten te harer eere. - Lentefeesten. - Het vliegerspel in Hindostan.	Bl. 206.


{==XIV==} {>>pagina-aanduiding<<}

veertiende hoofdstuk.
De engte van Kopielo. - Bhagieroth. - Heilige plaatsen en steden aan den Ganges.	Bl. 229.
vijftiende hoofdstuk.
Vervolg van het voorgaande. - Koeroe-Khetra. - Voormalige Indische wapentuigen. - Vermaarde plaatsen	Bl. 250.
zestiende hoofdstuk.
Vruchtbaarheid en luchtgestel van Bengalen. - Voortbrengselen, handwerken en handel. - Vaart door de Sunderbunds. - Elefanten-vangst. - De Amadavie en Kokila	Bl. 265.
zeventiende hoofdstuk.
Droevige noodzakelijkheid en kortstondig geluk. - Verregaande edelmoedigheid. - Vertrek van Calcutta. - Gevaarlijk toeval	Bl. 286.


{==XV==} {>>pagina-aanduiding<<}

achttiende hoofdstuk.
Aankomst te Bimilipatnam. - Visagapatnam. - Onvoorspoedige reize. - Mazulipatnam. - Geen regel zonder uitzondering. - De Saniassie. - Bimilipatnam. - Droevig herdenken. - Vertrek van de Koromandelsche kust	Bl. 302.
negentiende hoofdstuk.
Vertrek van Pondichery en aankomst te Isle de France. - Eenige bijzonderheden, dit eiland betreffende. - Dreigende voorteekenen	Bl. 324.
twintigste hoofdstuk.
De orkaan. - Droevig schouwspel. - Slecht vooruitzigt. - Mr. wilton	Bl. 338.
een en twintigste hoofdstuk.
Reisgezellen. - Aankomst en vertrek van het eiland Bourbon. - De travaat-wind. - Schipbreuk van het schip Grosvenor. - Karakter der Franschen. - Aankomst aan de Kaap de Goede Hoop	Bl. 353.


{==XVI==} {>>pagina-aanduiding<<}

twee en twintigste hoofdstuk.
Kaapsche vrienden. - Teleurgestelde wensch. - Veranderingen, aan de Kaap voorgevallen. - De Heer De Neys en mijne duizend Ster-pagoden. - Vertrek van de Kaap	Bl. 363.
drie en twintigste hoofdstuk.
Nieuwe reisgezellen. - Verkeerde maatregel van Kapitein cazat. - Herinnering van vroegere gebeurtenissen. - De Gouverneur Van Vlissingen	Bl. 388.
vier en twintigste hoofdstuk.
Wonderlijke redding. - Aankomst op de Fransche kusten en te l'Orient. - Mijne familie. - Laatste levensgevaar. - Besluit	Bl. 405.





{==1==} {>>pagina-aanduiding<<}

Eerste hoofdstuk.


Begin van nieuwe onheilen. - De brief. - Onverwachte trouweloosheid. - Wanhopig besluit en vertrek naar Bengalen.

Na eenen met ongeloofelijke gevaren en vermoeijenissen verzelden togt door de woeste en onbetredene wildernissen van het eiland Ceylon (*), uit welke alleen de wonderdoende hand der Voorzienigheid mij heeft kunnen redden, en waarvan het herdenken mij nog steeds met ijzing vervult, keerde ik eindelijk weder behouden naar Jaffanapatnam, in de armen mijner betrekkingen en vrienden, terug.

{==2==} {>>pagina-aanduiding<<}

De lust tot nieuwe ondernemingen en hagchelijke reizen was mij, althans in den beginne, geheel en al vergaan, en terwijl ik mij gelukwenschte, ditmaal, als wonderdadig, aan eenen in alle opzigten afgrijsselijken dood ontsnapt te zijn, meende ik mij, voor het vervolg, met een gerust en onafhankelijk leven te mogen vleijen; mijn klein kapitaal was, door de edelmoedige zorg mijner vrienden, die mij in eenige zeer voordeelige ondernemingen hadden laten deelen, boven verwachting aangegroeid en stond het nog verder te worden; ik was dus van een ruim en onafhankelijk bestaan verzekerd, en mijn toekomstig huisselijk geluk waande ik in de liefde mijner Anna, die weldra mijne echtgenoote stond te worden, gevestigd te zien.

Weinig dacht ik, dat ik spoedig in eenen afgrond van nieuwe onheilen, nieuwe gevaren en, wat meer is, van een nooit gekend hartzeer zoude verzinken, hetwelk nog, bij elke herinnering, mijne ziel met vernieuwde smart aandoet. Vaak wanneer de betooverende beelden van een voormalig, helaas! al te kortstondig geluk voor mijnen geest optreden, en in mijnen boezem vergeefsche zuchten naar de ge-
{==3==} {>>pagina-aanduiding<<}
noegelijke dagen, die ik met Anna doorleefde, opwellen, dan verscheurt mij het bitterste herdenken, en smartelijke vergelijkingen doen mij mijnen tegenwoordigen toestand en betrekkingen uit nog donkerder oogpunt beschouwen. Niet meer zal ik, bij den eersten straal der zon, de juichende visschers van het strand zien in zee steken, noch aan uwen arm, trouwelooze, doch steeds geliefde Anna! onder de kronkelende doolhoven van den Pipal wandelen; gij alle, beminnelijke voorwerpen, die de bekoorlijkheden van mijn leven uitmaakten! ik zie u niet weder. - Liefelijke herinnering van de gelukkigste dagen mijns levens! gij zijt mijn eenigste genoegen in droefheid, mijn troost in al mijn lijden; en aan u hechten zich mijne gedachten alleen met vreugde, totdat uwe ontrouw, o Anna! en de verliezen, die ik door den roofzieken Brit leed, zich, op hunne beurt, voor mijne verhitte verbeelding stellen en mij met weemoed overstelpen. Met vermeerderde kracht voel ik telkens, in mijne droevige ziel, het verlangen ontsteken, om weder te keeren naar die gezegende streeken, van waar het noodlot mij afscheurde, en terugwierp in een Land, dat ik mij voor altoos had ontzegd en voor altoos

{==4==} {>>pagina-aanduiding<<}
zoude kunnen ontzeggen, - een gewest, guur en onbehagelijk, dat de zon met schuinsche stralen, maar spaarzaam, verlicht, en hetwelk zij hare levenwekkende warmte in gierige haast doet gevoelen, - waar zich de hemel zelden in zijn azuur gewaad vertoont, maar het uitspansel staag met dikken mist en damp is bezwangerd: daar kwijn ik weg, terwijl kommer en zorgen met den last der jaren mij drukken en verre zeeën mij van het geliefkoosd verblijf scheiden.

Men vergeve mij deze uitboezemingen; zij vloeijen uit mijn hart voort, en bij elk onderwerp, dat mij dien vervlogenen tijd herinnert, kan ik mij naauwelijks bedwingen van in tranen uit te barsten. De harde slag, die mij trof, zal mij steeds onvergetelijk blijven; in het midden van de grootste gerustheid, en terwijl ik mij met de zoetste hoop meende te mogen vleijen, verloor ik opeens geliefde, vermogen, gelukkige uitzigten en zielerust, en werd weder in de wijde wereld teruggeworpen, niet alleen even arm en zwervend als ooit, maar daarenboven met een hart, verscheurd door al de kwellingen, welke teleurstelling, jaloezij, en

{==5==} {>>pagina-aanduiding<<}
het gevoel van in de teederste belangen schandelijk bedrogen te zijn, kunnen veroorzaken.

Ik zal de omstandigheden, die mijn toenmalig geluk vernietigden en aan mijnen verderen levensloop eene geheel onverwachte wending gaven, slechts kortelijk aanstippen.

Weinige dagen na mijne terugkomst te Jaffanapatnam vorderde eene onvermijdelijke noodzakelijkheid mijne tegenwoordigheid op de kust: een onverwacht toeval, of veeleer de schandelijkste knevelarij, bragt mijn geheel vermogen en een groot gedeelte van dat mijner vrienden in gevaar. Ik vertrok dus in de grootste haast, kwam behouden te Nagapatnam aan, en vernam maar al te spoedig, dat, met eene gevloekte list en openbaar geweld, ons eigendom door schurkachtige Beambten onregtmatig verbeurd verklaard, en ik, op weinig na, van al het mijne beroofd was. Hoe zeer mij dit verlies ook trof, en al mijne gegronde hoop op verderen voorspoed vernietigde, troostte ik mij echter weldra met de gedachte, dat door hetzelve mijne gevormde plan-
{==6==} {>>pagina-aanduiding<<}
nen van huisselijk geluk niet zouden gestoord worden; mij bleef nog genoeg overig, om, hoewel zeer bekrompen, echter onafhankelijk, te blijven leven; de opbrengsten van mijn tuintje en van eenige kokostopen, die mij behoorden, meende ik, zouden wel voor onze geringe behoeften toereikend zijn.

Reeds zocht ik naar eene gelegenheid, om de terugreize naar Ceylon aan te nemen, toen ik eenen brief ontving, die eensklaps al mijn geluk vernietigde en mij in wanhoop en in eene reeks van nieuwe rampen dompelde. - Het was Anna, die mij schreef, dat zij van het verlies van mijn vermogen gehoord had, en die, zoo zij voorwendde, mij in deze omstandigheid niet langer tot last willende zijn, voorgenomen had van eene gelegenheid gebruik te maken, welke zich opdeed, om kosteloos, in gezelschap eener familie, naar Goa te gaan, waar zich thans hare moeder en tante bevonden; zij bedankte mij voor de haar bewezene weldaden, hoopte, dat mijne omstandigheden zich spoedig ten voordeele zouden veranderen, en ik dan mijn lot aan eene vrouw mogte verbinden, die beter dan zij in staat ware mijn le-
{==7==} {>>pagina-aanduiding<<}
ven zoo aangenaam te maken als ik verdiende. Dus een formeel afscheid.

Verscheidene dagen liep ik de straten der stad, als in eene vlaag van ijlhoofdigheid, door, zonder te weten, wat ik deed of wat mij was overgekomen; onophoudelijk las en herlas ik den noodlottigen brief, en konde mij nog niet van de grootte mijner rampen overtuigen; het was mij als een zwaarmoedige droom. - Eindelijk keerde mijne bezinning en tegelijk het geheele gevoel van mijn ongeluk terug: arm, zonder uitzigten, verlaten en bedrogen door haar, die mij het waardste was, werd mij het leven tot een' last, en meer dan eens was ik op het punt, om een einde aan al mijne onophoudelijke wederwaardigheden te maken. De Voorzienigheid, die over mij waakte, boezemde mij echter opeens de gedachte in, dat de aanleiding tot dien wreeden brief niet dan eene buitengewone omstandigheid konde zijn, waartegen ik misschien nog een hulpmiddel zoude weten te vinden; het kwam mij te onverklaarbaar voor, dat een meisje, die mij altijd met de opregtste liefde scheen bemind te hebben, zich nu zoo eensslags tot de verfoeijelijkste trouweloosheid zoude

{==8==} {>>pagina-aanduiding<<}
kunnen verlagen, indien zij niet zelve, door een of ander uitstrooisel te mijnen opzigte, ware misleid geworden, of eene andere gewigtige reden hadde. Konde ik denken, dat het vuigste eigenbelang de drijfveêr harer daden was?

In aller ijl scheepte ik mij nu in een lek vaartuig naar Jaffanapatnam, en kwam daar, hoewel niet zonder groot gevaar, behouden aan. Het gezigt van die stad, waar ik zulke genoegelijke en geruste uren gesleten had, en waar ik nu het toppunt van mijn ongeluk vreesde te vernemen, bragt mijn hart in de geweldigste beweging.

Mijn eerste gang was naar vader Templijn (*); het was reeds duister geworden, en ik vond hem, met moeder tia, te mijnen opzigte nog onveranderd en even trouwhartig als te voren.

Na de eerste begroetingen bleef ik, als een misdadiger, die uit den mond zijner Regters het vonnis des doods vreest te hooren, sprakeloos staan; het was mij onmogelijk naar de

{==9==} {>>pagina-aanduiding<<}
wreede zekerheid te vernemen, die voor altoos mijn geluk en de weinige hoop, welke ik nog voedde, moest vernietigen. Vader Templijn maakte aan dien tweestrijd en mijn stilzwijgen een einde.

‘Ik merk het al,’ zeide hij, toen hij mij over mijn geleden verlies te Nagapatnam wilde beklagen, maar door mij met de vraag in de rede gevallen werd, of hij dan nog niets van het gebeurde met Anna vernomen had? ‘Ik merk het al; de ontrouw van uw duifje gaat u nader aan het hart, dan het verlies van uw geheel vermogen; nu! nu! dit is jongen lieden eigen, en ook inderdaad een onoverkomelijk ongeluk. In ernst,’ vervolgde hij, ziende, dat mij zijne ontijdige spotternij gemelijk maakte, ‘gij hebt, in plaats van droefheid, reden den Hemel te danken, die u nog tijdig den afgrond deed bemerken, waarin gij gereed stondt u te werpen. Schep moed, mijn vriend! de Voorzienigheid, die u belette uw lot aan dat van een zoo valsch en onwaardig schepsel te verbinden, heeft thans gewis eene liefde uit uw hart geroeid, die u, vroeg of laat, rampzalig moest maken.’

{==10==} {>>pagina-aanduiding<<}

Helaas! hoe weinig kende de goede man den wreeden hartstogt, die mij verteerde! Hoe gaarne had ik haar willen vergeven, indien zij zich thans nog tot mij gewend had! dan, het is waar, ik wist den zamenhang en de geheele afschuwelijkheid van haar gedrag toen nog niet.

Vader Templijn was niet te bewegen, om mij nog dezen avond iets naders omtrent de vlugt van Anna mede te deelen; ik moest, zeide hij, maar gerust gaan slapen en trachten haar te vergeten; morgen, wanneer ik wat bedaarder was, zoude ik alles vernemen.

Den volgenden dag, na eenen slapeloozen en ongerusten nacht, hield hij zijn woord, en gaf moeder tia verlof, mij wat zij er van wist mede te deelen. Men oordeele over hetgene in mijn hart omging, toen ik vernam, dat Anna, in plaats van naar Goa, bij hare familie, te gaan, aan de aanzoeken van eenen rijken Mestieschen Juweelhandelaar gehoor had gegeven, die reeds bij mijne omzwerving in de bosschen, hoewel toen te vergeefs, gezocht had haar te overreden mij te verlaten; waarschijnlijk had

{==11==} {>>pagina-aanduiding<<}
de gedachte, dat ik thans in armoede verzonken was, zoo veel vermogen op haar gehad, om de voorslagen van den Mestiesch aan te nemen en hem naar de kust te volgen; waarheen wist men niet.

Het zoude eene vergeefsche onderneming zijn de gevoelens te willen malen, die mijn hart bestormden, toen ik van de ontwijfelbare verraderij van Anna overtuigd was. Het verblijf in het anders zoo schoone en vriendelijke Jaffanapatnam werd mij nu elken dag hatelijker; overal zag ik voorwerpen, die mij mijn verloren geluk herinnerden. Mijn besluit was dus ras genomen: ik wilde of moest mijn geluk weder in de wijde wereld beproeven; doch waarheen? - De etablissementen van het eiland Ceylon, zoowel als die der Malabaarsche en Koromandelsche kust, hadden of te droevige herinneringen voor mij, of waren te onbeduidende kantoren, om er mijn verblijf, uit aanmerking van mijnen gemoedstoestand of van mijn bestaan, te kunnen vestigen; te Calcutta, de hoofdstad der Engelschen, te Bengalen, was het alleen, waar ik hopen konde mijne smart te vergeten en eene uitkomst te vinden.

{==12==} {>>pagina-aanduiding<<}

Na dus mijn huisje, en het weinige, dat ik nog bezat, tot geld gemaakt en hartelijk afscheid van vader Templijn en zijne brave vrouw genomen te hebben, vertrok ik, in eene thony (*), naar Tranquebar, van waar altijd gelegenheid is, om naar Madras te komen, en dan met de Engelsche schepen naar Calcutta te vertrekken.






{==13==} {>>pagina-aanduiding<<}

Tweede hoofdstuk.


Aankomst te Tranquebar. - De Deensche Missionarissen. - Mevrouw d'Allemand. - Vertrek naar Madras. - De storm.

Den 19den September 1783, des avonds ten zes ure, kwam ik te Tranquebar aan; ik had gehoopt bij Mr. l'Etoile (*) mijnen intrek te kunnen nemen; doch bij dezen waren alle vertrekken bezet, en hij zond mij dus naar St. Jago, eenen gewezenen bediende van mijnen voormaligen Patroon, den Heer De Souza, in wiens huis, of liever hut, ik dan ook nog plaats vond.

{==14==} {>>pagina-aanduiding<<}

Den tweeden dag na mijne aankomst zonden de Deensche Missionarissen kleyn en john, die van mij gehoord hadden, bij mij, met het voorstel van Ondermeester te worden in het Opvoedingsgesticht, waarvan zij de ondernemers waren; zij wisten, zeiden zij, dat ik zonder bestaan en vooruitzigten was, en dewijl ik nog al eenige taalkennis had, wilden zij zich mijn ongeluk wel aantrekken: - die goede lieden! - zij zouden mij de vrije tafel en kleeding, bovendien nog, naar mate zij reden hadden met mij tevreden te zijn, wekelijks wat geld voor tabak, en andere kleine uitgaven, toeleggen; indien ik mij dan voortdurend wel gedroeg, was het zelfs wel mogelijk, dat zij mij, in het vervolg, aan een knap meisje tot vrouw en aan een toereikend bestaan hielpen.

Ofschoon het mij krenkte, dat lieden, die, door hun beroep, boven de eigenbaat en verdrukking van hunne evennaasten moesten verheven zijn, in tegendeel hun voordeel met mijne, zoo zij dachten, wanhopige omstandigheden trachtten te doen, en mij op voorwaarden zochten te verbinden, die zij anders niemand hadden durven aanbieden, zoo moest ik evenwel

{==15==} {>>pagina-aanduiding<<}
lagchen om de onnoozelheid van die inhalige volk, en om de houding van gewigt en protectie, die zij zich bij dit gulle aanbod gaven.

Ik heb altijd eenen onoverwinnelijken afkeer van het vak van onderwijs gevoed, en het leven van diegene niet veel beter dan van slaven geacht, welke het ongeluk hebben tot het omhelzen van zulk een rampzalig en ondankbaar beroep gedoemd te zijn; ten anderen speelde de verbeelding mij veel te levendig het goed geluk voor den geest, hetwelk ik te Bengalen hoopte te maken, waar ik wist, dat een uitgestrekte handel door de Engelschen gedreven werd, zoodat ik zelfs eene veel voordeeliger verbindtenis, vooral te Tranquebar, zoude afgeslagen hebben.

Ik bedankte dus de Heeren Missionarissen voor hunne welmeenende voornemens te mijnen opzigte, maar zeide hun, dat, indien zij mij zelfs 300 ropijen 's maands geboden hadden, ik mij nog bedacht zoude hebben. En inderdaad mijn hart was nog te zeer vervuld met bittere aandoeningen en weemoed, om zulke zwaarwigtige en hatelijke bezigheden op mij te nemen, ook

{==16==} {>>pagina-aanduiding<<}
dan, wanneer ik minder tegen dit vak vooringenomen ware geweest.

Na mijn afscheid genomen te hebben van de Missionarissen, wien mijne weigering geheel onverwacht voorkwam, ging ik een bezoek afleggen bij Mevrouw D'Allemand, welker echtgenoot men zich zal herinneren, dat een van ons reisgezelschap op den togt in het eiland Ceylon van Jaffanapatnam naar Colombo uitmaakte. Ik vond haar eene zeer schoone en wellevende Dame en werd wel ontvangen; ik verhaalde haar een gedeelte van onze lotgevallen op die reize, alsmede dat men haren echtgenoot bij onze aankomst te Colombo, in arrest genomen had; dit laatste was haar bekend, doch zij scheen daarover niet bijzonder aangedaan te zijn.

Middelerwijl maakte ik den meesten spoed ter voorzetting mijner reize, en bedong met den Tandel van eene dubbele chialeng (*) mijnen overtogt naar Madras.

{==17==} {>>pagina-aanduiding<<}

De Heer Walter, Secretaris van het Gouvernement te Tranquebar, was een mijner reisgenooten, en daar hij verscheidene bedienden en slaven met zich voerde, behalve dat het vaartuig nog met een tiental Indiaansche passagiers van beide seksen en eene menigte balken en planken overladen was, zoo kan men zich gemakkelijk voorstellen, hoe bekrompen wij ons moesten behelpen.

De Heer Walter en ik hadden, tot ons gemak, op de achterplecht van het vaartuig, eene zoogenaamde zonnetent doen spannen, ten einde ons voor de zonnestralen en den regen te beveiligen en tot verblijf te dienen, vermits het tusschendeks volstrekt onmogelijk was, het wegens den stank en de bekrompenheid uit te houden.

De reize konde wel drie of vier dagen duren, doordien wij met de noordooster-mousson, die in dezen tijd van het jaar reeds in dit vaarwater begint te heerschen, en bij gevolg tegen wind en stroom te kampen zouden hebben (*).

{==18==} {>>pagina-aanduiding<<}

Den 25sten September staken wij van de reede met eenen veranderlijken wind, en ankerden over de rivier Colloram (*), welker sterke stroom ons in gestadige vrees hield van medegesleept te zullen worden.

Den volgenden dag blies eene frissche zui-
{==19==} {>>pagina-aanduiding<<}
derkoelte, hetgene hier, in dit jaargetijde, eene zeldzaamheid is, en waarvan wij ons tot des avonds ten zeven ure, echter met eenen tragen voortgang, uit hoofde van de overlading van het vaartuig, bedienden; toen echter nam weldra eene volstrekte windstilte de overhand, en de zee werd zoo effen als een spiegel, zoodat wij, ook nog den dag daarna, om niet door den stroom teruggedreven te worden, geankerd moesten blijven liggen.

Behalve wijn, waarvan wij rijkelijk voorzien waren, begonnen onze levensmiddelen sterk te minderen; wij hadden gehoopt ten langste binnen vier dagen te Madras aan te komen; doch bij deze kalmte en den geringen voortgang, dien wij zelfs met eenen gunstigen wind maakten, was er geene waarschijnlijkheid, dat dit in minder dan nog twee of drie dagen zoude gebeuren.

Wij deden ons avondmaal met het laatste overschot onzer levensmiddelen; doch gaven elkander goede hoop, toen wij ons onder de tent ter rust begaven, met het vooruitzigt van eenen frisschen wind tegen den volgenden

{==20==} {>>pagina-aanduiding<<}
dag, doordien wij, aan den gezigteinder, de lucht met eenige wolken zagen betrekken, en elke, zelfs een tegenwind, ons welkomer was dan de tegenwoordige kalmte, die wij in den beginne vreesden van langen duur te zullen zijn.

In deze blijde verwachting legden wij ons ter neder; doch naauwelijks had ik de oogen gesloten, toen ik opeens, door een verward geraas en geschreeuw, uit den diepen slaap gewekt werd, waarin mijn afgematte geest eindelijk, na de laatste voor mij zoo noodlottige gebeurtenissen, gezonken was, en nog voordat ik mij regt wist te bezinnen, waar ik was, of wat ik hoorde, klonk mij duidelijk de angstige uitroep van den Tandel in de ooren: ‘Sami! metté kaat!’ (Mijn God! welk een wind!)

Nu sprong ik dadelijk van mijne legerstede op en wekte ook den Heer Walter; ik zeide hem in haast, wat ik den Tandel had hooren roepen, en dat wij zeker groot gevaar liepen. Op het eigen oogenblik vernam ik het bulderen van den wind en het klateren der stortregens, die hevig tegen onze tent aansloegen; ik begaf

{==21==} {>>pagina-aanduiding<<}
mij terstond naar buiten en vond het gevaar veel dringender dan ik gedacht had. De Tandel had zich zeker, hetzij door de stroomen, hetzij door zijne onachtzaamheid, te ver van den wal verwijderd (*); althans wij waren in volle zee en niemand wist werwaarts het land lag.

Daar lagen wij met een overladen en zwak vaartuig, waarvan de naden slechts aan elkander genaaid zijn, tusschen hemelhooge baren, die als verwoed tegen elkander instoven, te midden van eene schrikverwekkende duisternis en van stortregens, die met een zoodanig geweld van den hemel gezweept werden, dat ik meer dan eens genoodzaakt was den rug tegen den wind en regen te keeren, om niet door beide de ademhaling te verliezen; de baren der zee stegen, met verschrikkelijke wildheid, hoe langer hoe hoo-
{==22==} {>>pagina-aanduiding<<}
ger, en drongen reeds hier en daar door de naden, ja zelfs nu en dan over de boorden van ons vaartuig, dat, op eene logge wijze, als een klos ginds en herwaarts geworpen werd, en de razende bewegingen der golven volgende, telkens dreigde onder ons te zullen wegzinken. Het misbaar en angstig gegil der Indiaansche vrouwen, die waarschijnlijk alle voor het eerst van haar leven op zee waren en den dood voor geheel onvermijdelijk hielden, bragten mij bijna buiten mij zelven.

Ik zag dadelijk, dat wij zoo goed als verloren waren, en zonder regt te weten, wat ik deed, ontkleedde ik mij in den angst, met den uitersten spoed, en mij toen in Gods genade bevelende, wachtte ik, met de handen aan het want geklemd, in eene soort van wanhopige bedaardheid, het oogenblik af, dat het vaartuig te gronde zoude gaan, om dan eene plank of iets dergelijks te grijpen, en zoo mogelijk met zwemmen mijn leven te redden.

De liefde tot het leven is een gevoel, dat zelden verdooft en zich het merkbaarste in een tijdstip van gevaar doet kennen; de rampen van

{==23==} {>>pagina-aanduiding<<}
den mensch mogen zoo ondragelijk zijn als zij willen, het is toch slechts alleen in oogenblikken van volstrekte wanhoop of razernij, dat hij besluiten kan vrijwillig aan zijn bestaan een einde te maken; maar de begeerte tot zelfbehoud is daarentegen zoodanig zijn geheele gestel doorweven; deze werkt zoo krachtig op alle vermogens van de ziel en het ligchaam, dat men, in een dreigend gevaar, middelen tot redding in het werk stelt, die op elken anderen tijd onuitvoerbaar en de menschelijke krachten te boven gaande zouden zijn.

In het tegenwoordig hagchelijk oogenblik ondervond ik de waarheid van een en ander op eene voor mij steeds gedenkwaardige wijze. Terwijl ik, namelijk, niettegenstaande mijnen tegenzin in het leven, evenwel in mijne gedachten onder de planken en balken, waarmede ons vaartuig overladen was, reeds het stuk hout uitkoos, dat mij het geschiktst ter redding voorkwam, valt mij plotselijk in, dat het juist deze planken zijn, die, door derzelver menigte, ons gevaar vergrootten en ons vaartuig verhinderden met de golven te rijzen, waarmede het elk oogenblik dreigde overstelpt te worden. Pijlsnel vlieg ik onder de

{==24==} {>>pagina-aanduiding<<}
tent, waar ik den Secretaris Walter op de knien vond liggen bidden. ‘Sta op, in Gods naam, Mijnheer!’ riep ik hem toe, ‘en help mij een gedeelte der lading over boord werpen, of wij vergaan; de chialeng stikt onder de golven; er is geen de minste tijd te verliezen!’

Hij volgde mij terstond, en, met behulp van een' der matrozen, want de Tandel was nergens te vinden, begonnen wij alles over boord te werpen, wat ons voorhanden kwam. De vrouwen en andere passagiers, ziende, dat wij met zoo veel kracht werkten, tot ligting van het vaartuig, waarin, nu en dan, van alle kanten, een gedeelte der golven spoelde, kwamen ons mede te hulp, en in korten tijd bespeurden wij, dat hetzelve merkelijk ligter werd.

De onbeschrijfelijke angst, die ons alle bezielde, en het besef van het dreigend levensgevaar, waarin wij ons bevonden, deden ons ongeloofelijke krachten inspannen; onder anderen wierpen wij, met ons drieën, eene groote

{==25==} {>>pagina-aanduiding<<}
gevulde martavaan of pot, waarin ons drinkwater was, over boord, welke anders vijf menschen niet in staat zouden geweest zijn te tillen.

Nu wilde ik mij naar de voorplecht begeven, om te zien hoedanig het daar geschapen stond; dan, naauwelijks was ik te dien einde op onze zonnetent geklommen, dewijl men langs het boord gevaar liep van door de nu los liggende overgeblevene stukken hout zich de beenen verbrijzeld te zien, of de bliksem viel, als een vuurstraal, ter dikte van een' mans arm, geene twee schreden van het vaartuig nevens mij in het water, en verdoofde mij dermate, door den allerverpletterendsten donderslag, dien ik ooit van mijn leven gehoord heb, dat ik, door den plotselijken schrik, het want losliet en bijkans over boord gevallen ware; het duurde meer dan een kwartier uurs, eer ik het volkomen gebruik van mijn gezigt weder had, doch in de eerde drie dagen was ik, zoowel als de meeste onzer, doof, en in den beginne niet zonder vrees, dit ongemak mijn geheele leven te zullen behouden.

{==26==} {>>pagina-aanduiding<<}

Met de uitbarsting van dezen bliksemstraal scheen intusschen de storm zijn afscheid genomen te hebben, en ofschoon de zee nog geweldig kookte, verminderde echter de wind, en onze chialeng bouwde nu vrij goed zee.

Zoo lang ik in de onrust en arbeid was geweest, had ik geen ongemak gevoeld, en niettegenstaande ik, behalve eene katoenen onderbroek, geheel naakt was, liep mij evenwel het zweet van het ligchaam; zoodra was ik echter niet eenigzins gerust gesteld en het grootste gevaar voorbij, of de regen, die nog steeds met hevige windvlagen van den hemel stortte en mij langs den ontblooten rug stroomde, deed mij van koude rillen; mijne kleederen waren niet te vinden, en kwamen ook niet weder te voorschijn; waarschijnlijk hadden wij dezelve in den angst mede over boord geworpen. Na dus eenen man op de voorplecht geplaatst en naar den wal gestuurd te hebben, volgens een zakkompasje, dat de ondervinding mij geleerd had, op mijne togten met deze inlandsche vaartuigen steeds bij mij te dragen, begaf ik mij, half dood van vermoeidheid en afmatting, weder onder de tent, om droog linnen aan te trekken en, zoo

{==27==} {>>pagina-aanduiding<<}
mogelijk, eenige, mij zoo noodige, rust te genieten. Ondanks onzen nog zeer gevaarlijken toestand, viel ik weldra in eenen diepen en verkwikkelijken slaap.



{==28==} {>>pagina-aanduiding<<}

Derde hoofdstuk.


Voortzetting der reize. - De zeven pagoden van Maweliewarom. - Aankomst te Madras. - De Heer de Souza. - Slechte vooruitzigten.

De morgenstond was, bij mijn ontwaken, verrukkelijk schoon, stil en effen de onmetelijke oppervlakte der zee, en de gevaren van den vorigen nacht vergeten: - allen waren welgemoed en koesterden zich bij de verwarmende stralen der zon.

Men had de arme Indianen moeten zien, met hoe veel dankbaarheid in hun gelaat en gebaren zij mij naderden: de goede lieden schreven hunne behoudenis aan mij toe, ofschoon ik

{==29==} {>>pagina-aanduiding<<}
niets gedaan had, dan hetgene zelfbehoud mij ingaf.

Eene andere zwarigheid deed zich echter nu op: wij hadden nog maar voor één maal levensmiddelen, en ons water was in den angst over boord geworpen, zonder er aan te denken iets daarvan voor ons volgend gebruik terug te houden, en ofschoon wij de kust aan den gezigteinder even ontdekken konden, was het evenwel ligt mogelijk, dat tegenwind, stilten of stroomen ons nog wel tot den avond of den volgenden dag zouden verhinderen daar aan te landen.

Gelukkig daagde kort daarna een vaartuig van Coylang op, van hetwelk wij eenige rijst en voorraad van water kochten, en nu zetteden wij onzen togt getroost voort.

Zoodra waren alle gedachten van gevaar niet uit mijnen geest verbannen, of ik verzonk weder in de droefgeestige mijmeringen, waarmede mijne ziel over de ontrouw van Anna en de donkere vooruitzigten van mijn toekomstig lot vervuld was. ‘Ziedaar mij nu weder even

{==30==} {>>pagina-aanduiding<<}
arm als te voren,’ riep ik weemoedig uit: ‘verraden van haar, die over mijne treurige dagen een vrolijk licht verspreidde, is mij niets bijgebleven dan mijn onzalige zwerflust en de kwellende herinneringen van mijn vervlogen geluk. Hoe menig een zoude in mijne plaats het aanbod der Deensche Missionarissen met blijdschap aangenomen hebben, althans tot zoo lang zich een beter vooruitzigt opende; ik, daarentegen, begeef mij, door niets dan eene ijdele hoop ondersteund, zonder aanbevelingen of genoegzame middelen, naar een vreemd Land, en verkwist het weinige, dat mij nog overgebleven is, op eene kostbare en verre reize.’

Dergelijke denkbeelden kwelden mij onophoudelijk, en hoe meer ik over mijne voorgenomene reize nadacht, des te duidelijker vertoonden zich nu eene menigte zwarigheden, waarover ik in den beginne niet gedacht had, voor mijnen geest, en rees de ongerustheid over mijn toekomstig lot, en het al of niet gelukken mijner gewaagde onderneming, tot grootere hoogte.

{==31==} {>>pagina-aanduiding<<}

Des namiddags kwamen wij met eenen zuidewind voorbij Coedeloer (*), waar wij twee Fransche fregatten ten anker zagen liggen. Wij zeilden door en kwamen den volgenden morgen vroegtijdig op de reede van Pondichery aan, alwaar wij mede tien Fransche en verscheidene Engelsche oorlogsschepen vonden.

Ik ging aan den wal, om eenige levensmiddelen voor ons alle te koopen, en na in aller ijl het middagmaal bij mijnen ouden hospes tele-
{==32==} {>>pagina-aanduiding<<}
maque genomen te hebben, keerde ik, met een beklemd hart, naar ons treurig vaartuig terug.

Men had mij daar reeds met verlangen gewacht; er was een klein maar niet ongunstig koeltje opgekomen, en wij staken dus, na mijne terugkomst, dadelijk van wal. Naauwelijks waren wij echter onder zeil, of de wind liep eensklaps om en was ons volstrekt tegen, en daar wij, ondanks alle pogingen, niets vorderden, zagen wij ons genoodzaakt het anker weder, en zelfs nog in het gezigt van Pondichery, te werpen.

Den volgenden dag kwamen wij, met een westewindje, digt langs Sadras voorbij. - Het scheen mijn lot te zijn, de ruïnen van deze plaats, en tevens van mijn kortstondig geluk, steeds op mijne verschillende togten nabij te moeten komen; - alles was woest en geene ziel verscheen aan het verlatene en eenzame strand. Het droevig herdenken aan de gelukkige dagen, die ik in dit aangenaam dorp had beleefd, en het wreede harteleed, mij door iemand, die ik daar leerde kennen, aangedaan,

{==33==} {>>pagina-aanduiding<<}
bragten mij al die vervlogene beelden van genoegen en ongestoorde vreugde weder voor den geest en scheurden de wonden van mijn hart op nieuws open.

Tegen den avond wierpen wij het anker voor Maweliewarom (*), met deszelfs reusachtige gevaarten, en ofschoon de wind gunstig genoeg tot voortzetting onzer reize was, vonden wij het echter raadzamer hier den dag af te wachten, ten einde met meer gerustheid het rif, of veeleer de toppen der twee door het water bedekte pagoden, welke zich ver in zee uitstrekken, te omzeilen.

Dan daar de gunstige wind te middernacht nog frisscher opstak, en het weder, hoezeer duister, evenwel vrij goed was, liet zich intusschen de Tandel, tegen mijn bevel, tot het voortzetten der reize in den nacht overreden door den Heer Walter, die, wegens de langdurigheid der reize, zeer ongeduldig was geworden.

{==34==} {>>pagina-aanduiding<<}

Mijne bezorgdheid te dezen opzigte bleek weldra niet ongegrond te zijn. Wij liepen in de duisternis groot gevaar, om hetzij tegen het rif te loopen, of, door hetzelve te willen vermijden, ons te ver van de kust te verwijderen en in volle zee te vervallen, waar ons broos vaartuig, bij de ongestadigheid der winden in de tegenwoordige mousson, niet tegen het geweld van wind en golven bestand zijnde, ons spoedig weder in hetzelfde gevaar van vergaan zoude brengen, als waaraan wij eerst korteling zoo gelukkig ontsnapt waren.

Het was nog tijd terug te keeren, dan al mijne voorstellingen waren vruchteloos. Nadat wij dus eenigen tijd, met eene frissche koelte, vrij goeden voortgang gemaakt hadden, bemerkte ik aan de beweging van het vaartuig, dat de zee zeer hol begon te staan, en het lood hebbende doen werpen, vonden wij geen' grond; wij wilden het dadelijk weder op den wal aanhouden, doch onder het wenden werd ons roer, door de zware deining, uit deszelfs haken geligt, viel in zee, en was door de duisternis des nachts en de levendigheid der golven in een oogenblik verdwenen.

{==35==} {>>pagina-aanduiding<<}

Thans had slechts eene ongunstige windvlaag moeten opkomen, om onzen onvermijdelijken ondergang ten gevolge te hebben, doch gelukkiglijk bleef de wind onveranderlijk en het weder goed, zoodat wij ons van eenen riem, in plaats van het verlorene roer, ter besturing van het vaartuig, konden bedienen.

Met het aanbreken van den dag zagen wij, tot ons onuitsprekelijk genoegen, Madras in het verschiet, alwaar wij, zonder verdere ongevallen, ten tien ure des morgens, op de reede, het anker wierpen.

Wij vonden er de Engelsche vloot, gereed, om, bij den nu geslotenen vrede, naar Europa terug te keeren, met uitzondering van 5 linieschepen en 2 fregatten, welke in de Indische wateren moesten blijven.

Zoodra wij aangekomen waren, zonden wij, met een' kattémaram (*), aan Mr. Hall, Equipa-
{==36==} {>>pagina-aanduiding<<}
giemeester der haven, het verzoek, tot het lossen onzer personen en goederen, twee chialengen ter onzer beschikking te stellen; na lang wachten daagde er slechts ééne op, in welke de Heer Walter al zijne goederen deed inschepen, en waarmede wij ons insgelijks aan wal begaven; intusschen was ik genoodzaakt mijn' koffer tot den anderen dag aan boord te

{==37==} {>>pagina-aanduiding<<}
laten, vermits de chialeng reeds meer dan te veel door de kisten en goederen van mijnen haastigen reisgenoot overladen was.

In het huis, waar ik mijnen intrek nam, vond ik, onder anderen, ook de krijgsgevangene Officieren van het Hollandsche schip de Vrijheid, hetwelk vóór Coedeloer, door de Engelschen, genomen was; ik kende eenige hunner, en spoedig kwam, tot mijne welkomst, een groote bowl punch op tafel, die vrij hartig toegesproken werd, en waarbij wij ons het grootste gedeelte van den nacht bezig hielden; eindelijk geraakte ik, niet zonder moeite, tegen den morgenstond te bed en ontwaakte niet voor den middag; ik was voornemens geweest dien morgen verscheidene zaken te verrigten en bezoeken af te leggen, hetgene mij nu geweldig speet verzuimd te hebben; doch er was geen middel zich bij die Heeren van het veel drinken te ontslaan.

Den volgenden dag begaf ik mij, vroegtijdig, naar den Heer De Souza, en ofschoon wij elkander in onmin verlaten hadden, ontving hij mij vrij beleefd; - ik deelde hem

{==38==} {>>pagina-aanduiding<<}
mijn voornemen, om mijn geluk te Calcutta te beproeven, mede, en verzocht hem, mij eene gelegenheid tot dien overtogt te verschaffen; hij zeide mij echter, dat er volstrekt geene vaartuigen voor die bestemming op de reede lagen, vermits het jaargetijde reeds te ver verloopen en de noordooster - mousson op handen was; ten anderen zoude die overvaart thans zeer kostbaar zijn, ‘en,’ vervolgde hij, op eenen spottenden toon, ‘ik geloof niet, dat gij nu juist met klinkende waar zeer overladen zijt.’ - Ik zeide hem, dat hij het geraden had, maar dat ik hoopte, dat hij, na mijn laatste afscheid uit zijnen dienst, in bedaarder oogenblikken, het onregt zoude ingezien hebben, dat hij mij toen aangedaan had, en mij dus nu de 1000 pagoden, of althans een gedeelte derzelve, zoude betalen, die hij mij boven mijn salaris toegelegd had, indien ik zijne verwarde en ten achteren geraakte boeken op den bepaalden tijd in orde bragt, hetgene ik van mijne zijde, ten koste van menigen doorwerkten nacht, volvoerd, doch waarvoor hij de mij toegezegde belooning op eene hem onwaardige wijze onthouden had; tevens verzocht ik hem, mij bij zijnen broeder

{==39==} {>>pagina-aanduiding<<}
Barretto de Souza, te Calcutta, te willen aanbevelen.

Hij had de onbeschaamdheid mij een en ander te weigeren, niettegenstaande ik hem mijne verlegenheid en het schandelijke zijner handelwijze naar waarheid afschilderde. Al mijne voorstellingen bleven vruchteloos, en ik merkte spoedig, dat hij mij op nieuws in zijnen dienst wenschte te nemen, en door zijne weigering de gelegenheid dacht af te snijden, om mijne voorgenomene reize ten uitvoer te brengen. - En, inderdaad, ik had mij niet bedrogen. Na eenige voorafspraak deed hij mij het voorstel, om te Ramanakoil (*) het opzigt en de boeken te houden over eene visscherij van chanko's (†), die hij aldaar ge-
{==40==} {>>pagina-aanduiding<<}
pacht had; hij zoude mij dan bij het einde van elk jaar, behalve een 
toereikend salaris, 200 pagoden toelage geven, om mij schadeloos te stellen voor mijne 1000 pagoden, die hij zich, zoo hij zeide, niet herinneren kon mij beloofd te hebben; dit zoude vrij wat beter zijn, dan op goed geluk in de wereld rond te zwerven. Hoezeer ik de juistheid van zijne aanmerking gevoelde, en ofschoon zijn aanbod mij, bij elke andere gelegenheid, niet dan welkom zoude geweest zijn, was ik thans te zeer op hem verbitterd, en kende bovendien te wel

{==41==} {>>pagina-aanduiding<<}
zijne denkwijze, om eenigen staat op zijne beloften te maken; ik sloeg dus zijn aanbod rond af, zeggende, dat ik vast besloten had, mij niet weder bloot te stellen aan de grillige behandeling van zulk een opvliegend man, die daarenboven zijnen dienaren hunne belooning onthield, wanneer het hem goeddacht, en laag genoeg was zijn gegeven woord te breken. Deze taal maakte hem kwaad; ik was het niet minder, en zoo ik meen met meer regt: wij verlieten elkander dus met weinig pligtplegingen.

Mijn geheel vermogen bestond nu nog in een paar honderd Portonovo-pagoden (*), wel-
{==42==} {>>pagina-aanduiding<<}
ke op eene zoo dure plaats als Madras niet lang konden strekken.

Nu ging ik mijnen ouden vriend, Mr. Frank, bezoeken die het opzigt en het bestuur over het magazijn van M. Hall, den Equipagiemeester, voerde, en schilderde hem mijnen benarden toestand met levendige kleuren af; hij bevestigde mij in zoo verre het voorgeven van den Heer De Souza, dat er thans geene schepen, naar Bengalen bestemd, op de reede lagen, maar dat men evenwel elken dag het schip de Resolution verwachtte, hetwelk derwaarts vertrekken moest; hij zocht mij met alle magt van mijne voorgenomene reize terug te houden, die, zoo als hij zeide, bij mijne slecht voorziene beurs, hoogst gewaagd was, en ried mij, liever eenigen tijd te Madras te blijven, waar hij trachten zoude mij iets goeds

{==43==} {>>pagina-aanduiding<<}
te bezorgen; ik behoef niet te zeggen, dat al zijne voorstellingen te dien opzigte vruchteloos waren. - Toen hij eindelijk bemerkte, dat ik naar niets luisterde en in mijn besluit volhardde, beloofde hij mij te zullen zorgen, dat ik althans op het genoemde schip de vrije overvaart naar Bengalen zoude genieten.

Ik bedankte mijnen vriend voor zijne welwillendheid, en was geheel verheugd, spoedig eene goede gelegenheid, ter bereiking van mijn verlangen, en wel met zoo weinig kosten, te zullen aantreffen; dan zijne vraag, wat ik met de brieven gedaan had, waarvan men men mij, bij mijne vroegere vlugt (*) van hier, de bezorging had toevertrouwd, bragt mij spoedig uit mijne goede luim en in de grootste verlegenheid.

Ik zeide hem, dat ik genoodzaakt was geweest dezelve, op de nadering van een Fransch fregat, in zee te werpen; - dit scheen hem

{==44==} {>>pagina-aanduiding<<}
geweldig te spijten; nogtans, na een oogenblik stilzwijgen, zeide hij, dat ik wel gedaan had, en tot mijn groot genoegen werd er niet meer over dit onderwerp gesproken.

Intusschen kwam de Resolution, na verscheidene dagen wachtens, niet opdagen, en daar de noordooster-mousson dagelijks stond op te komen, besloot ik, mij naar Visagapatnam te begeven, ofschoon mijn vriend Frank mij dit ten stelligste ontried; indien ik aldaar geene gunstige gelegenheid voor mijnen overtogt naar Bengalen vond, zoude mijn toestand te dier plaatse, zoo hij zeide, nog veel hulpeloozer zijn dan te Madras, waar ik ten minste nog door het een of ander mijn onderhoud zoude kunnen verdienen, totdat zich eene bekwame gelegenheid opdeed.

Mijn besluit was echter genomen, en ik kwam met den Tandel van eene thony of dubbele chialeng overeen, mij voor 13 pagoden naar Visagapatnam te brengen. Tot mijn geluk ging ik alvorens aan boord van het vaartuig, om deszelfs toestand te bezigtigen, en te zien, hoedanig ik mijne leefwijze, gedurende de reize, die veer-
{==45==} {>>pagina-aanduiding<<}
tien dagen konde duren, zoude inrigten; maar het gezigt van dit ellendig vaartuig, hetwelk zoo oud was, dat nu reeds van alle kanten het water gestadig tusschen de naden doorzijpelde, deed mij den lust verliezen, mijn leven aan hetzelve toe te vertrouwen.

Thans wist ik niet langer hoedanig mij te redden, en verviel tot de diepste zwaarmoedigheid. ‘Goede Hemel!’ dacht ik, ‘wat zal mijn lot zijn, wanneer ik eens aan mijnen laatsten ropij ben, dat spoedig moet gebeuren? Welke schrikkelijke vooruitzigten! Hoe is het mogelijk, dat alles mij zoo tegenloopt? Ik ben zoo goed als verloren!’

En inderdaad mijn toestand was verre van behagelijk. Te Madras konde noch wilde ik blijven, en meer dan eene gegronde reden stelde zich tegen mijn voortdurend verblijf of het vestigen van mijne woonplaats aldaar. Hoe ligt konde, door het een of ander toeval, ontdekt worden, dat ik de mij toevertrouwde brieven, in plaats van aan de Engelschen, in handen der Franschen overgeleverd had; en dan zoude ik, zonder genade, niettegenstaande de bezor-
{==46==} {>>pagina-aanduiding<<}
ging dier brieven mij opgedrongen, en geenszins uit vrije verkiezing door mij aangenomen was geworden, mijn leven aan de galg hebben moeten eindigen: - een schoon vooruitzigt! - Ten anderen zweefde de herinnering van den ijsselijken hongersnood, en de jammerlijke tooneelen, die ik in deze heillooze muren had bijgewoond, mij nog gestadig voor den geest; - in elke straat meende ik nog de hoopen over elkander gevallene lijken en zieltogenden te zien, die onder den verscheurenden hongerdood bezweken, - en hoe zwelgende overdaad en danspartijen, in het aanzien van duizenden, die op de straten hunnen laatsten adem uitbliezen, deze tooneelen van menschelijke ellende en barbaarschheid des te afschuwelijker deden voorkomen; - deze gedachten, die ik niet uit mijnen geest konde verbannen, en die elke straat, elk plein mij op nieuws voor den geest bragt, deden mij deze stad en derzelver ontmenschte inwoners met afgrijzen beschouwen. Meer dan dit alles was het mijne ongelukkige liefde, die het verblijf in deze stad voor mij ondragelijk maakte; ik zocht mij van deze liefde, en van alles, wat mij dezelve herinneren konde, te verwijderen, en te Madras had ik aanhoudend voorwerpen

{==47==} {>>pagina-aanduiding<<}
voor oogen, die het verloren geluk, bij elken voetstap, in mijn geheugen terugriepen. Het huis, waarin wij woonden, - de vijver, waarin wij ons baadden, - de wandelwegen en boschjes, die wij bij voorkeur bezochten, - zelfs de plaats aan het strand, waar wij afscheid van elkander namen, toen zij naar Tranquebar vertrok, - alles riep een wreed herdenken terug, en verscheurde mijne ziel door jaloezij, woede, berouw, droefheid en duizend bittere aandoeningen, waarvan ik geen meester was. Neen! al hadde ik mijn geluk te Madras kunnen maken, zoude het mij onmogelijk geweest zijn er eenigen tijd te blijven en aan al die droevige herinneringen wederstand te bieden.



{==48==} {>>pagina-aanduiding<<}

Vierde hoofdstuk.


Voordeelig aanbod. - Vertrek naar Bengalen. - Trage voortgang. - Gevaarlijke omstandigheid. - Vaart in de Ougly-rivier. - Aankomst te Calcutta.

Zoodanig was mijn toestand, toen Mr. Frank mij onverwacht, door een briefje, de heugelijke tijding mededeelde, dat er den vorigen dag een schip op de reede aangekomen was, hetwelk binnen twee dagen naar Bengalen zoude onder zeil gaan, en dat hij met den Kapitein overeengekomen was, mij de vrije passagie te vergunnen.

Ik begaf mij dadelijk naar het magazijn van Mr. Hall, om mijnen edelmoedigen en trouwen

{==49==} {>>pagina-aanduiding<<}
vriend Frank voor zijne zorg en goedheid te bedanken. Wij waren nog in gesprek, toen Mr. Hall zelf binnentrad. Op zijne vraag, wie ik was? zeide hem mijn vriend, dat ik de gewezene Boekhouder van De Souza, ten tijde van den hongersnood, en dezelfde persoon was, op wien men, bij deszelfs voorgenomene vlugt van de reede van Madras, geschoten, en aan welken men eenige brieven toevertrouwd had. Hij ondervroeg mij over de gevolgen van deze reize en over het lot der brieven; ik zeide hem daaromtrent hetzelfde, als aan mijnen vriend Frank, waarmede hij tevreden scheen. Zij gingen daarop ter zijde en spraken eenen geruimen tijd zeer zacht, en wel, naar het mij toescheen, over mij; eindelijk vertrok Mr. Hall, na eene beleefde buiging.

Ik had mij niet bedrogen: mijn vriend zeide mij, op mijne deswege gedane vraag, dat de Equipagiemeester mij ried te Madras te blijven, en dat, dewijl hij een' Boekhouder in zijn magazijn noodig had, hij mij dezen post wilde opdragen, en mij, als zoodanig, behalve vrije tafel en woning, dertig pagoden per maand zoude toeleggen.

{==50==} {>>pagina-aanduiding<<}

Deze voorslag was inderdaad niet alleen zeer aannemelijk, maar zelfs zoo verleidelijk, dat, indien niet de zeer gegronde redenen, hierboven aangehaald, mijn verblijf te Madras hoogst gevaarlijk en onaangenaam gemaakt hadden, ik dezelve gretig aangenomen en mijne reize naar Bengalen, waarvan ik mij zoo veel goeds voorspelde, opgegeven zoude hebben. Nu echter wees ik dit aanbod van de hand, tot groote verwondering van mijnen vriend Frank, die zich te vergeefs beijverde mij van besluit te doen veranderen, een besluit, dat hij alleen aan eigenzinnigheid en eene toomelooze zucht tot omzwerven en reizen, en niet geheel ten onregte, toeschreef.

Toen hij eindelijk bemerkte, dat ik niet te overreden was, en vast besloten had de reize naar Bengalen te ondernemen, hield hij niet langer aan, en gaf mij, zoo hij zeide, aan mijn lot over.

Den volgenden dag liet hij mij roepen; ik vond Kapitein Scott bij hem, denzelfden, die met zijn schip, Dadeloy genaamd, op de reede van Madras lag en naar Bengalen zoude

{==51==} {>>pagina-aanduiding<<}
vertrekken; mijn vriend Frank stelde mij aan hem voor als dengenen, over wien hij met hem gesproken had, en Kapitein Scott gaf mij daarop de verzekering, dat hij mij de passagie naar Bengalen kosteloos zoude vergunnen, en dat ik slechts te zorgen had den volgenden dag reisvaardig te zijn, althans mijn' koffer en goederen aan boord moest laten bezorgen; tegelijk overhandigde hij mij eene schriftelijke order aan zijnen eersten Officier, om mij en mijne goederen aan boord te ontvangen.

Mijn vriend Frank wist niet, wat te denken van de blijdschap, die uit mijne oogen blonk, noch van de vurige dankzeggingen, waarmede ik hem, na het vertrek van Kapitein Scott, overlaadde; hij schudde het hoofd, en meende, dat ik veel te verblijd was over de gelegenheid van nog zeer onzekere en ver verwijderde vooruitzigten, die ik zonder zoo veel moeite en dadelijk op de plaats, waar ik was, had kunnen verwezenlijken, maar die ik, op eene onberedeneerde wijze, verwierp. - Hij had gelijk, maar hij wist niet, welke magtige drijfveren mij uit Madras verjoegen.

{==52==} {>>pagina-aanduiding<<}

Des anderen daags maakte ik alles tot mijn vertrek gereed, betaalde mijn' hospes en liet mijn' koffer naar het strand brengen. Toen ik daar kwam, was ik zeer verwonderd, op mijne vraag naar eene chialeng, ten einde mij en mijne goederen aan boord te voeren, van de Tandels te vernemen, dat Mr. Hall, de Equipagiemeester, verboden had er mij eene te verschaffen, waarschijnlijk uit weêrwraak, omdat ik geweigerd had in zijnen dienst te treden, en om mij, door het verhinderen van mijn vertrek, tot zoodanig een' staat te doen vervallen, dat ik daarna op elke voorwaarde verheugd zoude moeten zijn, wanneer hij mij weder wilde aannemen.

Daar stond ik nu op het strand met mijne goederen, onder eene gapende menigte, en wist niet wat te doen; doch mij een oogenblik bezinnende, naderde ik den dobasch van Mr. Hall, en liet onbemerkt eenige ropijen (*) in zijne hand glijden, hetgene van zoo veel uitwerking was, dat hij mij, in weêrwil van zijns Meesters bevel, oogluikend in eene chia-
{==53==} {>>pagina-aanduiding<<}
leng liet treden, welke met verscheidene goederen en kisten voor ons schip, zoo diep mogelijk, beladen was, zoodat het gewigt van mijn' persoon en koffer dezelve bijna met de boorden tot aan het water deed nederzinken, en de Tandel mij, niet zonder reden, weigerde in te nemen; doch een ropij, dien ik hem gaf, deed hem insgelijks bedaren en hoofdschuddend zijne toestemming geven.

Wij geraakten gelukkig over den rug der twee eerste brandingen, doch de derde ware ons bijna noodlottig geworden; zij bereikte ons genoegzaam, om een gedeelte van haren inhoud in ons vaartuig te lozen, en hetzelve, op weinig na, te doen zinken. Wij allen, zonder ons op te houden met het water uit de chialeng te hoozen, hielpen, met inspanning van alle krachten, de roeijers, die hun best deden om uit de deining te geraken, en eene nieuwe branding, welke wij reeds zagen opkomen, te ontgaan. Dank zij den ijver en bekwaamheid van ons volk, het gelukte; en nadat wij toen, met allen spoed, het vaartuig van het ingespoelde water ontlast hadden, kwamen wij behouden aan boord van het schip, doch mijne

{==54==} {>>pagina-aanduiding<<}
mondbehoeften, kleederen en papieren waren, zoowel als ik, doornat, en de eerste geheel onbruikbaar.

Denzelfden namiddag kwam de Kapitein aan boord, en des avonds ten tien ure ligtten wij het anker en verlieten de reede van Madras.

Wij hadden reeds dadelijk met veranderlijke winden en stilten te kampen (*); eindelijk zagen wij de hooge bergen van Ganjam, en meenden den volgenden dag, met behulp van een koeltje, dat zich des nachts verhief, de hoogte van Bellazor te bereiken, doch bespeurden, zoodra de dag aanbrak, dat de stroom ons meer dan tien mijlen teruggedreven had.

Thans begonnen kalmten en tegenwinden de overhand te nemen, welke, gevoegd bij de verandering der stroomen, die nu sterk om de zuid begonnen te loopen, onmisbare voorteekenen waren, dat de mousson, zoo als men

{==55==} {>>pagina-aanduiding<<}
daar gewoon is te zeggen, gekenterd, en het slechte jaargetijde ingetreden was. Het waarschijnlijkste gevolg hiervan scheen te zijn, dat wij ons genoodzaakt zouden vinden naar Madras terug te keeren, of althans te Pegu te overwinteren. Ieder onzer was op dit berigt van den Kapitein ter neder geslagen, doch niemand meer dan ik, en, zoo ik vertrouw, met de gegrondste redenen.

Des avonds hadden wij eene frissche zuidwesterkoelte, en bevonden dus den volgenden morgen het verlies, dat wij korteling door de stroomen geleden hadden, herwonnen te hebben; weldra echter werd het weder doodstil, en om niet op nieuws door de stroomen teruggedreven te worden, zagen wij ons genoodzaakt het anker te werpen tot des avonds, wanneer wij weder, met eenen opwakkerenden zuidewind, onder zeil gingen, en ons ook den anderen morgen op de hoogte der vermaarde pagoden van Jaggernaat bevonden.

Wij zetten nu onze reize met gunstiger vooruitzigten voort, en hadden hoop van nog misschien Bengalen te zullen bereiken; het was

{==56==} {>>pagina-aanduiding<<}
inderdaad een zeldzaam verschijnsel, hier, in dezen tijd van het jaar, nu en dan nog eenen anderen dan hevige noordelijke winden te zien waaijen.

Eindelijk naderden wij Punto Palmeira. Tegen den avond betrok de lucht, en de dikke wolken, die door het uitspansel joegen, voorspelden ons eenen naderenden storm. Werkelijk begon de wind tegen middernacht met geweldige rukken uit het noordwesten te schieten, en de zee stond buitengemeen hol; den geheelen nacht en den volgenden dag hield dit stormweêr aan, en verhief zich allengs sterker, zoodat wij eindelijk verpligt waren de stengen te strijken en het in den wind te houden, ofschoon dezelve ons anderzins nu en dan voordeelig was.

Zoo hielden wij het dezen en den volgenden dag dragende, maar tegen middernacht verhief zich de storm tot eenen vliegenden orkaan, van eene zoo stootende en hooge zee vergezeld, dat Kapitein Scott zelf, anders een stout en bekwaam zeeman, zijne ontsteltenis niet konde verbergen, en verklaarde op al

{==57==} {>>pagina-aanduiding<<}
zijne reizen geen' zoo verwoeden wind te hebben bijgewoond.

Tot overmaat van ramp had ons schip, hetwelk, voor het overige, zeer hecht en sterk was, veel te weinig ballast in, en rolde derhalve, op de vreesselijkste wijze, ginds en herwaarts; niemand was in staat zich op de beenen te houden, en elk oogenblik vreesden wij op zijde te worden geworpen; als een ligte vederbal stoven wij op en tusschen de wildbewogene baren, en zagen niet dan eenen onvermijdelijken ondergang voor oogen.

Wanneer men eenen akeligen nacht onder het oproer der elementen heeft doorgebragt, de duisternis de dreigende gevaren nog schijnt te vermeerderen, en men elk oogenblik het laatste zijns levens vreest te zullen zijn, is er iets troostelijks in het daglicht gelegen; althans het aanbreken van den dag hergaf ons een weinig hoop, ofschoon de wind nog niets verminderd was en nog even hevig als te voren loeide.

Thans zagen wij een klein inlandsch vaartuig

{==58==} {>>pagina-aanduiding<<}
voor den wind afloopen, hetwelk ieder oogenblik door de hemelhooge baren scheen verzwolgen te zullen worden; het deed verscheidene noodseinen, doch behalve de volstrekte onmogelijkheid van het te naderen, of eenige hulp toe te brengen, bevonden wij zelve ons in het dreigendste gevaar en in eenen toestand, welke al onze aandacht op zelfbehoud volstrekt vorderde. Ik geloof, dat men wel eenen ropij zoude gegeven hebben voor elken zak zand, die ons aan genoegzamen ballast ontbrak; ons schip viel zoodanig overzijde, dat het water beurtelings door de stuur- en bakboordspoorten binnenstroomde. Het was onbegrijpelijk, hoe Kapitein Scott, die een ervaren zeeman was, zoodanig eene reize, in dit jaargetijde, met een bijna geheel ledig en ongeballast schip, had durven ondernemen; reeds was, door dit zelfde verzuim, in dezen tijd, en insgelijks vóór Bengalen, een schip, dat aan den Heer De Souza behoorde, omgeslagen en met man en muis vergaan.

Indien wij al gelukkig genoeg waren een zoodanig lot te ontgaan, en aan ons tegenwoordig gevaar te ontsnappen, zoo bleef ons

{==59==} {>>pagina-aanduiding<<}
echter weinig hoop over van Bengalen nu nog te zullen bereiken, daar zich de instelling van de noordooster- of winter-mousson gemeenlijk met eenen min of meer zwaren storm aankondigt; gelukkig evenwel bedrogen wij ons in onze verwachting. Des avonds werd het weder wat bedaarder, en de wind schoot in het zuiden, waarvan wij ons zoo wèl bedienden, dat wij ons spoedig in het gezigt der bergen van Narragoer en op de hoogte van Bellazor bevonden.

Terwijl wij sein voor een' Loods deden, zagen wij, in de verte, een groot, geheel masteloos, schip voor den wind afdrijven; waarschijnlijk had hetzelve dit verlies in den laatsten storm geleden. Kort daarna kwam de Loods bij ons aan boord (*) en bragt ons tegen

{==60==} {>>pagina-aanduiding<<}
het vallen van den avond tot vóór de eerste zandbanken; hier ankerden wij tot des anderen daags morgens, wanneer wij dezelve, met een gunstig windje, op vier vademen waters, gelukkig overdreven.

Spoedig naderden wij nu Insulie (*), waar wij weder het anker wierpen, en ons onderling gelukwenschten, tegen alle verwachting, in zulk een laat jaargetijde, nog de plaats onzer bestemming bereikt te hebben.

Verscheidene vaartuigen kwamen ons hier hunnen dienst aanbieden, om ons tot voor Calcutta te slepen; maar daar zij elk 25 ropijen voor dezen dienst vorderden, zond de Kapitein dezelve henen, niettegenstaande wij wegens den sterken stroom twee ankers moesten uitbrengen,

{==61==} {>>pagina-aanduiding<<}
om niet teruggedreven te worden. Met het volgend getij gingen wij weder onder zeil, en bragten het eindelijk, na het over drie vademen waters gezet te hebben, tot vóór Cadjery, alwaar het schip deszelfs reize eindigde en vertuid moest worden.

Verscheidene pantschivé's, eene soort van kleine schuiten, met eene strootent in het midden, kwamen ons op zijde, en al de passagiers, behalve ik, die 16 ropijen te duur vond, en dus eene goedkoopere gelegenheid wilde afwachten, scheepten zich op dezelve, met hunne goederen, naar Calcutta in. Ik werd het eindelijk ook met eene chokey (zijnde eene slechts half overdekte schuit) voor 8 ropijen eens. Na een hartelijk afscheid van den braven Kapitein Scott genomen te hebben, was ik, alvorens mij in te schepen, verpligt mij te Cadjery aan wal te doen zetten, ten einde mij van de noodige mondbehoeften te voorzien; de oever is aldaar een groot eind wegs zeer moerassig, zoodat ik mij meer dan dertig schreden ver moest laten dragen op de schouders van eenen der matrozen, die tot aan de knien met mij in het slijk zonk.

{==62==} {>>pagina-aanduiding<<}

Cadjery, alwaar men het eerst de beide oevers der Ougly - rivier begint te zien, is een ellendig dorp, bestaande uit eenige verstrooide hutten, en eigenlijk slechts eene volkplanting van ligtekooijen, die met hare waarden, behalve enkele timmer- en andere handwerkslieden, de eenige bewoners van dit nest uitmaken.

Zoodra ik in ons vaartuig teruggekomen was, staken wij af, en voeren langs den tot aan het water met digt en wild kreupelbosch begroeiden oever der van tijgers wemelende Sunderbunds (*). Des middags passeerden wij

{==63==} {>>pagina-aanduiding<<}
de dorpen Calpy en Boergoem (*), benevens de moskee of graftombe van bahder saheb, een'

{==64==} {>>pagina-aanduiding<<}
befaamden Moorschen Heilig, en bereikten eindelijk de reede van Volta (*), waar wij een Portugeesch schip vonden, hetwelk op eene der zandbanken aan den mond der rivier vastgezeten en groot gevaar van vergaan geloopen had.

Ik bleef aldaar bij eenen Hollander, die er herberg hield, en wiens huis alleraangenaamst aan het afhangen van eenen heuvel gelegen was, het middagmaal houden. Omstreeks zeven ure des avonds begaf ik mij weder aan boord, en na een vierde van eene mijl afgelegd te hebben, liepen wij in eene kreek of inham aan den

{==65==} {>>pagina-aanduiding<<}
oever, ten einde den vloed af te wachten, die tegen middernacht opkwam.

Des morgens ten vier ure kwamen wij te Oelbaria, zijnde een aanzienlijk en schilderachtig gelegen dorp, waar wekelijks tweemaal eene groote markt van voortbrengselen, vruchten en handwerken der omliggende plaatsen gehouden wordt. Wij namen er ons ontbijt, en ik teekende dit verrukkelijk oord af, waarna wij, uit hoofde van de krommingen der rivier, den wind in ons voordeel krijgende, het zeil bijzetten en goeden voortgang maakten.

Het fort Boesjie-Boesjie, - het kruidmagazijn Monikallie, met deszelfs dorp Bardigaet, - het fort Mannikpier en verscheidene prachtige tuinen, lusthuizen en aangename dorpen, waarmede de rivier nu allengs bezoomd werd, kondigden ons eindelijk de nabijheid van Calcutta aan, alwaar wij dan ook denzelfden avond ten zes ure aankwamen, en dus eene reize gelukkig volbragten, die, in meer dan één opzigt, gevaarlijk en buiten tijds ondernomen was.



{==66==} {>>pagina-aanduiding<<}

Vijfde hoofdstuk.


Vergeefsche pogingen en wanhopige toestand. - Gelukkige uitkomst.

Na eenigermate van de vermoeijenissen der reize uitgerust te zijn, nam, bij een bedaarder overzigt van mijnen toestand, eene andere ongerustheid de overhand op mijnen geest. De angstige vrees, dat onze overtogt waarschijnlijk zoude mislukken, de onafscheidelijke gevaren, het gewoel en de drukte, die eenen zeetogt vergezellen, hadden mij van de wanhopige vervoering, welke mij, bij mijn laatste vertrek van Ceylon, beheerschte, te weinig tot mij zelven laten komen, om al het gewaagde van mijne onderneming in deszelfs ware licht te beschouwen. Het was mij thans onmogelijk

{==67==} {>>pagina-aanduiding<<}
de vertroostende denkbeelden, die mij in den beginne bemoedigden, dat, met mijne bekwaamheden, hier een ruim bestaan zonder moeite te vinden zoude zijn, weder voor den geest te brengen; in tegendeel kwamen allerlei zwaarmoedige gedachten in mij op: zonder vrienden en bekenden, en, wat meer zegt, zonder geld, in een vreemd Land, waarheen, zoo als ik spoedig, en zelfs reeds op de reize, vernam, vreemdelingen en bekwame lieden van alle kanten toevloeiden, en voor alle posten meer dan het dubbel getal bedienden te vinden waren, konde ik weinig hoop voeden zoo spoedig geplaatst te zullen worden, als mijne weinige middelen het vorderden.

Ik begaf mij intusschen, hoezeer met een bezwaard hart, naar een aanzienlijk Koopman in de stad, den Heer Child; ik had een' brief voor hem van zijnen neef, met wien ik, als mijnen medepassagier op de Dadeloy, kennis gemaakt had, bekomen, waarin hij mij op het dringendste zijnen oom aanbeval.

Ik werd zeer wel ontvangen, doch vond mijne vermoedens, wegens de moeijelijkheid van spoedig geplaatst te zullen worden, door hem

{==68==} {>>pagina-aanduiding<<}
bevestigd; hij zeide mij thans niemand noodig te hebben, en ook niet te gelooven, dat een of ander zijner vrienden mij zoude kunnen plaatsen. Wel is waar had de Heer Fowke, Oud-Lid van het Hooge Geregtshof, hem voor eenigen tijd over een' Boekhouder gesproken; doch het was niet te denken, dat die Heer zoo lang gewacht zoude hebben, en dus nu ook zeer waarschijnlijk geen gebruik van mijne diensten zoude kunnen maken. Dit berigt sloeg mij geheel ter neder, en overtuigde mij maar al te zeer, dat mij een drukkend lot te wachten stond. Mr. Child vroeg mij intusschen naar mijne omstandigheden, die hij meende, volgens den brief van zijnen neef, als niet zeer gunstig te moeten beschouwen; ik verhaalde hem een gedeelte mijner ongelukken met al het vuur van eenen man, die zich slechts eene schrede van zijn verderf ziet en door zijn noodlot verbitterd is. Hij scheen aangedaan, en ried mij de herberg, waar ik mijnen intrek genomen had, dadelijk te verlaten en te trachten bij burgerlieden eene kamer te bekomen, hetgene mij vele onnoodige uitgaven besparen zoude; toen ik hem zeide nog te onbekend met de stad te zijn, om zijnen goeden raad te kunnen opvolgen, be-
{==69==} {>>pagina-aanduiding<<}
loofde hij mij eenen bediende voor mij te dien einde te zullen uitzenden, waarop ik hem, met hartelijken dank voor zijne welwillendheid, verliet.

Des anderen daags kwam zijn knecht reeds vroegtijdig bij mij, en overhandigde mij niet alleen het briefje voor den Heer Fowke, maar zeide mij tevens eene kamer voor mij bij eenen gewezenen Hollandschen Stuurman gehuurd te hebben. Ik bezigtigde dezelve, en vond alles naar mijn genoegen, zoodat ik er dadelijk mijn' koffer deed brengen.

Denzelfden morgen begaf ik mij naar den Heer Fowke, die mij minzaam ontving, doch, na het briefje van den Heer Child gelezen te hebben, zijne schouders optrok, en mij zeide thans geen' Boekhouder meer noodig te hebben, daar hij de weinige werkzaamheden, waarvoor hij, eenigen tijd geleden, iemand zocht, reeds eenen anderen opgedragen had.

De wanhoop dreigde mij te zullen vermeesteren. Op zijne vraag, wie ik was, en hoedanig ik met den Heer Child bekend was ge-
{==70==} {>>pagina-aanduiding<<}
raakt, gaf ik hem een kort verhaal van mijne laatste wederwaardigheden; ik schilderde hem mijne tegenwoordige verlegenheid, en den wanhopigen toestand, waarin ik mij bevond, indien ik niet spoedig geplaatst werd, met de levendigste kleuren af. Ach! de ongelukkigen vinden eene soort van troost door hunnen boezem te ontlasten, en hunne ongelukken den eersten den besten mede te deelen, die met eenig gevoel naar het verhaal van hun leed schijnt te luisteren.

De goede man was niet minder met mijne rampen bewogen, dan de Heer Child, en beloofde mij al zijne vrienden te mijnen behoeve te zullen spreken, en alles aan te wenden, wat in zijn vermogen stond, om mij uit mijnen neteligen toestand te redden.

Van daar ging ik naar den Heer Barretto de Souza, en zeide hem, dat ik in dienst van zijnen broeder, te Madras, als Boekhouder, had gestaan, en verzocht hem tevens mij in den zijnen te willen aanstellen, of bij een' zijner vrienden aan te bevelen; doch hij ontving mij op eene hooghartige en trotsche wijze,

{==71==} {>>pagina-aanduiding<<}
en verwaardigde zich naauwelijks mij te antwoorden, zoodat ik hem spoedig in vertwijfeling verliet.

Den volgenden dag maakte ik weder mijne opwachting bij den Heer Child, en verhaalde hem mijn wedervaren bij zijnen vriend, en de teleurstellingen, die ik allerwegen ontmoette; hij beklaagde mij, en te meer, zoo hij zeide, dewijl hij mij weinig hoop konde geven van zoo spoedig, als ik wenschte, geplaatst te zijn, uit hoofde van het groot aantal kantoorbedienden en bekwame lieden, die, even als ik, hier vruchteloos eene aanstelling zochten, in een saizoen, wanneer geene zeevaart en weinig handel van belang plaats had.

Ik vertrok zonder een woord te kunnen spreken; wanhopig dwaalde ik op de onbekende straten rond; al de moed, die mij weleer bezielde, was sedert de laatste zoo onverwachte en harde slagen, welke in ééne maand tijds al mijn geluk verwoest hadden, geheel verdoofd. Nu was het, dat ik een grievend berouw gevoelde, van het aanbod van Mr. Hall te Madras van de hand gewezen te hebben; ik zoude maandelijks

{==72==} {>>pagina-aanduiding<<}
twintig pagoden ter zijde hebben kunnen leggen; wat behoefde ik ook zoo gevoelig te zijn, en, op het gezigt van straten, huizen of plaatsen, vervlogene tooneelen van geluk of ongeluk, die ik, binnen deze muren, in zulk een schreeuwend contrast beleefd en bijgewoond had, mij voor den geest te brengen? Een ander dan ik zoude zich aan zulke dwaze hersenschimmen niet gestoord, maar in dergelijke omstandigheden een zoo voordeelig aanbod met drift aangenomen hebben. Doch dit was de eenigste maal niet; nog is het gebleven, dat mij mijne, zoo men wil, romaneske of grillige denkwijze in mijne bevordering hinderlijk was. - Gelukkig hij, die met een ongevoelig hart begaafd is; hij kent, wel is waar, die streelende genoegens niet, welke uit een fijn gevoel ontspruiten, maar blijft tevens ook ontheven van al die smartelijke aandoeningen, waaraan hetzelve ons maar al te menigvuldig blootstelt. - Daar stond ik nu op de straten van Calcutta, verstoken van al mijne vrienden en bekenden, overgelaten aan mijn noodlot, met een vermogen van niet meer dan omtrent vijftig pagoden, die ik dagelijks zag verminderen, zonder te weten, wat te doen, of wat er van mij worden zoude, wanneer dit

{==73==} {>>pagina-aanduiding<<}
weinige geheel verteerd zoude zijn. Hoe meer ik over mijnen toestand nadacht, hoe kwellender de ongerustheid over mijn aanstaand lot werd.

Ik meende nog eene poging te moeten wagen, ofschoon ik de wereld en de menschen genoegzaam kende, om er mij niet veel van te beloven. Ik had, namelijk, behalve van den Heer Child, nog van verscheidene andere passagiers, aan boord van de Dadeloy, toezegging verkregen, dat zij zich, bij hunne aankomst, met allen mogelijken ijver voor mijne belangen tot hunne vrienden en bekenden te Calcutta wenden zouden, ten einde mij spoedig eene aanstelling bij den eenen of anderen te verschaffen: ik ging hen dus nu alle voor en na opzoeken; doch ook hier had ik mij vruchteloos vernederd; overal stiet ik het hoofd: sommige waren op hunne landgoederen, en andere nooit te huis, of gaven mij schoone woorden, in stede van hulp, en bevestigden hunne vroegere beloften met nieuwe. - Men moet zich in mijnen toestand bevonden hebben, om de wanhoop van mijn hart onder al die teleur-
{==74==} {>>pagina-aanduiding<<}
stellingen en vergeefsche aanzoeken te kunnen gevoelen.

Voor het laatst ging ik nu, na verloop van eenige dagen, nog eens mijne opwachting bij den Heer Fowke maken, ten einde mij in zijn aandenken te houden, en te vernemen of zijne pogingen, om mij hier of daar te plaatsen, van eenig gevolg waren geweest. Hij zeide mij, dat alles vruchteloos was gebleven; maar, - welk een onuitsprekelijk geluk! - hij voegde er bij, dat hij zelf mij, uit hoofde van de krachtige aanbevelingen van den Heer Child en mijne tegenwoordige verlegenheid, voor een paar maanden werk zoude verschaffen, en mij het in orde brengen zijner boeken wilde opdragen, waarvoor ik, behalve vrije tafel en inwoning, 200 ropijen maandelijks zoude genieten; tevens beloofde hij mij niets onbeproefd te zullen laten, om mij, na verloop van dien tijd, eene goede plaats op het kantoor van een' of anderen zijner bekenden te verschaffen.

Men oordeele over mijne hartelijke blijdschap! Ik had den goeden man de handen wel willen kussen, zoo zeer verrukte en verwonderde mij

{==75==} {>>pagina-aanduiding<<}
zijne edelmoedige handelwijze. Wel verre van partij te willen trekken van de ongelukkige omstandigheden, waarin ik mij op dit oogenblik bevond, en mij, zoo als menig een zoude gedaan hebben, voor eene schrale belooning met arbeid te overladen, waaraan ik mij, door den nood gedrongen, had moeten onderwerpen, leide hij mij niet alleen een ruim en mijne verwachting of behoeften ver overtreffend salaris toe, waarvan ik, na den afloop zijner werkzaamheden, indien ik dan nog al niet op nieuws geplaatst mogt zijn, het grootste gedeelte konde terugleggen en een' geruimen tijd leven; maar ik zag spoedig uit zijne boeken, dat ik geen' zwaren arbeid zoude hebben, en dat hij zijnen juweelhandel, die, ofschoon zeer aanzienlijk en over verbazende sommen loopende, echter slechts uit weinige eenvoudige posten bestond, zeer gemakkelijk nog verscheidene maanden had kunnen beheeren, zonder mij of iemand anders noodig te hebben.

Ik hield denzelfden dag reeds het middagmaal bij mijnen weldoener (zoo als ik hem met het grootste regt kan noemen), en hoorde hem zijnen bedienden de noodige bevelen geven, om

{==76==} {>>pagina-aanduiding<<}
voor den volgenden dag eene kamer naast de zijne voor mij in gereedheid te brengen, alswanneer ik ook mijnen intrek geheel en al in zijn huis nam.

Ziedaar mij nu op nieuws, en wel zeer onverwacht, uit eene groote verlegenheid gered! De Voorzienigheid heeft mij deeds getoond, dat, hoe nabij den ondergang, het vertrouwen van den mensch op hare hulp, meestal, op het wonderdadigst en spoedigst, door eene gelukkige uitkomst beloond wordt, en het nijpendste gevaar, of de droevigste omstandigheid, van achteren bezien, vaak door eene gering schijnende oorzaak de eerste schakel tot eene lange keten van menschelijk geluk, of de verhindering van een onvermijdelijk verderf blijkt geweest te zijn.



{==77==} {>>pagina-aanduiding<<}

Zesde hoofdstuk.


Genoegelijke leefwijze. - De Heer Fowke. - Voorbeeldelooze grootmoedigheid.

Door de genegenheid, die de Heer Fowke mij reeds in de eerste dagen toedroeg, en het vermaak, dat hij in mijnen omgang en in de verhalen mijner vreemde lotgevallen schepte, was mijn staat in dit huis zoo gelukkig, en zijne behandeling zoo liefderijk, dat ik, al ware ik zijn zoon geweest, beide niet beter had kunnen wenschen. Ik had twee schoone en met prachtige meubelen voorziene vertrekken ter zijde van de zijne, en al zijne dienstboden, welken hij bevolen had mij, als hem zelven, te gehoorzamen, te mijner beschikking; mijn ar-
{==78==} {>>pagina-aanduiding<<}
beid was gering, en ik had de vrijheid uit te gaan, wanneer, en te doen of te laten, wat ik wilde; in één woord, wanneer mijn hart niet inwendig met de bitterste herinneringen vervuld ware geweest, zoude ik deze dagen onder de genoegelijkste mijns levens kunnen tellen.

Ik moet intusschen den lezer dezen zonderlingen en, in vele opzigten, eenigen man, die zoo veel invloed op den loop van mijn volgend leven heeft gehad, nader doen kennen.

Hij was reeds een grijsaard van ruim zestig jaren, maar van een zoo sterk, gezond en tevens jeugdig voorkomen, dat men hem, zonder zijnen ouderdom te weten, geene veertig zoude gegeven hebben; bij het vriendelijkst en beminnelijkst karakter was hij tevens, in den uitgestrektsten zin, een waarlijk edelmoedig en weldoend man, altijd vrolijk en opgeruimd, niettegenstaande de menigvuldige ongelukken en wederwaardigheden, waarvan hij, in zijnen langen levensloop, niet misdeeld was gebleven, en die hij alle onderging, zonder zich merkbaar in zijne goede luim te laten storen. Een vurig liefhebber van de muzijk zijnde, bragt

{==79==} {>>pagina-aanduiding<<}
hij somtijds geheele nachten door met op de viool te spelen, welk instrument hij voortreffelijk en krachtig behandelde, zonder van strammigheid of beving aan handen of vingeren, zijnen ouderdom anders zoo eigen, den minsten hinder te gevoelen; wanneer de eene of andere passagie hem behaagde, of meer dan gewoonlijk trof, konde hij die dagen achtereen spelen en herhalen, totdat eene nieuwe dezelve verdrong; händel, corelli, geminiani, en dergelijke, waren zijne Autheurs; de nieuwere Meesters behaagden hem niet; dikwijls riep hij mij, en speelde mij zijne concerten geheel voor, opdat ik hem alsdan die passagie, welke bijzonderen indruk op mij maakte, zoude aanwijzen, en daar ik, ofschoon geheel onkundig, echter veel gevoel en smaak, vooral voor de verhevene muzijk, had, als overeenkomende met mijn teêrgevoelig en zwaarmoedig gestel, zoo gebeurde het niet zelden, dat ik aan dezelfde plaats, als hij, de voorkeur gaf; dan was hij verrukt van vreugde en overlaadde mij met loftuitingen over mijn juist gevoel en oordeel, waaruit hij tevens een vleijend gevolg voor de juistheid van het zijne konde trekken. - Dit was zijne zwakke zijde.

{==80==} {>>pagina-aanduiding<<}

Daarentegen was hij een doodvijand van Geneesheeren en Regtsgeleerden, die hij (in sommige opzigten niet geheel ten onregte) de pesten der maatschappij noemde; de eerste konde hij ook zeer wel missen; niet alleen was hij van een zeer sterk gestel, maar leidde tevens het geregeldste en matigste leven; zijn voedsel bestond in weinig anders dan in rijst en groenten; vleeschspijzen proefde hij zelden, en wijn, sterke dranken, koffij of thee nooit; zijn eenigste drank was water; hij dreef zijne matigheid zelfs zoo ver, dat, wanneer zijn Bobber (Kok) het een of ander geregt, hetwelk hij buitengemeen naar zijnen smaak vond, had gereed gemaakt, hij hetzelve voor het vervolg verbood hem voor te zetten, uit vrees, zeide hij, zijnen lust niet te kunnen betoomen, en zich, door er te veel van te eten, de maag te overladen. Men zal dezen leefregel mogelijk te streng en overdreven vinden, het kan zijn; maar hierdoor, en door zeer vroegtijdig in den ochtendstond, ten minste een uur ver, te wandelen, genoot hij de volmaaktste gezondheid, had nog al zijne tanden, las het fijnste schrift, zelfs bij kaarslicht, zonder bril, en was volkomen vrij van alle ongemakken, die

{==81==} {>>pagina-aanduiding<<}
den ouderdom vergezellen. De volgende regelen van pope waren zijn geliefd refrein, en, wat meer zegt, werden door hem in den uitgestrektsten zin gevolgd:

For health consists in temperance alone; 
But peace, o virtue! peace is all thy own. (*) 


De buitengemeene toegenegenheid en het onbegrensd vertrouwen, waarmede ik door dezen braven en zonderlingen man zoo spoedig vereerd werd, sproten grootstendeels mit de overeenstemming onzer denkwijze en gevoelens, voornamelijk wat overheersching, geweld en dwingelandij betrof; hij verfoeide die evenzeer als ik, en had uit het verhaal van eenige bijzonderheden mijner lotgevallen genoegzame blijken van gelijke gevoelens daaromtrent bij mij opgemerkt. Hij was, benevens de Heeren francis en wheeler, de voornaamste tegenstander van het monster Hastings, en een dergene geweest,

{==82==} {>>pagina-aanduiding<<}
die zich voor de balie durfden stellen, om den ongelukkigen Rajah nundocomar te verdedigen, wien dezelfde Hastings, door een zamenweefsel van de ongehoordste geweldenarij en der verfoeijelijke listen van zijn vloekgenootschap, eenen schandelijken dood deed ondergaan (*).

De Heer Fowke was in dien tijd Gouverneur van Benares, doch de Gouverneur-Generaal (Hastings) wist hem, na zoodanig eene tegenstreving, welhaast van dezen post te doen ontzetten. De zoon van den Heer Fowke was echter, door de meerderheid van den Raad, in de plaats van zijnen vader, tot dit ambt verheven, hetwelk Hastings te vergeefs gepoogd had te beletten.

Men vergeve mij deze lange uitweiding ten

{==83==} {>>pagina-aanduiding<<}
aanzien van eenen man, aan wien ik zoo vele verpligtingen heb, die mij als zijn kind beminde, en wiens zonderlinge, doch edele denkwijze en ongemeene braafheid zoo zeldzaam op deze zelfzuchtige wereld voorkomen.

Ik had nu reeds eenige maanden bij hem gewoond, en met inwendigen angst het tijdstip zien naderen, waarin mijne werkzaamheden afgeloopen, en ik dus, volgens onze vroegere afspraak, verpligt zoude zijn, om een verder heenkomen te zoeken. - Hoezeer ik, door zijne edelmoedigheid, eenen geruimen tijd voor gebrek beveiligd was, en er zich bovendien thans meer dan eene gelegenheid voor mij opdeed om eene goede plaats te bekomen, smartte het mij te zeer eenen man te moeten verlaten, voor wien ik de uitgestrektste hoogachting gevoelde, en dien ik, als eenen vader, de eerbiedigste liefde toedroeg; doch aan de andere zijde was mij weder de gedachte ondragelijk, den goeden man, die mij niet zoude hebben verstooten, en niet de minste melding van mijn aanstaand vertrek maakte, op eene onwaardige wijze tot last te zijn, en, als een lediglooper, mijne dagen te zijnen koste door te brengen.

{==84==} {>>pagina-aanduiding<<}

Hij scheen mijne zwaarmoedigheid hierover, even zoo weinig als den afloop mijner werkzaamheden, te bemerken, en had, ondanks zijne belofte, gedurende al den tijd, dien ik in zijnen dienst had doorgebragt, geen woord gesproken, en niet de minste moeite gedaan, om mijn verder voortkomen te bevorderen.

Op zekeren dag, echter, dat hij mij, meer dan gewoon, bezig zag met mijne zaken in orde te brengen, en terwijl ik over tafel in een onwillekeurig gepeins verviel op de gedachte van onze aanstaande scheiding, sprak hij mij op zijne gewone minzame wijze aan:

‘Ik heb al lang bemerkt, Mr. haafner!’ zeide hij, ‘dat het met u niet is zoo als het behoort; mogelijk begint het u hier te vervelen en hebt gij weder een of ander reisplan in het hoofd; dit zoude mij zeer te onpas komen, daar zoodanig een plan mij het mijne geheel zoude moeten doen opgeven. Ik behoef u niet te zeggen, waarde vriend!’ - vervolgde hij, zijne hand in de mijne leggende, - ‘dat uw omgang en bijzijn mij onontbeerlijk zijn geworden, en dat ik zoodanig aan u gehecht ben, dat ik mij niet spoedig over uw

{==85==} {>>pagina-aanduiding<<}
verlies zoude kunnen troosten, en gij schijnt ook met mij tevreden te zijn; waarom zouden wij ons dan een onnoodig harteleed aandoen? ik bezit middelen genoeg’.... ‘Ik weet, geëerde weldoener! wat gij zeggen wilt,’ - viel ik hem, ten hoogste aangedaan, in de rede, ‘doch hoe kan ik uw edelmoedig aanbod aannemen, zonder voor mij zelven verachtelijk te worden? Zoude ik hier, zonder iets te doen, als een lediglooper mijne dagen slijten? Bedenk, waarde Heer! gij hebt een' zoon.’ - ‘Al goed! al goed!’ hernam hij, ‘ik prijs deze gevoelens, maar gij zult er niet ver mede komen; uwe bedenkingen zijn echter te voorbarig, en gij zoudt die niet gemaakt hebben, indien gij mij hadt laten uitspreken. Mijn zoon is, zoo als gij weet, eene loopbaan ingetreden, waarop hij vele schatten vergaderen kan, en reeds werkelijk daarmede een begin gemaakt heeft; de Hemel houde zijn hart en geweten zuiver! Ik voor mij heb gelds genoeg, en wil mij niet langer over hetzelve bekommeren; gij hebt gezien, dat ik mijnen juweelhandel, van tijd tot tijd, inkrimp, om denzelven eindelijk geheel op te geven; doch ik heb

{==86==} {>>pagina-aanduiding<<}
mij nader bedacht: deze zaak, die voor mij geene de minste waarde meer bezit, en mij slechts tot last was, kan voor u van nut zijn; ik wilde u dus voorstellen, om in mijnen handel aandeel te nemen; gij zult al het werk en de kleine noodzakelijke reizen doen, en ik zal de helft der winst genieten, benevens eenen matigen interest van de sommen, die ik u voorschiet; welnu, vindt gij nu niet, dat het voordeel aan mijne zijde is; ik vermeerder mijn kapitaal zonder eenige moeite, en behoud het gezelschap van iemand, wiens bijzijn mij onontbeerlijk is geworden; indien gij mijn voorstel, zoo ik hoop, aanneemt, blijft gij bij mij zoo lang ik leef.’

Van verbaasdheid konde ik eenen geruimen tijd geen woord voortbrengen. Welk eene edelmoedigheid; welk eene kieschheid in zijn voordel; en hoe openhartig gaf deze brave man zijne buitengewone genegenheid te kennen voor mij, eenen vreemdeling, die door niets zijne goedheid verdiend had! Het was mij niet mogelijk mij te wederhouden; ik vloog hem om den hals en besproeide zijn aangezigt en handen met eenen stroom van tranen, die de dankbaar-
{==87==} {>>pagina-aanduiding<<}
heid mij uit de oogen perste; zelfs nog heden brengt het besef van zijne onbeperkte grootmoedigheid het levendigst gevoel van bewondering en erkentenis in mijne ziel te weeg. Ach, waardige man! ik heb niet lang genot gehad van het vermogen, waartoe gij den grondslag hebt gelegd, en evenmin van de onafhankelijkheid, die gij mij wildet verschaffen; eene aaneenschakeling van de ongehoordste gebeurtenissen in het schoonste, doch misdadigste gedeelte van Europa heeft ook mij derzelver wrange vruchten doen smaken. (*)

Het noodlot, dat mij zoo langen tijd wangunstig was geweest, scheen mij nu door de genoegelijkste en onbezorgdste dagen voor alle geledene rampen schadeloos te willen stellen. Al de uitspanninningen en bezoeken van mijnen weldoener woonde ik bij; bij zijne vrienden, Kolonel watson, Sir robert chambers, Lid van het Opper-Geregtshof, Mr. wheeler, en

{==88==} {>>pagina-aanduiding<<}
andere lieden van rang en aanzien, alle van eene tegenovergestelde denkwijze der meeste van hunnen landaard in gindsche gewesten, werd ik op eene voor mij vleijende wijze ingeleid, en ook daar spoedig als vriend behandeld, zoodat ik vrijen toegang tot de huizen der voornaamste en wegens hunne regtschapenheid algemeen geachte personen had. Over het geheel meen ik ondervonden te hebben, dat de Engelschen van den echten stempel niet spoedig hunne vriendschap of vertrouwen aan eenen onbekenden, veel minder aan eenen vreemdeling, schenken, en langen tijd achterhoudend en zelfs terugstootend blijven; maar wanneer zij ook daarentegen eenmaal op iemand hunne genegenheid of vriendschap gevestigd hebben, kan men er zich in leven en dood op verlaten, en hunne vriendschapsbetuigingen zijn verre van bloote klanken te zijn.



{==89==} {>>pagina-aanduiding<<}

Zevende hoofdstuk.


Droefgeestige gemoedsgesteldheid. - Vaderlijke raad van den Heer Fowke. - Madam Garret. - De Blackhole.

De Voorzienigheid, die mij, zoo het scheen, van het leven niet dan de uitersten, zoo in wederwaardigheden als in genoegens, wilde doen smaken, had mij dan nu weder begunstigd, en in eenen waarlijk benijdenswaardigen staat geplaatst, welke mij oogenschijnlijk niets te wenschen overig liet: - ik leefde in overvloed, - konde mij op de vaderlijke vriendschap en genegenheid van een braaf en algemeen geacht man beroemen, - werd in de fatsoenlijkste en vereerendste kringen getrokken, en had het ge-
{==90==} {>>pagina-aanduiding<<}
grondst vooruitzigt, eens met een eerlijk verworven vermogen mijn leven in eene gezegende onafhankelijkheid te zullen kunnen slijten.

Ondanks dit alles leefde ik niet gelukkig, en werd zelfs van tijd tot tijd zwaarmoediger. De ongelukkige liefde voor een onwaardig schepsel had te diepe wortelen in mijn hart geschoten en verbitterde al mijne genoegens; - somber en in mij zelven gekeerd, woonde ik alle vermaken bij, en deed, te midden der vreugde, niet dan zuchten.

Toen de ongerustheid over mijn aanstaand lot en drukkende zorgen voor mijn bestaan nog de overhand op mijnen geest hadden, waren de wonden van mijn hart eenigzins verdoofd geworden; maar zoodra was ik van dien kant niet gerust gesteld, of die rampzalige hartstogt hernam al deszelfs vermogen, en veroorzaakte mij onophoudelijke kwellingen: ik gevoelde te wel, dat eene eens gevestigde liefde niet gemakkelijk te verbannen valt, en dat Anna tot mijn geluk onontbeerlijk was; niettemin gedoogde hare aan mij gepleegde ontrouw en verraderlijke handelwijze niet, dat ik haar bezit terugwenschen,

{==91==} {>>pagina-aanduiding<<}
veelmin eenige poging aanwenden zoude om haar weder op te sporen.

Deze wreede strijd tusschen de rede en de driften kwelde mij onophoudelijk en verteerde mij inwendig; - alles mishaagde mij, en het denkbeeld aan den dood, als den eenigen grenspaal van mijn gedurig lijden, was mij eindelijk alleen nog aangenaam.

Nooit ben ik mijnen ondergang nader bij geweest, dan in deze dagen. Mijne meest geliefkoosde uitspanningen werden mij weldra onverschillig; droevig en in mij zelven gekeerd, wandelde ik daarhenen, en gevoelde, met eene soort van genoegen, hoe mijne gezondheid dagelijks afnam, en ik met sterke schreden het graf naderde.

Tot mijn geluk bleef mijn toestand, en de wanhopige moedeloosheid, waaraan mijne ziel zich overgaf, door mijnen weldoener niet lang onopgemerkt, en wel verre van, na die ontdekking, mijne dwaasheid te bespotten, of mij met kwalijk geplaatste zedelessen te bestormen, wendde de brave man alles aan, om mij door de bemoedigendste troostredenen en de meest

{==92==} {>>pagina-aanduiding<<}
geschiktste uitspanningen op te beuren, en mij uit den staat van volslagene werkeloosheid te trekken, waarin ik, ondanks mij zelven, vervallen was; - doch alles te vergeefs: ik gevoelde evenmin behagen in den arbeid als lust tot vermaken, en wenschte slechts mij ongestoord aan de neêrslagtigheid, die mij drukte, te kunnen overgeven.

Mijn weldoener begreep nu mij met sterkere wapenen te moeten aantasten. - ‘Ik weet,’ zeide hij mij eens, ‘dat een inwendig verdriet aan uw leven knaagt, en dat de mensch alsdan maar al te zeer geneigd is zich aan de wanhoop over te geven, en de gedachte aan den dood, als het eenigste hulpmiddel voor zijn leed, met een zeker genoegen te koesteren; doch een man als gij moest met meer moed den vijand, die uwe rust verstoort, onder de oogen zien; begeef u aan den arbeid, mijn zoon! hoe hard het u ook moge vallen, en gij zult spoedig bespeuren, dat dezelve eene gewenschtere uitwerking op uw gemoed zal hebben, dan die stille mijmeringen, welke slechts uwe droefgeestigheid voeden; wanneer de geest verpligt is zich aan-
{==93==} {>>pagina-aanduiding<<}
houdend op vreemde en onverschillige onderwerpen te vestigen, wordt dezelve verhinderd zich ongestoord met het onderwerp van deszelfs droefheid bezig te houden; - geloof mij, ik spreek bij ondervinding, een arbeid, die ingespannene aandacht vereischt, werpt eenen weldadigen sluijer over de smarten der ziel, daar in tegendeel de ongelukkige en tevens ledige mensch dubbel rampzalig is, en dubbel het gewigt zijner rampen gevoelt. Buitendien heb ik u reeds lang eenen arbeid willen opdragen, die volmaakt tot dat einde geschikt is; doch ik verzoek u thans als vriend, en beveel het als een vader, dat gij denzelven met ijver aanvaarden zult: gij weet, namelijk, dat de Bengaalsche taal in ons vak zeer noodzakelijk is, en de kennis derzelve u, bij verdere uitbreiding uwer zaken, wanneer gij die eens alleen moet voorstaan, volstrekt onontbeerlijk zal zijn.’ - ‘Doe het dan om mijnentwille,’ vervolgde hij, ziende, dat ik hem met een moedeloos gelaat in de rede wilde vallen, ‘en wanneer gij eens die taal magtig zijt, en dan nog in uwe neêrslagtigheid volhardt, zal ik uwe genezing aan den Hemel overlaten, en u niet verder las-
{==94==} {>>pagina-aanduiding<<}
tig vallen; - mag ik mij dan niet vleijen zoo veel vermogen op uw 
hart te hebben, om deze opoffering voor eenen tijd van u te verwachten?’

Hoe was het mogelijk wederstand te bieden aan zoodanig een verzoek, aan zulk eene teedere belangstelling, en aan de onbeschrijfelijke genegenheid, die zijne geheele rede zoo onmiskenbaar bezielde.

Getroffen en ontroerd door de voorbeeldelooze liefde, die deze brave man mij toedroeg, wierp ik mij in zijne vaderlijke armen, en zijn gelaat met mijne tranen besproeijende, stortte ik nu in zijnen boezem de smarten uit, die mij verteerden. - Met de teederhartigste belangstelling hoorde hij mij aan; zijne mannelijke en troostende taal goot balsem in mijn lijdend gemoed en vervulde mijn hart met een nieuw gevoel van hoop en bemoedigender gedachten.

o! Nooit genoeg door mij geprezene man! waardig voorbeeld van zuivere menschenliefde en weldadigheid! uwe zalige schim zie met

{==95==} {>>pagina-aanduiding<<}
welgevallen op de zwakke hulde en dankbare tranen neder, die mij bij elke gelegenheid ontvloeijen, als uwe teedere bezorgdheid voor mijn welzijn, de grootmoedige kieschheid uwer weldaden en uwe vaderlijke genegenheid zich onder de beelden van vroegere dagen voor mijnen geest vertoonen. - De Voorzienigheid, die mij in u meer dan eenen tweeden vader deed vinden, en uw menschlievend hart tot mij neigde, dank ik voor uwe ontmoeting, als voor eene harer kostbaarste giften; - gij waart de vriendelijke troostgever van een verlaten en ongelukkig jongeling; - gij waart de beschermengel, die zijne schreden bestuurde.

Aangemoedigd door zijne troostredenen, begon ik mij nu met ernst op de kennis der Bengaalsche taal toe te leggen, en maakte daarin, binnen korten tijd, door eene onafgebrokene vlijt, verwonderlijke vorderingen, waartoe intusschen de kennis, die ik van de meeste andere Indische talen bezat, niet weinig bijdroeg. Spoedig ondervond ik de waarheid van zijne stelling, en gevoelde met minder hevigheid de smart, die mij verteerde, terwijl de vorderingen, die ik maakte, mijne eigenliefde

{==96==} {>>pagina-aanduiding<<}
streelden, en elke doorwerkte dag, door het bewustzijn van denzelven nuttig te hebben doorgebragt, eene tevredenheid met mij zelven en eene zachte kalmte in mijn binnenste verspreidde, welke mij langen tijd vreemd waren geweest.

De naauwe vriendschap, die ik kort daarna met een achtingwaardig man, Diehle genaamd, en een' der liefhebbers, die het wekelijksch concert van den Heer Fowke bijwoonden, sloot, bragt, voor het overige, veel tot verligting van mijne zwaarmoedigheid toe; bij zijn aangenaam onderhoud, vermakelijke, en tevens leerrijke en menschkundige gesprekken, waaronder hij de kluchtigste anekdoten wist te mengen, was het onmogelijk in eene sombere stemming te blijven, en, mijns ondanks, werd ik in zijn gezelschap altoos opgeruimder.

De eerste reis, dat ik hem in zijnen tuin buiten de stad bezocht, zag ik er, onder anderen, de vermaarde Madam garret, die eene der weinige was van al de, bij de verovering van Calcutta, in het jaar 1756, door

{==97==} {>>pagina-aanduiding<<}
den Nabob van Oude (*), surajah dowla, in de Blackhole opgeslotene personen, die het geluk hadden gehad er met het leven af te komen; haar man, daarentegen, was er, zoo als de meeste dier ongelukkigen, onder de verschrikkelijkste folteringen bezweken.

De Blackhole, een bij den eersten aanleg van Calcutta aldaar aanwezig kerkerhol van elf voet lang en achttien breed, mee twee kleine tralievensters voorzien, was eigenlijk slechts een in den grond gegraven en bemuurd gat, waarin men de misdadigers, die den dood verdiend hadden, tot op het oogenblik der straf opsloot; in deze naauwe ruimte werden, in het

{==98==} {>>pagina-aanduiding<<}
jaar 1756, 146 Engelschen, gedurende eenen geheelen nacht, opgesloten, die er ook meest alle, na het doorstaan van de verschrikkelijkste kwalen, bezweken.

De Nabob van Oude, surajah dowla, had reeds lang met heimelijk misnoegen de gestadig toenemende magt der Engelschen, en het overwigt, dat zij zich in de Bengaalsche zaken hadden weten te geven, waargenomen; zij mengden zich in alle twisten der inlandsche Vorsten, wier geschillen zij, door behendige aanhitsingen, gestadig wisten levendig te houden, en verzuimden intusschen niet met deze oneenigheden hun voordeel te doen en voor zich allerlei voorregten te bedingen; eindelijk hadden zij het zoo ver gebragt, dat zij, naar willekeur, de Nabobs afzetteden of op den troon plaatsten. Te dier tijd bezaten zij de provincie Bengalen nog niet, en hadden alleen te Calcutta eene versterkte loge; het fort was echter van weinig aanbelang en de bezetting slechts 500 man, bestaande half uit staande troepen en half uit gewapende inboorlingen, die eene soort van militie vormden; onder de eerstgenoemde bevonden zich slechts 174 Europeanen, meestal volk, dat in den

{==99==} {>>pagina-aanduiding<<}
dienst ongeoefend was. Het misnoegen van den Nabob steeg ten top, toen hij, door zijne spionnen, vernam, dat de Engelschen aan de verbetering van dit fortje lieten arbeiden, daar hij uitdrukkelijk bedongen had, dat zij niet alleen geene nieuwe versterkingen maken, maar zelfs de bestaande slechten zouden; wat dus de Engelsche Gouverneur drake ter verontschuldiging mogte bijbrengen, en hoezeer hij zich op zijne bevelen uit Europa beriep, waarbij hem gelast werd op zijne hoede te zijn, en zich tegen eenen vijandelijken aanval der Franschen, met welke een oorlog ophanden was, te wapenen, niets baatte, en de Nabob, die slechts een dusdanig voorwendsel zocht, om deze vreemdelingen, die hij, te regt, als gevaarlijke indringers beschouwde, te kunnen verdelgen, vóórdat zij hem te sterk werden, viel hen onverhoeds met eene geduchte magt op het lijf.

Het Rijk der Engelschen in Bengalen is nooit nader bij deszelfs ondergang geweest, en zij zouden voorzeker nimmer weder een' voet lands in die gewesten bezeten hebben, indien het verraad, dat bij hen zoo gewone hulpmiddel, hun ook nu niet te stade ware gekomen. Hun toestand

{==100==} {>>pagina-aanduiding<<}
was inderdaad hagchelijk; Madras en Bombay waren te ver afgelegen, om van daar tijdige hulp te verwachten; de Hollanders en Franschen zagen al te gaarne hunnen overmoedigen vijand in dezen nood, om zich met derzelver bijstand te vleijen, zoo als hun die dan ook, toen zij, door den nood daartoe gedrongen, daarom verzochten, ronduit geweigerd werd.

De Engelschen dus van alle hulp verstoken zijnde, viel het den Nabob niet moeijelijk de stad dadelijk in te nemen, te meer, daar een korps van 1500 inboorlingen, dat men in haast opgerigt had, met de wapenen overliep of zich verstrooide. De bezetting trok zich in het fort terug, en sloeg herhaalde aanvallen, met moed, af. Eindelijk, toen het gevaar dringender, het kruid vochtig, de levensmiddelen schaarsch en de bezetting moedeloos en zwak werd, begreep de Gouverneur drake, dat hij voor zijn dierbaar leven zorgen moest, en sloop des nachts, door eenige weinige Officieren, van gelijken moed als hij, verzeld, uit het fort, dat aan die zijde door de Ougly bespoeld wordt, en redde zich met eene boot, zonder van dit lafhartig voornemen kennis te geven aan de bezetting, die hij in tegendeel

{==101==} {>>pagina-aanduiding<<}
aan haar schrikkelijk lot overliet. Dezelve bestond toen nog slechts uit 190 man, die nu zekeren holwell tot hunnen Bevelhebber verkoren, en besloten het fort tot op het uiterste te verdedigen; het eenigste vaartuig, dat zij magtig waren, werd kort daarna door den vloed weggesleept, en alle middelen ter ontvlugting waren hun derhalve benomen.

De Nabob, die wel inzag, dat hij veel volk konde verliezen voor een fortje, dat door een handvol wanhopigen verdedigd werd, nam list en verraad te baat, en liet der bezetting den volgenden dag aannemelijke voorslagen doen, waaraan zij gretig gehoor gaf; men knoopte eene onderhandeling aan, doch terwijl de belegerden nu minder op hunne hoede waren, drong op het onverwachtst een zwerm vijanden binnen de geopende poort, hieuw de weêrstand biedenden neder, en maakte de overige 146 man gevangen.

Holwell werd voor den Nabob gebragt, en vond denzelven woedend over den hardnekkigen wederstand der bezetting, en de teleurstelling in de hoop van zijne moeite met aanzienlijke

{==102==} {>>pagina-aanduiding<<}
schatten beloond te zien, dewijl de Gouverneur drake hiervoor in tijds gezorgd had. De Nabob beloofde evenwel, bij het vertrek van holwell, dat hem geen leed zoude geschieden; met deze vrolijke tijding bij zijne lotgenooten teruggekomen, vond hij hen midden op de markt door eene talrijke schaar Indiaansche wachten omringd, welker Kommandant verlegen was, hoedanig zijne gevangenen tegen den nacht te bewaren; hij liet alle kamers en gedeelten van het fort doorzoeken, doch geene scheen hem geschikt te zijn; eindelijk werd het reeds beschrevene zwarte hol of Blackhole door hem daartoe verkozen, en niettegenstaande de Engelschen aanvankelijk weigerden er in te treden, werden zij er met kolfslagen en bajonetsteken toe gedwongen. Met de uiterste moeite werd de deur, die naar binnen openging, toegesloten, en nu bevonden zich 146 menschen in zulk een klein bestek op elkander gepakt. Niemand, dan wien de hitte van de Indische luchtstreken bekend is, kan zich een waar denkbeeld van het onlijdelijke van eenen dusdanigen toestand vormen.

Naauwelijks was de deur gesloten, en hadden

{==103==} {>>pagina-aanduiding<<}
de gevangenen, die door de wacht over elkander geworpen waren, zich weder opgerigt, of er ontstond ook reeds eene zoodanige stikkende hitte, dat allen zich dadelijk overtuigden den nacht in dit schrikkelijk verblijf niet te kunnen overleven. Zoodra die gedachte algemeen werd, beproefden zij, met gezamenlijke krachten, de ijzeren deur met geweld te verbreken of te openen; doch toen hunne pogingen vruchteloos waren, geraakten de meeste in eene razende woede en brulden als bezetenen. Holwell, die, reeds in den beginne, zoo gelukkig was geweest een der tralievensters magtig te worden en zich daartegen vast te klemmen, verzocht hun, ter liefde van zich zelve, zoo stil mogelijk te zijn, als het eenige middel, om hunnen droevigen toestand en de hitte niet nog te vermeerderen; doch slechts korten tijd werd zijn verzoek opgevolgd, want bevelen ware hier te onpas gekomen; de benaauwdheid werd hoe langer hoe ondragelijker.

Eindelijk zag holwell door de traliën een oud Indiaansch Opperhoofd, en daar hij in denzelven eenige trekken van menschelijkheid meende te bespeuren, bood hij hem eene aanzienlijke

{==104==} {>>pagina-aanduiding<<}
som aan, indien hij het daarhenen brengen konde, dat de gevangenen in twee behoorlijke ruime kamers werden overgebragt. De Indiaan ging op weg, maar kwam met de schrikkelijke tijding terug, dat de Nabob reeds sliep en niemand hem durfde wekken. Nu was alle hoop op redding verloren, en de woedendste vertwijfeling maakte zich meester van deze ongelukkigen, wier ellende van oogenblik tot oogenblik toenam; een geweldig zweet was het eerste uitwerksel der drukkende hitte en opeenpakking, daarop volgde een onlijdelijke dorst, vergezeld van pijnlijke scheuten door de borst en zware en krampachtige ademhaling.

In dezen verschrikkelijken nood verzonnen sommige, in de hoop van eenige verligting te genieten, zich moedernaakt te ontkleeden en met de hoeden te wuiven; doch door de beweging hunner armen deden zij niets dan hunne vermoeidheid en afmatting vermeerderen; andere beproefden, om, op een gegeven teeken, tegelijk zich neder te zetten en weder op te rijzen; driemaal hadden zij dit reeds in het werk gesteld; telkens bleven er eenige op den grond liggen, die geene kracht meer hadden om

{==105==} {>>pagina-aanduiding<<}
op te rijzen, en werden door hunne lotgenooten vertreden, en nog was geen uur verloopen sedert zij opgesloten waren geweest. De benaauwde stank van deze lijken, de hitte, de woede en dorst der gevangenen vermeerderden van oogenblik tot oogenblik, alles schreeuwde en brulde: ‘Water! water!’ en vloog, als ontzind, tegen de muren en tralievensters op; het oude Indiaansche Opperhoofd liet eenige kruiken aanbrengen, doch deze hulp vermeerderde slechts hunne kwalen; naauwelijks bemerkten zij, dat er aan de tralievensters water te bekomen was, of de begeerte naar deze lafenis steeg bij alle tot eene soort van razernij; alle drongen met blinde drift naar de vensters; geen hunner had bezinning of bedaardheid genoeg, om op den anderen te wachten; elk wilde zijne behoefte het eerste bevredigen, en door dit ontzettend gedrang werden velen doodgedrukt, of stikten door de te groote inspanning en benaauwdheid. Het water werd, door het woedende worstelen en kampen om hetzelve, meestendeels gestort en ging verloren; daarbij duurde die verfrissching niet lang, dewijl het hen nog sterker zweeten deed. Allen hadden eene brandende koorts, die gesta-
{==106==} {>>pagina-aanduiding<<}
dig toenam; de lucht, die zij inademden, werd hoe langer hoe meer door den stank van de vertredene en in verrotting overgaande lijken bedorven en verpest. In het achterdeel van den kerker, waar zij, kon het zijn, nog meer bedorven en stikkender was, vervielen de meeste tot ijlhoofdigheid, en sommigen zelfs tot werkelijke dolheid; - magtelooze klagten en luid gejammer mengden zich daar onder de stemmen van wilde vertwijfeling en het gebrul der waanzinnigen.

Te middernacht waren alle, die nog leefden en zich niet aan de buitenvensters hadden kunnen vasthouden, in eene soort van bedwelming verzonken of raasden geweldig. In hunne wanhoop scholden en beschimpten zij de wachten op alle mogelijke wijzen, en trachtten dezelve zoodanig te tergen, dat zij vuur geven en daardoor een einde aan hun jammer maken zouden, doch te vergeefs; - eenige vervloekten zich zelve en hun aanwezen; andere baden; - hier en daar zonken de zwakste neder en alomme hoorde men het reutelen der stervenden, - een ijsselijk tooneel! -

{==107==} {>>pagina-aanduiding<<}

Zij, die zich in het achterdeel van de gevangenis bevonden, en weinig van het water bekomen hadden, werden eindelijk ongeduldig en deden eene nieuwe poging, om zich lucht te verschaffen en nader bij de vensters te komen; zij stegen en klauterden over de hoofden en schouderen hunner lotgenooten; medelijden, vriendschap en gevoel hield hier op; ieder worstelde en kampte slechts, om eene goede plaats te bekomen of dezelve te behouden; nu en dan ontstond er, door de uitputting, eene oogenblikkelijke stilte, maar spoedig begon de kamp op nieuws, en telkens zonken er eenige neder, om nooit weder op te staan.

Holwell was, zoo als gezegd is, in den beginne zoo gelukkig geweest van aan een venster gekomen te zijn, en tot nog toe hadden de ongelukkigen achting genoeg voor hun Opperhoofd gehad, om hem niet te verdringen; maar ook nu deed hun schrikkelijk lot en de onverdragelijke stank in het binnenste van het hol hen dit ontzag ter zijde stellen. Een half zinnelooze hoop drong uit het midden op hem toe, klemde zich aan de vensterstangen boven hem vast, en klauterde op zijne schouderen in de hoogte, om

{==108==} {>>pagina-aanduiding<<}
lucht te genieten, waardoor hij zich zoodanig nedergedrukt en benaauwd vond, dat hij zich volstrekt niet bewegen konde; hij riep en bad, dat men hem slechts zoo veel ruimte zoude geven, om hun de plaats vrij te kunnen laten; niet dan met de uiterste moeite, en na de geweldigste pogingen, gelukte het hem in het achterdeel der gevangenis te geraken; reeds waren de meeste dezer rampzaligen dood, en de overige drongen alle op de vensters toe, zoodat hij hier wel een weinig meer ruimte, maar ook in tegendeel de lucht zoo zeer bedorven en stikkend vond, dat hem op eens de ademhaling moeijelijk en pijnlijk werd.

Hij drong over eenen hoop zijner doode lotgenooten henen en zocht het tweede venster te bereiken; spoedig evenwel overviel hem eene bedwelming en duizeligheid, zoodat hij tegen eenige lijken moest aanleunen en daar zijnen dood wilde afwachten; opeens echter gevoelde hij een geweldig hartkloppen en eene zoo snijdende pijn en beknelling op de borst, dat hij plotselijk opsprong en naar frissche lucht hijgde; hij had nu vijf rijen voor zich, doch

{==109==} {>>pagina-aanduiding<<}
de angst verleende hem krachten, zoodat hij zich door vier derzelve heenwerkte; de pijn op de borst verminderde toen eenigzins, maar nu gevoelde hij eenen brandenden dorst en schreeuwde om water; lang bleef zijne stem in den algemeenen angst ongehoord; eindelijk bekwam hij te drinken, doch dit weinige scheen zijnen dorst slechts te vermeerderen. Bij toeval geraakte hij op het denkbeeld van zijne natbezweete hemdsmouw uit te zuigen, doch naauwelijks bemerkte dit een jong mensch, die geheel naakt naast hem stond, of deze scheurde hem die op elken anderen tijd zoo walgelijke lafenis uit de hand, en ontroofde hem dus dit eenige treurige hulpmiddel.

Het was nog naauwelijks twaalf ure. Allen, uitgenomen die weinige, welke zich voor de vensters bevonden, woedden nu in volslagene razernij en schreeuwden om lucht, want het water bragt geene verfrissching meer bij. Spoedig echter werd het rumoer gematigder, daar telkens nieuwe slagtoffers op hunne doode medebroederen nederzonken en hunnen laatsten adem uitbliezen.

{==110==} {>>pagina-aanduiding<<}

Holwell was nu weder op nieuws in gevaar zijne plaats te verliezen. Een Onderofficier en een inlandsch soldaat, of cipaai, beklommen elk eenen zijner schouderen, en ofschoon met den last van deze twee zijne vermoeidheid en afmatting, bij de schrikkelijke hitte, tot eene ondragelijke hoogte toenamen, hield hij het in dien toestand, met meer dan menschelijke krachten, tot twee ure des morgens uit; nu echter was hij op het punt van te bezwijken, en slechts met moeite behield hij zijne bewustheid. Een oogenblik stond hij in beraad, om zich van het leven te berooven met een mes, dat hij te dien einde reeds uit den zak getrokken had, doch om zijne laatste oogenblikken door geene misdaad te bezoedelen, besloot hij zich in het binnenste der gevangenis terug te trekken; hij bood zijne plaats Kapitein garret aan, die met zijne vrouw, de eenigste van hare sekse, in dit schrikkelijk verblijf naast hem stond; de arme man nam met den vurigsten dank deze plaats in, werd echter dadelijk door den Onderofficier verdrongen, verliet met holwell het venster, legde zich neder en stierf. Ook holwell verloor nu geheel en al zijne bewustheid.

{==111==} {>>pagina-aanduiding<<}

Er waren toen nog slechts 50 dier ongelukkigen in het leven, maar ook dit getal was nog te groot, om de frisschere lucht aan de kleine vensters in te ademen; derhalve duurde het worstelen onafgebroken voort tot aan den morgen. - Welk een dageraad, groote God! -

Met denzelven echter kwam het einde van het lijden der nog overgeblevene. De Nabob zond een' zijner bedienden, om te vernemen of het Opperhoofd der Engelschen nog in leven was; eenige zijner droeve lotgenooten, die nog niet alle bezinning en gevoel verloren hadden, zagen naar hem om, en vonden hem leunende tegen een' stapel lijken met nog zeer flaauwe kenteekenen van leven; zij wilden hem voor de vensters brengen, ten einde hem te doen bijkomen; doch niemand kon besluiten zijne moeijelijk bevochtene plaats te verlaten, hetgene ook inderdaad zoo goed was als zich aan den dood over te geven. Eindelijk bood zekere Kapitein molls zich daartoe het eerst aan, en zijn voorbeeld bewoog de nevens hem staande, om insgelijks voor een oogenblik van hunne plaats afstand te doen.

{==112==} {>>pagina-aanduiding<<}

Toen holwell de frissche lucht nader kwam, schenen zijne levensgeesten op te wakkeren, en langzamerhand keerden het gevoel en het leven bij hem terug. Spoedig daarna werd de kerker, op last van den Nabob, geopend. Van de honderd zes en veertig opgeslotene waren er toen slechts nog drie en twintig in het leven, waaronder Madam garret, doch deze hadden het allerjammerlijkst voorkomen, en nog naauwelijks zoo veel kracht overig, om de deur te bereiken; daar dezelve met de lijken hunner bezwekene medebroeders, vrienden of bloedverwanten als verstopt was, kostte het hun alvorens de uiterste pogingen, om die weg te ruimen en zich eenen doortogt te verschaffen; - schrikkelijke bezigheid, die slechts door het verrukkend denkbeeld van eindelijk eens weder Gods vrije lucht te zullen inademen, vergoed en uitvoerbaar kon worden! - Holwell moest tot den Nabob gedragen worden, die hem, als ter loops, naar de schatten vroeg, welke, volgens zijne meening, in het fort verborgen moesten zijn, en hem, toen hij verklaarde niets daarvan te weten, met nog twee Engelschen, ketenen deed aanleggen. De overige werden in vrijheid gesteld, en konden gaan, waar zij wilden,

{==113==} {>>pagina-aanduiding<<}
uitgenomen Madam garret, die door mier jaffer, Veldoverste en zwager van den Nabob, in zijn serail geplaatst, en langen tijd genoodzaakt werd tot zijn vermaak te dienen. Eindelijk gelukte het der Engelsche Regering te weten te komen, waar zij zich bevond en haar uit dien staat te verlossen. Zij scheen mij toe in hare jeugd eene zeer schoone vrouw geweest te zijn.

Daar men sedert dit tijdstip het begin der grootheid van de Engelschen in Bengalen kan rekenen, zal het, dunkt mij, niet onvoegzaam zijn, de toen op elkander gevolgde, gebeurtenissen kortelijk aan te stippen.



{==114==} {>>pagina-aanduiding<<}

Achtste hoofdstuk.


Staaltjes van Engelsche Politiek.

Zoodra was het berigt van de wreede behandeling, den gevangenen in de Blackhole aangedaan, niet te Bombay en Madras bekend geworden, of het Engelsche Gouvernement zond eenige oorlogsschepen en 500 man troepen, onder het bevel van Lord clive, naar Bengalen af, om Calcutta weder te bemagtigen en zijne landgenooten te wreken. Hoezeer het bijna onmogelijk scheen, dat eene zoo kleine magt dit plan zoude ten uitvoer brengen, gelukte het evenwel den Engelschen in allen deele. De Nabob vond zich door hun goud en het verraad zijner Grooten genoodzaakt dadelijk een gunstig oor aan elken vredesvoorslag, hoe nadeelig ook, te leenen, stond hun alle veroveringen weder af, en moest nu zelfs in

{==115==} {>>pagina-aanduiding<<}
de verdere versterking van Calcutta bewilligen. Naauwelijks hadden zij zich van deze vergunning genoegzaam bediend, om eenige meerdere troepen bijeen te brengen en zich in eenen beteren staat van tegenweer te stellen, of zij verklaarden den Nabob op nieuws den oorlog, onder het ware of verdichte voorwendsel, dat hij op het punt was zijn verdrag met hen te verbreken en hen onverhoeds op het lijf te vallen. Ook hier moest hun gewoon hulpmiddel, het verraad, hen dienen: mier jaffer, de zwager en Opperbevelhebber van des Nabobs legermagt, wisten zij tot den afval over te halen, onder belofte van hem tot Nabob te zullen verheffen, wanneer hij zich verbond de door den oorlog en den inval van zijnen zwager veroorzaakte kosten te vergoeden en de Franschen voor altijd uit Bengalen te weren.

Na zoodanig eene overeenkomst en den geveinsden wederstand van mier jaffer, viel het Lord clive niet moeijelijk het leger van den Nabob, dat 70,000 man sterk was, met eene magt van 3000 man, waaronder slechts een derde gedeelte Europeanen, op de vlugt te slaan. Mier jaffer werd toen tot Nabob uitgeroe-
{==116==} {>>pagina-aanduiding<<}
pen en surajah dowla op zijnen aftogt vermoord. De Engelschen verkregen nu gewigtige voordeelen en werden de wezenlijke Opperheeren van het Land; dan de Kompagnie, die door deze overwonnene gewesten ontzaggelijke sommen voor de gedane omkoopingen en andere onkosten betalen moest, geraakte, ondanks deze aanwinst, in schulden; hare dienaren voeren er echter zoo veel te beter bij; de meeste derzelve, die kort daarna naar Engeland terugkeerden, bragten niet alleen duizenden, maar millioenen roof derwaarts, en het monster clive had meer dan dertig millioenen door de afgrijsselijkste misdaden bijeengesleept.

Intusschen bleef het verbond met mier jaffer niet lang stand houden: het was hem onmogelijk van deze zoo uitgeputte Landen genoegzame middelen te trekken, om aan de onverzadelijke hebzucht der Engelschen en de hun beloofde sommen te voldoen, en ofschoon hij hun, tot vergoeding, drie distrikten lands rondom Calcutta in eigendom afstond, zetten zij hem kort daarna af, en stelden een' zijner neven, mier cossim, in zijne plaats, dien het echter insgelijks weder nieuwe afstanden, pri-
{==117==} {>>pagina-aanduiding<<}
vilegiën en geschenken kostte, om tot deze schijnwaardigheid te geraken.

Deze Prins, een beter lot waardig, trachtte, in het geheim, zijn bedrukt Land en zich zelven te verlossen; hij was vroeger steeds een vriend der Engelschen geweest; doch deze, zich thans onwrikbaar in dit gewest gevestigd wanende, begonnen den ruimen teugel aan hunnen gewonen overmoed en geweldenarij te vieren; hunne onderdrukkingen en afpersingen werden hoe langer hoe ondragelijker, en maakten hem weldra tot hunnen bittersten vijand. Eindelijk brak de oorlog uit, en in den beginne met een goed gevolg voor mier cossim; onder anderen werden bij den overval van Patna 300 man Engelsche troepen, alle Europeanen, in de pan gehakt. Over het geheel, intusschen, hadden zij hunnen tijd te wel waargenomen en zich reeds te vast in hunne forten genesteld, om hen geheel te verjagen, en toen spoedig daarop van Madras en Bombay versterkingen aankwamen, werd mier cossim op zijne beurt geslagen en moest zijn heil in de vlugt zoeken, tegelijk met den door de Maratten onttroonden Mogol schach allum. - Dusdanig moesten de regtmatige Vorsten zwer-
{==118==} {>>pagina-aanduiding<<}
vend eene schuilplaats bij hunne geburen bedelen, terwijl roovers het Land als een' buit onder zich verdeelden.

De Engelschen plaatsten nu weder mier jaffer, die zich nog steeds te Calcutta ophield, en niet nagelaten had onder de hand, door kuiperijen en groote beloften, magtige voorstanders te verwerven, op den zetel. Mier cossim en zijne vrienden verklaarden hem, wel is waar, den oorlog, en waren in den aanvang zoo gelukkig onder de Engelsche troepen tweedragt en misnoegen te zaaijen; doch nadat men de roofgierige handen der soldaten genoeg gevuld had, keerden zij tot hunnen pligt terug, en deze oorlog werd even zoo gelukkig voleindigd als de vorige. Mier cossim was genoodzaakt bij de Rohilla's Vorsten te vlugten, na tweemaal geslagen te zijn. De Nabob van Oude, bij wien de Mogol schach allum gevlugt was, hield denzelven intusschen als eene soort van Staatsgevangene, en hoe gering thans zijne magt was, perste hij hem echter allerlei voorregten af, en wist hem treffelijk tot zijn voordeel te gebruiken.

Schach allum, wien dit verdroot, nam

{==119==} {>>pagina-aanduiding<<}
eene gelegenheid te baat, om naar het Engelsche leger te vlugten en zich onder de bescherming dezer vreemdelingen te stellen. Ofschoon deze, door de onophoudelijke oorlogen en groote kosten, van troepen zoowel als van geld ontbloot waren, vonden zij deze gelegenheid, van zich met eenigen schijn van regt in hunne veroveringen te handhaven en nieuwe er bij te voegen, te schoon, om dezelve te verzuimen: zij sloten derhalve een verbond met den Mogol, waarbij zij beloofden den Nabob van Oude, toen hun bondgenoot, te overvallen, en, na deszelfs Land veroverd te hebben, schach allum weder in Delhi op den vaderlijken troon te zetten, waartegen deze aan de Kompagnie Bengalen, Bahar, Orixa en Benares in vollen eigendom zoude afstaan. Dit plan kwam echter niet in werking, vermits intusschen de Kommissarissen uit Europa aankwamen, welke door de Directeuren afgezonden waren, om een naauwkeurig onderzoek naar de oorzaken, waardoor derzelver bedienden aan hunne onmetelijke rijkdommen en zij zelve aan groote schulden waren gekomen, te doen.

De zaken veranderden toen eenigzins van gedaante, en den Nabob van Oude, die den vrede

{==120==} {>>pagina-aanduiding<<}
zocht te behouden, werd dezelve toegestaan; allum verkreeg de provincie Koré en een gedeelte van Elhadabad, met de belofte van een jaarlijksch geschenk voor den afstand van Bengalen; doch hij werd spoedig de overheersching der Engelschen moede en wendde zich tot de Maratten, met welker hulp hij, in het jaar 1770, Delhi weder veroverde, hetgene den Engelschen dan ook ten voorwendsel verstrekte, om hem het voor den afstand van Bengalen beloofde jaargeld niet alleen te onthouden, maar ook Koré en Elhadabad niet te ontruimen. Zij drongen het den Nabob van Oude op, die hun daarvoor vijf millioenen guldens betalen en een derde van het Engelsche leger onderhouden moest, ofschoon de beide provinciën slechts derdehalf millioen inkomsten gaven. Deze Nabob is zoowel een schaduwvorst als de andere en geheel van hen afhankelijk. Zijn Land is uitgemergeld en bedorven, en nooit is hij in staat de schulden te betalen, die hij maken moet, om aan de roofzucht der Engelschen te voldoen. In hetzelfde jaar stierf mier jaffer, en nu matigden zich de Engelschen het volkomen bezit van Bengalen aan; zij droegen, wel is waar, aan zijnen zoon de waardigheid des vaders op, dan die was

{==121==} {>>pagina-aanduiding<<}
niets dan een werktuig, dat zijnen naam aan hunne bevelen leende; een Engelsch Officier was steeds zijn strenge opzigter, zonder wiens verlof bij niet den minsten stap mogt doen, en die het Land volgens de voorschriften van zijn Gouvernement regeerde. Van tijd tot tijd wisten zij, onder allerlei voorwendsels, het dien Prins in den beginne toegelegd jaargeld zoodanig te verminderen, dat hij eindelijk niet dan de volstrekt noodige uitgaven bestrijden konde, en indien zij voor geenen opstand onder het volk gevreesd hadden, zouden zij de waardigheid van Nabob waarschijnlijk geheel afgeschaft hebben.

Op zoodanige wijze hebben zij drie Koningrijken, benevens derzelver afhankelijke Vorstendommen, van het Mogolsche Rijk afgescheurd en aan zich getrokken; en door al dezen roof is intusschen de Kompagnie, wel verre van zich te verrijken, steeds verarmd en in schulden geraakt. Deze schijnbare tegenstrijdigheid laat zich gemakkelijker verklaren dan men denkt. De Kompagnie wordt bezwaard met alle onkosten, omkoopingen en verliezen, die deze onophoudelijke oorlogen en twisten onvermijdelijk naar zich slepen, en hare dienaren, daarentegen, ste-
{==122==} {>>pagina-aanduiding<<}
ken de geschenken en voordeelen op, die zij zich bij het aanstellen en afzetten der Nabobs weten te bedingen, terwijl daarenboven de Kompagnie in alle kosten van den koophandel moet voorzien, en hare dienaren zich van monopoliën meester maken, die het Land te onder brengen.

Komt hierbij het gewone hulpmiddel, een hongersnood, wanneer eene ongewone droogte in deze rijkvoorziene Landen slechts éénen oogst doet mislukken, wee dan den armen inboorlingen en allen, die niet met goud het onontbeerlijk graan uit de handen van die schelmsche monopolisten, aan wier hoofd zich de eerste Leden des Gouvernements bevinden, kunnen breken! Het jaar 1769 zal eeuwig tegen u getuigen, koelbloedige beulen! Het met bloed bevlekte goud, dat gij in uw vaderlijk roofnest sleeptet, brenge ongeluk over uwe laatste afstammelingen! Eens zal al het jammer, dat gij over millioenen onschuldigen uitstorttet, met woeker over uw nageslacht komen. - Hebt gij nooit van den Bengaalschen hongersnood gehoord, waarde lezer? Hebt gij nooit gehoord, dat de Engelschen toen drie millioenen menschen, binnen

{==123==} {>>pagina-aanduiding<<}
eenige weken, van honger deden bezwijken? Hoe zij, bij den mislukten oogst, al de rijst vroegtijdig opkochten, onder voorwendsel van voor het leger te moeten zorgen, en daarna de prijs door hen op eene ongehoorde hoogte gesteld werd? - Ja! de hongersnooden van Madras en Bengalen getuigen tegen de Engelschen, en ofschoon alle Europesche natiën afschuwelijke wreedheden in de beide Indiën bedreven hebben, is het echter alleen den zoo edelmoedig geprezenen Britten voorbehouden gebleven, volgens koelbloedig overlegde en regelmatige plannen millioenen tegelijk aan den dood, en wel aan den hongerdood, over te geven.



{==124==} {>>pagina-aanduiding<<}

Negende hoofdstuk.


Verrukkelijk gezigt op de Ougly. - Bernagor. - Chintsura. - De Baar. - Bandel. - Vreemde misgeboorte.

Ik bragt nu mijnen tijd in gestadige afwisseling tusschen den arbeid en de vermaken door: de Heer Fowke, die zulks als het eenigste geneesmiddel voor mijne kwaal beschouwde, trachtte met al zijn vermogen mij niet tot mij zelven te laten komen, en wist mijnen geest onophoudelijk bezigheid te verschaffen.

Het duurde niet lang, of zijne bezorgdheid wist een nieuw middel uit te vinden, dat hij voor mijne gemoedsgesteldheid niet min nuttig oordeelde, en inderdaad eene heilzame uitwerking

{==125==} {>>pagina-aanduiding<<}
op mij had. Eene geringe handelszaak, die wij te Chintsura te vereffenen hadden, diende hem ten voorwendsel mij het doen van een reisje daarhenen op te dragen, waarbij hij mij tevens verlof gaf er zoo lang te vertoeven, als het mij geviel, of totdat mijne aanwezigheid te Calcutta noodzakelijk mogt zijn en hij mij opontbood.

o, Hoe vele verpligtingen stapelde deze goede man opeen! - Tot op dit oogenblik is mij eene zoo onbegrijpelijke genegenheid een raadsel, en komt mij alles als een droom voor. Ongekend en verlaten zoude ik in een vreemd Land rondgezworven hebben, of mogelijk reeds lang onder den last mijner rampspoeden bezweken zijn, indien de Voorzienigheid mij niet dezen beschermengel op mijn moeijelijk pad hadde doen ontmoeten.

Na een hartelijk afscheid vertrok ik in een goed overdekt vaartuig (*), met een genoeg-
{==126==} {>>pagina-aanduiding<<}
zaam getal roeijers voorzien, laat in den namiddag, van de stad.

{==t.o. 126==} {>>pagina-aanduiding<<}


{== afbeelding 
	
gezigt op de ouglij-rivier.
==} {>>afbeelding<<}
    


{==t.o. 127==} {>>pagina-aanduiding<<}


{==127==} {>>pagina-aanduiding<<}

De zon had reeds hare meeste kracht verloren; ik stak dus eene cigaar aan en plaatste mij buiten de tent op de plegt, ten einde ongehinderd het schoone uitzigt en de verfrisschende koelte, die over het water streek, te kunnen genieten. Hoe beschrijf ik naar waarde het verrukkelijk en prachtig schouwspel, dat zich hier aan mij in vollen luister vertoonde! - Welk eene dunne helderheid en in Europa ongekende zuiverheid van lucht, die haar schitterend azuur in flaauwe overgangen aan den gezigteinder met goudgele en purpere tinten verwisselde! - Vóór mij de breede stroom, die in stille majesteit zijne heilige en wijdberoemde wateren met eene zachte deining voortstuwde, en over welks oppervlakte eene menigte schuitjes van verschillende maaksels gleden, die een vrolijk leven over die betooverend tooneel verspreidden. - Regts kwamen hier en daar de blinkend witte kolonnaden en vergulde vanen van in Grieksche en Italiaansche bouworde prij-
{==128==} {>>pagina-aanduiding<<}
kende landhuizen en tempels te voorschijn, half verscholen achter het verschillend groen der tuinen en boschjes van den oever, welker verhevene kruinen zich statig in de avondkoelte wiegden en met bogtige bewegingen hunne gedaanten in het water spiegelden.

Langzaam dreven wij voort en begaven ons nu meer te midden van den stroom; - de voorwerpen, waarvan wij ons verwijderden, smolten allengs, door den toenemenden afstand en de spoedig invallende duisternis, ineen, en weldra beefde het bleeke licht der maan over de woeliger gewordene watervlakte en verspreidde over de beide afgelegene oevers eene twijfelachtige schemering.

De stilte van den nacht, - het eenvormig geklots der golfjes, die tegen de zijden van ons vaartuig braken, - de flaauwe verlichting der verwijderde voorwerpen: - dit alles dompelde mijne tot zwaarmoedigheid gestemde ziel in eene zachte kwijning; een onwederstaanbaar gemengd gevoel van genoegelijke aandoeningen vervulde mijn hart en goot balsem op de won-
{==129==} {>>pagina-aanduiding<<}
den, mij door zoo menige bittere teleurstelling geslagen.

Verrukkelijk Land! - reine hemel, waar de Natuur dubbele bekoorlijkheden heeft! waarom moest ik u verlaten, en mij zelven verbannen naar eene gure en onbehagelijke luchtstreek, waar de dampkring, steeds met vochtigen nevel bezwaard, den sterveling slechts zelden het opbeurend genot van een onbewolkt en zuiver uitspansel vergunt; - waar het karige veld, in den kortstondigen zomer, ter naauwer nood met moeite en in haast eenige grashalmen en schrale vruchten vermag voort te brengen, voordat gure noordewinden en teisterende buijen het barre saizoen weder voor eenen langen tijd doen heerschen? - dáár is het, dat ik gedoemd ben mijne laatste dagen zorgelijk te verkwijnen, onder een vergeefs berouw van die bloeijende oorden verlaten te hebben, welke ik in gelukkiger tijden bezocht.

Dan, waartoe deze ijdele klagten! - Vervlogen zijn die blijde dagen en onoverkomelijke hindernissen; onverbreekbare betrekkingen ketenen mij aan deze gehate gewesten, en zul-
{==130==} {>>pagina-aanduiding<<}
len mij waarschijnlijk wel voor altijd van het doel mijner wenschen verwijderd houden.

Ik werd eindelijk uit mijne mijmering gewekt door onze aankomst te Bernagor, een klein ellendig dorp, waar de Hollandsche Kompagnie geene andere bedienden dan een' Klerk, of gemagtigden van den Fiskaal, houdt.

Niet zonder moeite vond ik, bij eenen Duitscher, eene behoorlijke herberg; want bijkans de geheele bevolking van dit nest bestond, zoo als in de meeste kleine Europesche etablissementen en dorpen aan de Ougly, uit hoeren en derzelver waarden.

Den volgenden dag, des namiddags, kwamen wij te Chintsura aan, zijnde mede eene Hollandsche faktorij, ongeveer 50 mijlen van den mond der rivier gelegen, en voormaals van groot aanbelang. De plaats, bijna geheel langs den oever gebouwd, heeft van dien kant een bekoorlijk voorkomen, doch is inwendig van eene zeer onregelmatige zamenstelling. Ougly, een oud, niet ver van daar gelegen, Moorsch fort, dat weleer deszelfs naam

{==131==} {>>pagina-aanduiding<<}
aan het dorp verleende, is thans nog in de Kompagnies - boeken de naam voor Chintsura.

Alvorens er voet aan wal te zetten, liepen wij groot gevaar het leven te verliezen, althans ik, die, hoewel een goed zwemmer, echter het zoo lang niet onder het water zoude hebben kunnen uithouden als mijne roeijers.

Wij waren nog naauwelijks 200 schreden van den oever verwijderd, toen namelijk ons vaartuig, door de onbehendigheid van den Nacodah of Schipper, op eene zandplaat schoof, die zich langs een gedeelte van Chintsura uitstrekt, en, bij laag getij, op sommige plaatsen, niet meer dan één' voet water houdt. De roeijers begaven zich dadelijk buiten boord, en verspilden te vergeefs hunne krachten, om de boot met hunne schouders over het zand te ligten; dan, terwijl ik op de plecht stond, en, zoo veel mogelijk, de vruchtelooze pogingen van mijn volk bestuurde, verneem ik op eens, aan een ver verwijderd, doch spoedig toenemend geruisch, de nadering van de Baar.

{==132==} {>>pagina-aanduiding<<}

Zoodanig wordt aldaar de geregelde zeevloed genoemd, omdat dezelve niet allengs, maar eensklaps, en als eene hooge baar, de rivier opkomt, met een ontzaggelijk geweld en spoed voortsnelt, en alles medesleept of overstelpt, wat zich in hare vaart bevindt. Het is alsdan, dat de kleine en zelfs grootere vaartuigen, die zich op dat oogenblik nabij den wal bevinden, en niet tijdig genoeg in den eenen of anderen inham hebben kunnen vlugten, met den meesten spoed het midden der rivier trachten te bereiken, dewijl de Baar haar grootste geweld op de oevers en voornamelijk op derzelver uitstekende punten uitoefent. Ten allen gelukke kondigt dit geduchte Natuurverschijnsel deszelfs aankomst reeds op eenen geruimen afstand, door een bulderend geraas, even als dat van eenen verren donder, aan; de ontzettende snelheid, waarmede het in den tijd van drie of vier uren deszelfs loop van meer dan 70 mijlen volbrengt, zoude anderszins alle ontkoming onmogelijk maken en tallooze ongelukken veroorzaken. Het water zet zich zes voet of meer, voornamelijk bij hooge getijen, op, en dáár, waar de Baar voorbijge-
{==133==} {>>pagina-aanduiding<<}
gaan is, is ook de vloed ingetreden en op zijne hoogte.

Ofschoon ik de nadering der Baar vernam, kende ik nog niet genoegzaam het gevaar, dat mij dreigde, en dacht nog tijdig genoeg aan den wal te kunnen komen, vermits te Calcutta, wegens de meerdere breedte der rivier, deze springvloed minder snel en geweldig, dan wel hooger opwaarts is. Eenige lieden echter, die ons ongeval van het tegen den oever gebouwde huis van den herbergier spiegel zagen, en wel bemerkten, dat de Baar ons zoude overvallen, schreeuwden nu uit al hunne magt, en riepen mij toe, dat ik mij in het water zoude werpen, indien ik konde zwemmen; te zelfder tijd een' berg van water met een vreesselijk geweld op ons ziende toekomen, aarzelde ik ook geen oogenblik om hunnen raad te volgen, maar sprong, gekleed als ik was, in de rivier, te meer, daar ik zag, dat mijn volk ons vaartuig nu insgelijks verliet en met den meesten spoed den oever zocht te bereiken. Deze was, tot mijn geluk, niet steil, en ik behoefde slechts korten tijd te zwemmen, om op eenen zachten modderigen grond te geraken. Hier-
{==134==} {>>pagina-aanduiding<<}
door ontkwam ik nog even bijtijds de Baar, die mij reeds op de hielen was, en ons vaartuig, benevens mijn pak linnengoed, in een oogenblik buiten ons gezigt sleurde.

Doornat, bemodderd en blootshoofds kwam ik mijnen intrek in de herberg van spiegel nemen, waar ik echter vriendelijk ontvangen werd, en in den eigenaar spoedig een belangeloos, beschaafd en zelfs kundig man leerde kennen. Nadat hij al, wat in zijn vermogen was, om mijn klein ongeval te verligten, gedaan, en mij van schoon linnen en drooge kleederen verzorgd had, deden wij nog denzelfden namiddag een uitstapje naar Bandel, een aardig dorp, in de provincie van Ougly, aan de rivier, en een paar mijlen van Chintsura gelegen.

Bandel is eene bezitting der Portugezen, doch van weinig aanbelang. Zij hebben er eene kerk, in welke zich een Lieve - Vrouwebeeld bevindt, Nossa Senhora de Milagre genaamd, en dat, volgens hun zeggen, verscheidene wonderen zoude hebben verrigt. Er wordt jaarlijks eene groote processie gehouden, en

{==135==} {>>pagina-aanduiding<<}
eene zeer groote menigte blanke en zwarte Roomschgezinden, bedevaartgangers en ander volk, stroomt alsdan daarhenen, om dit Gods, dienstig feest en de vermakelijkheden, die er dan te zelfder tijd plaats hebben, bij te wonen. Bij deze gelegenheid vallen er tevens, uit hoofde van het gebrek aan genoegzame huisvesting voor eenen zoo grooten toevloed van allerlei menschen, eene menigte ongeregeldheden voor, die alles behalve geschikt zijn, om den Indianen een hoog denkbeeld van onze zeden in te boezemen.

Als een der door het Lieve - Vrouwebeeld verrigte wonderen, toonde men er destijds eene nog levende misgeboorte, welke inderdaad voor het zonderlingste wanschepsel konde doorgaan, dat de Natuur in hare afwijkingen immer voortbragt. Het was een welgemaakt, doch met twee hoofden geboren kind, waarvan het opperste omgekeerd op het andere stond, en vereenigd was door de aaneengroeijing der beide schedels en een gedeelte der voorhoofden. Hetzelve had reeds drie maanden bereikt, was welvarende en de beide hoofden vol leven; deze laatste bijzonderheid vooral leverde eene

{==136==} {>>pagina-aanduiding<<}
akelige vertooning op, wanneer de moeder hetzelve te zuigen gaf; de bovenste mond bootste dan volmaakt dezelfde bewegingen en trekken na van den mond, waarmede het zoog. De omgekeerde hals van het opperste hoofd was door de moeder met verscheidene doeken omwonden; zij wilde niet toelaten, dat men denzelven daarvan ontdede, en zeide slechts, dat het niets dan eenen onvormigen klomp vertoonde, met een dun vel overtogen.

Deze moeder, eene Hindostansche vrouw van eene lage kaste, had zich, volgens de Portugezen, dit ongeluk berokkend, door haar ongeloof aan de wonderdoende kracht van het mirakelbeeld, waarvan eenige Priesters of Missionarissen getracht hadden haar te overtuigen, in den waan van eenige neiging tot het omhelzen van den Christelijken Godsdienst bij haar te bespeuren. De Heilige Maagd had dus, zoo als niet meer dan billijk was, hare magt aan de ongeloovige zelve uitgeoefend, doch, naar het oordeel van sommige niet min ongeloovige Christenen, met een slecht gevolg, want eensdeels bleef de gestrafte bij haar ongeloof volharden, en ten anderen scheen zij die straf zelve als geen bij-
{==137==} {>>pagina-aanduiding<<}
zonder groot ongeluk aan te merken; zij begaf zich althans kort daarna welgemoed naar Calcutta, waar zij zeer veel gelds won door hare misgeboorte in de huizen der rijken te laten zien.



{==138==} {>>pagina-aanduiding<<}

Tiende hoofdstuk.


Het lijk. - Over de begravingen der Bengalezen.

Nadat ik mijne zaken verrigt en mij eenige dagen wel vermaakt had, namen wij de terugreis weder aan, waarop mij niets dan een belagchelijk voorval bejegende, hetwelk tevens een nieuw bewijs oplevert, hoe zeer een plotselijke schrik in staat is onze zinnen te vermeesteren en het denkvermogen van den mensch voor eenigen tijd te doen stilstaan.

Alvorens te Calcutta aan te landen, wenschte ik, namelijk, een' mijner oude bekenden, die een half uur hoogerop aan den tegenoverge-
{==139==} {>>pagina-aanduiding<<}
stelden oever der rivier, op een klein buitengoed, woonde, een bezoek te geven; ik liet dus ons vaartuig op mij wachten, en wandelde naar zijne een klein uur landwaarts in gelegene woning. De vriendelijkheid dezer goede lieden hield mij tot vrij laat in den namiddag op, en ofschoon zij aanboden eene hakkerie (*) voor mij te doen inspannen, en mij daarmede terug te laten brengen, begaf ik mij alleen op weg, daar de afstand te klein was, om hun die moeite te veroorzaken. Ik volgde eenigen tijd den tak eener kleine rivier, die zich in de Ougly uitstort, te midden van een vlak, doch

{==140==} {>>pagina-aanduiding<<}
hier en daar vrij digt, mee kreupelbosch begroeid land. Spoedig overviel mij de duisternis, die, zoo als genoeg bekend is, in deze gewesten, bijkans zonder eenige tusschenpoos van avondschemering, het licht van den dag vervangt; - nu en dan vernam ik reeds in de verte het gehuil der jakhalzen, hetwelk zich gemeenlijk slechts eene korte wijl doet hooren vóór dat der tijgers, die hier zeer menigvuldig en waarvan zij als de voorloopers zijn. Terwijl ik dus met verhaaste schreden voortstapte, naderde ik allengs een licht, hetwelk ik reeds eenigen tijd tusschen de boomen had zien doorschemeren; mijn weg voerde mij digt langs hetzelve henen, en toen zag ik, dat het een houtstapel was, waarop men de dooden verbrandt. Hoe veel haast ik ook had, zoo kon ik nu toch de verzoeking niet wederstaan van eenige schreden uit den weg te treden en deze verbranding van nabij te beschouwen, ten einde te zien, of dezelve hier in Bengalen ook, in de eene of andere bijzonderheid, van die op de kust van Koromandel gebruikelijk, afweek. Naauwelijks, echter, had ik mijne oogen op het lijk geslagen, of ik meende eenige beweging aan hetzelve te bespeuren; doch hoe ver-
{==141==} {>>pagina-aanduiding<<}
schrikte ik, toen ik het ligchaam zich langzaam tusschen de vlammen oprigten, en mij, onder de afgrijsselijkste gebaren en verdraaijingen van wezenstrekken, met vreesselijke blikken zag aanstaren, terwijl het, op eene onbeschrijfelijk akelige wijze, zoo het scheen, vergeefsche pogingen deed, om den mond te openen.

Als in den grond geworteld en verbijsterd van schrik, op dit onverwacht en ijsselijk gezigt, bleef ik, met de oogen onbewegelijk op het spooksel gevestigd, roerloos staan, buiten staat mij van de plek te begeven of eenige gedachten te vormen van hetgene ik zag. Op eens hoor ik gerucht achter mij; verschrikt zie ik om, het was, voor zooverre ik bij het schijnsel van het vuur tusschen de struiken konde bemerken, een inboorling, met eene aarden kruik op het hoofd, die langzaam naderde, en, toen hij mij gewaar werd, niet minder beangst scheen, dan ik; op hetzelfde oogenblik viel het lijk weder in de vlammen terug, en te gelijker tijd verdween de belagchelijke vrees, die mijne zinnen overweldigd had; ik herinnerde mij thans, dat al die zoo ijsselijke trekkingen van den doode een natuur-
{==142==} {>>pagina-aanduiding<<}
lijk gevolg van de bijeenkrimping der zenuwen door het vuur waren; de vettian (*), want dit was de man, scheen zich nu mede gerust gesteld te hebben, en bevestigde mij in dit vermoeden; hij toonde mij eenen langen ijzeren staak, waarmede hij gewoon was de lijken terug te houden, die, zonder dat, zoo hij zeide, soms geheel buiten het vuur zouden vallen. Ik moest mij over mij zelven verwonderen, dat ik niet vroeger op deze eenvoudige gedachte gekomen was; doch de nacht, de eenzaamheid en het onverwachte van een zoodanig ijzingwekkend schouwspel hadden mijn denkvermogen verrast en mijne zinnen verbijsterd. Ja zelfs nu nog was het een boven alle beschrijving akelig gezigt; - het lijk kromde en wrong zich tusschen de vlammen gelijk een aal.

Bij deze gelegenheid kan ik niet nalaten iets over de begravingen der Bengalezen, bijzonder met betrekking tot het in den Ganges werpen hunner dooden, te zeggen. Laakbaar vind ik de onverschilligheid der Engelschen en andere Europesche natiën, die langs deze rivier be-
{==143==} {>>pagina-aanduiding<<}
zittingen hebben, ten opzigte van dit walgelijk en afschuwelijk gebruik. Eerbied of inschikkelijkheid omtrent de Godsdienstige of zedelijke instellingen der inboorlingen zoude het menig een noemen, die niet bekend was met de dwingelandij, waarmede de Europeërs, en vooral de Engelschen, die volkeren beheerschen, of met de overmoedige verguizing, waarmede men hunne bijzondere zeden, gewoonten en Godsdienstige gebruiken willekeurig verandert of vernietigt, zoodra die met het belang dier trotsche overheerschers in aanraking komen. Indien het ooit geoorloofd zij inbreuk te maken op de vrijheid der Godsdienstige begrippen of gebruiken eener natie, op welke men geene andere regten, dan die van geweld en overmagt heeft, het zoude in deze en dergelijke gevallen zijn, waarbij het algemeen welzijn belang heeft en zulks vereischt.

Het akelig schouwspel, dat zich hier dagelijks langs de boorden eener prachtige rivier vertoont, gaat alle verbeelding te boven; - de naakte lijken, door de eb op het slik van den oever teruggelaten, ziet men tot eene ongestoorde prooi verstrekken aan honden, jakhal-
{==144==} {>>pagina-aanduiding<<}
zen en roofvogels, die elkander derzelver ingewanden betwisten, of de spoedige voortgang der ontbinding in deze heete luchtstreken verandert dezelve in walgelijke krengen, die, op eenen geruimen afstand, eenen verpestenden stank verspreiden, en het is, mijns bedunkens, gedeeltelijk hieraan toe te schrijven, dat Calcutta een ongezonder verblijf dan eenige andere Europesche bezitting langs de Ougly-rivier is; immers hoe hooger men dezelve opwaarts komt, hoe minder men dergelijke afschuwelijke voorwerpen ontwaart, uit hoofde dat eenige mijlen boven Chintsura de Baar zich niet meer doet gevoelen, en de afloop van den stroom, alle vuiligheden medeslepende, dezelve daarentegen voor Calcutta met de eb en vloed heen en weder doet kruijen, en eindelijk door de Baar op het slik der lage oevers werpen, waar zij door jakhalzen, houden, roofvogels en visschen verslonden, of door de verrotting ontbonden worden.

De Bengalezen geven bovendien ook nog aan gestorvene stieren en koeijen den Ganges ten graf, en zijn, voor het overige, zoodanig gewoon in denzelven half vergane of ver-
{==145==} {>>pagina-aanduiding<<}
scheurde lijken te zien dobberen, dat ik menigmaal vrouwen hare potten met Ganges-water, waarvan zij zich, om te drinken, bedienen, zag vullen, geene twee schreden van een aas, welks ingewanden buiten het ligchaam dreven.

Behalve alle andere ongemakken en de verderfelijke stank, dien zulk een kreng, gedurende dat het aan den oever ligt te rotten, uitwasemt, worden ook daardoor de visschen der rivier onbruikbaar, omdat het bekend is, dat deze daarop azen. Men maakt alleen met den tobiesjio of manga eene uitzondering; dit is een zeer smakelijke visch, dus geheeten, vermits hij zich niet dan tegen den tijd, dat de vrucht van dien naam (*) rijp wordt, ver-
{==146==} {>>pagina-aanduiding<<}
toont; alle andere visschen, die tot spijze dienen, worden in het, achter de stad gelegene, meer van Ballegaat (*) gevangen.

De meeste Schrijvers hebben, hetzij door onbekend te zijn met de taal en zeden der inboorlingen, hetzij uit vooroordeel, bijgeloof of onverdraagzaamheid, het gebruik der Indianen van hunne dooden aan den Ganges toe te vertrouwen, in een valsch en verkeerd daglicht gesteld. Ik vind mij derhalve genoopt eenige bijzonderheden hieromtrent aan te stippen, die een juister denkbeeld van deze overoude gewoonte zullen geven.

{==147==} {>>pagina-aanduiding<<}

Volgens de Hindo's is het water van den Ganges heilig en reinigt het van alle zonden (*), en zij, die aan deszelfs oevers sterven, blijven niet alleen van de straffen bevrijd, die zij door een berispelijk leven verdiend hebben, maar hunne zielen worden ook dadelijk na hunnen dood tot den eersten Boboen van zuivering overgebragt, zonder verder aan de zielsverhuizing onderhevig te zijn.

{==148==} {>>pagina-aanduiding<<}

Er zijn vijftien van deze Boboens of planeten, waarvan zeven onder deze wereld en zeven daarboven. De Almagtige schiep dezelve, om aan de gevallene debta's of engelen, die sedert duizend jaren in den ondhora (duisternis of helle) zuchtten, gelegenheid te geven zich te beteren, en door eene lange reeks van lijden, beproevingen en Godvruchtigen wandel hunnen vorigen staat van zuiverheid weder te erlangen, en in den Maha Sorgo (*) het aan-
{==149==} {>>pagina-aanduiding<<}
schijn van den Allerhoogsten weder waardig te worden.

In de zeven benedenste planeten, of Boboens, van straffe werden de afgevallene engelen geplaatst, naar mate van elks misdaad; de hoofden dezer rebellen, als: Mahasasjoer, Rabon, enz., in den benedensten Boboen, eene dorre, schrikkelijke en akelige planeet, waar zij, in de gedaante van slangen, draken en ander vuil gewormte, een gemeenebest zouden vormen, en de andere, minder schuldige, in verhevener planeten. In deze sterfelijke ligchamen moes-
{==150==} {>>pagina-aanduiding<<}
ten zij, door eene lange aaneenschakeling van droefheid en lijden, hunne grootste misdaden boeten, totdat zij, eindelijk, in den achtsten Boboen, of deze wereld, zijnde eene gemengde plaatse van straffe, boetdoening en zuivering, door zeven en tachtig verwisselingen of transmigratiën, de ligchamen van zoo vele dieren doorgegaan zijnde, met de acht en tachtigste zielsverhuizing in dat van de koe of goy, en ten laatste in dat van mhurd (woordelijk aarde) of den mensch, te voorschijn komen. Van daar gaat de ziel, naar mate van het door haar in dit leven gehouden gedrag, tot den Sorgo van Indro, of wel tot den eersten Boboen van zuivering, over, en zoo voorts, totdat zij, den laatsten Boboen van zuivering doorgegaan zijnde, eindelijk weder tot haren vorigen staat en, in den Maha Sorgo, tot het aangezigt van den Allerhoogsten toegelaten wordt. Indien zij zich echter, in een' van hare standen, aan misdaden of zonden schuldig maakt, gaat zij zoo vele zielsverhuizingen, en zelfs planeten, terug, zoo mede, wanneer zij, het ligchaam van een' stier of koe bezield hebbende, eenen geweldigen dood sterft; want het zoude anders eene verdienstelijke daad zijn,

{==151==} {>>pagina-aanduiding<<}
haar te dooden, om zoo veel te eerder het ligchaam van een' mensch te bezielen: dit is ook de reden, dat het dooden van dit dier bij de Indianen voor eene zoo groote misdaad gehouden wordt (*).

Om derhalve dadelijk na hunnen dood in den eersten Boboen van zuivering over te gaan,

{==152==} {>>pagina-aanduiding<<}
doen zich de zieken, die aan hunne herstelling wanhopen, door derzelver nabestaanden aan den oever van den Ganges brengen, om, zoo mogelijk, den laatsten snik in denzelven te kunnen geven; het is er echter verre af, dat men hen nog levend aan den vloed prijs geeft of zonder hulp aan hun lot en den honger overlaat; - men ontmoet vooral hooger landwaarts op, waar hunne gebruiken minder stoornis dan tusschen de Europesche vestingen ondervinden, van afstand tot afstand, hutten, langs den oever opgerigt, welke alleen dienen, om die zieken, aan wier herstelling men reden heeft te wanhopen, niet zonder behoorlijke oppassing te laten, zoo lang zij, om de boven aangehaalde reden, in de nabijheid van de rivier moeten zijn; men pleegt en verzorgt dezelve daar als in hun eigen huis, en het is niets zeldzaams eenen herstelden weder tot zijne woning en betrekkingen te zien terugkeeren.

Wanneer, in tegendeel, de toestand van den lijder verergert, en hij op het punt is van te sterven, wordt hij, alvorens den laatsten snik te geven, in de rivier gebragt, de naaste bloedverwant houdt hem bij den grooten toon der

{==153==} {>>pagina-aanduiding<<}
voeten, en een ander aan den schouder; zij laten hem dus in het water zakken, het hoofd alleen boven houdende, terwijl een Bramin hem de Goyterie (*) in het oor luistert en onophoudelijk den naam van Ram aan zijne ooren schreeuwt, totdat hij den adem heeft uitgeblazen; alsdan wordt hij op het drooge gedragen, men scheert hem het haar, snijdt hem de nagelen, teekent daarna zijn voorhoofd met het teeken zijner kaste, en schrijft met klei van

{==154==} {>>pagina-aanduiding<<}
den Ganges den naam van God op verschillende plaatsen van zijn ligchaam.

Indien de overledene een man van eenige middelen geweest is, gaat men nu tot de verbranding over; doch alvorens steekt men het lijk met eenen doorn onder de nagels der voeten en handen, ten einde volkomen overtuigd te zijn, dat alle teekenen van leven opgehouden hebben, daarna wikkelt men hetzelve in een nieuw lijnwaad, legt het een weinig raauwe rijst in den mond en ooren, en plaatst hetzelve op den houtstapel, waarover men gie (gesmoltene en afgeschuimde boter) stort, opdat het te beter brande. De naaste bloedverwant steekt het hout met eene toorts aan, en als de vlam begint op te stijgen, is hij verpligt het aangezigt des overledenen met dezelve te branden (*). Nadat het ligchaam verteerd is, worden de as-
{==155==} {>>pagina-aanduiding<<}
sche en beenderen in eene vaas besloten en in den Ganges geworpen.

Hij, die de houtmijt aangestoken en het aangezigt van den overledenen gebrand heeft, mag, gedurende eene geheele maand, zich niet laten scheren, of het hoofd en ligchaam met olie wrijven, geene betel kaauwen, tabak rooken, of van kleederen verwisselen, en is bovendien gehouden niet meer dan eens elken dag te eten; - den dertigsten dag reinigt hij het huis, door het met water en koedrek te besproeijen en het te bewierooken; hij laat zich scheren, zuivert zich in het bad, en verrigt den sraadh (*) voor de ziel des overledenen.

{==156==} {>>pagina-aanduiding<<}

De armen, bij wie geene middelen genoeg nablijven, om verbrand te worden, legt men, in hun sterfuur, aan den oever van den Ganges, bij het lage getij, op eene mat neder, wanneer de Baar, bij derzelver komst, niet mist, hen, in hare vaart, mede te slepen en te verdrinken; schijnt echter de zieke vóór dien tijd te zullen sterven, dan wordt hij door zijne nabestaanden, die hem niet verlaten, met de reeds beschrevene plegtigheid in het water gebragt, en op het oogenblik, dat hij den, doodsnik geeft, aan hetzelve overgelaten.

Dezen eerbied der Hindo's voor de wateren van den Ganges weten de zoogenaamde Kashie Kauries, eene soort van boetdoeners of zwervende monniken, treffelijk tot hun voordeel te gebruiken; zij vullen te Kashie of Benares groote geel geschilderde aarden potten met dit water; de Opperbramin aldaar drukt op den naauwen hals dezer potten, die met klei en kalk toegemaakt zijn, een zegel, tot bewijs van deszelfs echtheid, en dan trekken zij, in troepen van twintig en meer, door geheel Hindostan en het schiereiland van Indië, dragende twee

{==157==} {>>pagina-aanduiding<<}
dezer potten aan een bamboes over den schouder. Zij verkoopen hetzelve tot hooge prijzen aan de geloovigen, die het Godsdienstiglijk bewaren, en op groote gastmalen, in kleine kopjes, laten ronddeelen. Voornamelijk wordt het echter gebruikt, om daarvan den stervenden eenige teugen in den mond en over het hoofd te laten loopen, hetgene zij gelooven van dezelfde waarde te zijn, als aan de oevers van den Ganges den laatsten adem uit te blazen, bijaldien omstandigheden of verafgelegenheid zulks onmogelijk maken.






{==158==} {>>pagina-aanduiding<<}

Elfde hoofdstuk.


Het vredefeest. - Groote onvoorzigtigheid. - Soubise. - De huizen der Indianen.

De 22ste Januarij 1784 was een algemeene vreugdedag te Calcutta en in al de etablissementen der Engelschen. Zij vierden toen hunnen geslotenen vrede met Frankrijk, eenen vrede, die voordeeliger voor hen was, dan zij, met eenigen grond, reden hadden te hopen, en die den ongelukkigen tippo alleen aan hunne woede en wraakzucht prijs gaf, op een tijdstip, dat zij door het verlies van verscheidene veldslagen verzwakt waren, dat zij de vesting en

{==159==} {>>pagina-aanduiding<<}
provincie van Bednoer weder hadden verloren, de Kolonel braithwait met zijn leger totaal geslagen en de Kolonel matthews met zijne geheele divisie gevangen genomen was, en zij zich in zulke netelige omstandigheden bevonden, dat zij volstrekt radeloos waren; - juist op dat tijdstip kwam de tijding van den tusschen Frankrijk en Engeland geslotenen vrede, en de anders onvermijdelijke val der Engelschen in Indië werd niet alleen voorgekomen, maar ook de Franschen, die hun de wet hadden kunnen voorschrijven, wisten zoo weinig van deze omstandigheden partij te trekken, dat zij geenen meer nadeeligen vrede, met betrekking tot de Indiën, hadden kunnen sluiten, wanneer zij de verliezende partij waren geweest.

Op de kust van Koromandel hielden zij zich met de teruggave van het vernielde Pondichery en het grondgebied van Mahé (*), en met de aanwinst van eene kleine streek lands, in den

{==160==} {>>pagina-aanduiding<<}
omtrek van Karikal (*), tevreden, en gaven

{==161==} {>>pagina-aanduiding<<}
daarentegen Coedeloer (*) en het fort St. David terug, waardoor zij eene vijandelijke ves-
{==162==} {>>pagina-aanduiding<<}
ting tusschen twee Fransche bezittingen lieten bestaan. Op de kust van Malabaar verkregen zij niets. In Bengalen, het meest belangrijke punt, werd hun slechts Chandernagor (*), of

{==163==} {>>pagina-aanduiding<<}
veeleer de ruïnen van deze plaats, hergeven; want het fort hadden de Engelschen, volgens hunne gewoonte, laten springen, en - zoude men het gelooven! - deze laatste bedongen nog daarenboven, bij de teruggave, en de Franschen stonden het toe, dat de citadel niet weder herbouwd, maar in hare puinhoopen zoude blijven liggen, en er alleenlijk eene gracht voor den afloop van het water van den moerassigen grond rondom de plaats zoude gegraven worden. De Franschen meenden hen eenen meesterachtigen trek gespeeld te hebben, met in het vredestraktaat de vrijheid van onbepaalden handel voor hunne natie van Indië tot Indië te bedingen. Zij wisten dan nog niet, dat hunne vijanden zich niet langer

{==164==} {>>pagina-aanduiding<<}
aan hunne verbonden gehouden achten, dan voor den tijd, dat dezelve met hun voordeel overeenstemmen, of, zoo lang zij zich te zwak gevoelen, die te verbreken: - er was ook nog naauwelijks een jaar na dezen vrede verloopen, of de Vicomte de Souillac, toenmaals Gouverneur-Generaal der Fransche etablissementen, zag zich genoodzaakt eene afzonderlijke overeenkomst met het Engelsche Gouvernement te onderteekenen, waarbij de invoer van zout door de Franschen, zijnde de meest voordeelige tak van handel, tot op 800,000 maunds verminderd werd.

Geen wonder dus, dat de Engelschen met meer dan gewone hartelijkheid de ratificatie van dezen vrede vierden. Deze dag, zoo heilloos voor Hindostan en den rampzaligen tippo, was ook mij bijna noodlottig geweest, met dit onderscheid echter, dat ik mijn ongeluk niet dan aan mijne eigene onvoorzigtigheid zoude hebben te wijten gehad.

Ik had mij, namelijk, in den tuin van den Gouverneur begeven, om denzelven te bezigtigen. Onder anderen bevonden zich in de me-
{==165==} {>>pagina-aanduiding<<}
nagerie een tijger en een leeuw in hunne hokken; de laatste, ofschoon jong, werd evenwel zeer woedend en ontembaar, wanneer hem iemand te digt naderde; de tijger scheen, daarentegen, tam en zeer handelbaar te zijn. Een Indiaansche jongen had de stoutheid zijne hand door de traliën te steken, en den tijger achter de ooren te kraauwen, hetgene hij gaarne scheen te lijden.

Na eenigen tijd in den tuin gewandeld te hebben, begaf ik mij terug, om in de buggy (*)

{==166==} {>>pagina-aanduiding<<}
of draagstoel te treden, waarmede ik gekomen was; doch alvorens het hok van den tijger voorbij te gaan, die ik, na hetgene ik gezien had, geheel tam dacht te zijn, had ik de onvoorzigtigheid mijnen arm insgelijks door de wijde traliën van zijn hok te steken, om het genoegen te hebben van zulk een woest en anders onhandelbaar dier gemeenzaam te mogen streelen. Hetzij evenwel de tijger met den Indiaanschen jongen bekender, hetzij dat hij niet meer in eene zoo goede luim was, hij bleef onbewegelijk in een' hoek van zijn hok liggen, en zag mij overdwars en al grommende aan; op het oogenblik echter, dat ik, deze houding mistrouwende, mijne hand terugtrok, deed hij eenen woedenden sprong naar de traliën, en sloeg met zijne uitgespreide klaauwen door dezelve heen, zoodat het geen duimbreed verschilde, of hij zoude mij gegrepen en naar zich toe getrokken hebben. - Groote God! aan welk een schrikkelijk onheil had ik mij, door mijne onvoorzigtigheid, niet blootgesteld! - Ik ijsde van schrik en zette mij, geheel bedwelmd en ontroerd, in den draagzetel neder; thans, toen het te laat was, herinnerde ik mij verscheidene voorbeelden van de valsche geaardheid des tij-
{==167==} {>>pagina-aanduiding<<}
gers, en dat men hem nooit in zoo verre heeft kannen temmen, om zich gerust op hem te durven verlaten, zoo als, daarentegen, met leeuwen, beeren en wolven nog wel plaats vindt.

Bij mijnen vriend Diehle leerde ik om dezen tijd een buitengewoon man kennen. Hij was een geboren negerslaaf in de Westindiën, soubise genaamd, doch had niet alleen de allervolmaaktste opvoeding genoten, maar zich dezelve ook zoodanig ten nutte gemaakt, dat hij al de hoedanigheden van eenen man naar de wereld en van een volkomen Edelman bezat.

In zijne jeugd was hij de bitsjoe (*) zijner Meesteresse geweest, en nog zeer jong met die

{==168==} {>>pagina-aanduiding<<}
familie naar Engeland gekomen zijnde, vond de Hertogin van Northumberland behagen in zijn geestig en vrolijk uiterlijk voorkomen, en rustte niet voordat men hem haar ten geschenke gegeven had. Op zekeren dag, dat hij zijne Meesteresse bediende, bevond zich in haar gezelschap eene Dame, met het gewone vooroordeel der blanken bezield, dat een Neger niet dan de gedaante van een' mensch bezit, maar, voor het overige, niet veel meer dan een redeloos dier is; zij konde dus de lofspraken, waarmede de Hertogin over zijne schranderheid en aardige manieren uitweidde, niet wel dulden, maar beweerde, dat een zwarte een dom en onleerzaam schepsel en onvatbaar was voor eene meer dan dagelijksche kennis, en maar juist genoeg oordeel bezat, om als een werktuig tot de laagste bezigheden gebruikt te kunnen worden; de Hertogin, die daarentegen staande hield, dat zij met even zulke geestvermogens, als de Europeanen, begaafd waren, en hun slechts de noodige beschaving ontbrak, ging in hare drift zoo ver van te zeggen, dat zij zelfs, in schranderheid, vlugheid van bevatting en natuurlijken aanleg van geest, even zoo zeer boven de Europeanen uit-
{==169==} {>>pagina-aanduiding<<}
munten, als zij deze laatste in kracht en vaardigheid van het ligchaam overtreffen.

Om haar gezegde gestand te doen en op hare tegenstreefster de overwinning te behalen, werd de opvoeding van den jongen soubise thans het onderwerp van de onvermoeidste zorg; - niets werd verzuimd, om hem tot een volkomen Gentleman te vormen, en, gelijkelijk met haren zoon, deed zij hem in al die kunsten en wetenschappen onderwijzen, waartoe hij lust of aanleg toonde te hebben. Weldra beloonde hij, door de verwonderlijkste vorderingen, hare goedheid; niet alleen overtrof hij spoedig haren zoon, maar ook, in korten tijd, zijne Meesters, zoodat hij alom, wegens zijne algemeene kennis, beroemd werd.

De ijdelheid der Hertogin, die toen sterk in het spel gemengd was, liet niet toe hem nu ten halve in zijne schoone loopbaan te verlaten. Zij rustte hem milddadig uit en zond hem naar de Hoogeschool te Oxford, waar hij zijne studiën volmaakte en tot haren dood verbleef. Zijne weldoenster liet hem een pensioen na, genoegzaam, om op dien voet te blijven

{==170==} {>>pagina-aanduiding<<}
voortleven; doch het ziedende bloed van den Afrikaan was niet bestand tegen de verleiding en de weelde, en weldra in slecht gezelschap gekomen, en door een losbandig leven in schulden geraakt, verkocht hij zijne lijfrente, om zich van de gevangenis te bevrijden.

Hij leefde echter nog langen tijd in Engeland van het geld, dat hij in overvloed won, met onderwijs te geven in het Latijn, het Fransch, de muzijk en het dansen; zelfs rigtte hij eene soort van akademie van balanceer- en koordendansers - kunsten, eene rij- en schermschool op, alle welke kunsten en wetenschappen, hoe wijd uiteenloopende ook, en hoe ongeloofelijk het moge schijnen, hij in eenen hoogen graad magtig was; in eenige derzelve, zoo als in de muzijk en de rijkunst, muntte hij zelfs uit. Hij is te wel bekend geweest in Londen en te Calcutta, en er zijn te vele getuigen van zijne verwonderlijke bekwaamheden, om te vreezen, dat men mij van overdrijving zoude kunnen beschuldigen.

Eindelijk op nieuws door zijne schulden gedrongen, ofschoon hij, zoo als gezegd is, zeer

{==171==} {>>pagina-aanduiding<<}
veel geld won en onder zijne leerlingen de aanzienlijkste lieden telde, was hij genoodzaakt Engeland te ontvlugten, en eene gelegenheid om zich naar Oostindië te begeven waar te nemen. Hier werd hij spoedig Opziener der stallen van den Nabob van Oude, welken post hij, na eenigen tijd, weder verliet, om, op zijn gemak, de aanzienlijke sommen te Calcutta te verteren, die hij aldaar gewonnen had.

Zijn welstand konde echter niet lang duren. Hij hield een geheel serail van vrouwen, bij welke hij verscheidene kinderen had, die hij alle verpligt was te onderhouden. Voorts was hij van een zeer edelmoedig en vrijgevig karakter; aan al zijne vrienden en bekenden, waaronder verscheidene nietswaardigen, gaf en leende hij, doch ook menig waarlijk ongelukkige was zijn behoud en dat van zijn gezin aan hem verschuldigd. Ik scheidde steeds ongaarne uit zijn gezelschap; hij was niet alleen van eenen zeer beschaafden omgang, maar daarbij onuitputtelijk in vrolijke luimen en invallen, en volmaakt geschikt, om een zwaarmoedig en droefgeestig

{==172==} {>>pagina-aanduiding<<}
gemoed opgeruimder te maken. Altijd lustig en weltevreden, beschouwde hij het leven slechts van deszelfs schoonste zijde, en verloor zijne vrolijkheid, of liever ligtzinnigheid, niet in de neteligste omstandigheden, waarin hij dikwijls gewikkeld was.

De arme soubise bevond zich, kort nadat ik met hem bekend werd, in de gevangenis, die hij zoo menigmaal ontsnapt was: - de verkeering met zekere Miss rose had hem in dezelve gebragt. Zij was eene zeer schoone Mestiesche van Fransche afkomst, zoo blank als eene Europesche vrouw, en werd onderhouden door eenen Engelschman, op de terras (*) van wiens huis soubise, die kort daarbij woonde, haar menigmaal, wanneer zij hare houka (†) rookte, beschouwd en daardoor kennis met haar gemaakt had. Die kennis kwam hem echter duur te staan; behalve

{==173==} {>>pagina-aanduiding<<}
300 ropijen, die zij maandelijks van den Engelschman bekwam, bragt zij nog wel tweemaal zoo veel door in het spel, kleederen, enz. Om deze uitgaven goed te maken, zocht zij elk in haar net te lokken, dien zij in staat oordeelde, om aan hare neiging tot weelde en vertering bij te dragen. In alle kunsten der verleiding volleerd, en eene zeer aanminnige vrouw zijnde, viel het haar niet moeijelijk verscheidene personen te ruïneren, waaronder ook den armen soubise.

Hij verhaalde ons dit alles, toen ik met eenige vrienden hem, op zekeren namiddag, in de gijzeling, een groot en buiten de stad geheel afgelegen gebouw, was gaan bezoeken. Wij vonden hem, in zijne kamer, met verscheidene andere schuldenaars, in de grootste vrolijkheid, onder eenige flesschen Maderawijn, hunnen tijd doorbrengen. Zij schenen niet de minste ongeneugte te gevoelen in eenen toestand, allergeschiktst om van verveling te sterven.

Elk schuldenaar kan voor zijn geld eene bijzondere kamer en alle ververschingen en genoe-
{==174==} {>>pagina-aanduiding<<}
gelijkheden des levens, behalve de vrijheid, bekomen; van de Regering wordt hun, op kosten der schuldeischers, maandelijks vier ropijen tot hun onderhoud toegelegd, hetgene intusschen naauwelijks genoegzaam is, om de benoodigde raauwe rijst te koopen.

Het vertrek van soubise was vrij ruim en vierkant, en had op de binnenplaats, in welker midden zich een vijver bevond, uitzigt; voor het overige geleek het wel een hospitaal te zijn; al zijne vrouwen en kinderen waren er bij elkander, die een helsch getier en geschreeuw aanrigtten, en, in één woord, het dolste huishouden vertoonden, dat men zich verbeelden kan.

Tegen den avond keerden wij gezamenlijk naar de stad terug. De geheele westelijke horizon scheen in vuur te staan. Het was brand, dit was duidelijk te zien; doch geen onzer wist waar of wat er branden konde. Spoedig echter herinnerden wij ons, dat het een, in die streek gelegen, doch weinig bekend, Indiaansch gehucht moest zijn; en, inderdaad, des anderendaags hoorde men, dat het geheel afgebrand

{==175==} {>>pagina-aanduiding<<}
en er bijna geene hut was blijven staan. Die arme Indianen! - zij waren, in één oogenblik, tot den bedelstaf gebragt; want de Ontvangers, of liever indrijvers, der ontelbare belastingen ontnamen hun, voor den verschuldigden achterstand, hunne paar koebeesten en weinigen nog door het vuur verschoonden eigendom; de minste hunner bezaten een stukje lands, dat hen, door deszelfs voortbrengselen, hun verlies, in het vervolg, weder konde helpen te boven komen. Het is waarlijk te verwonderen, dat deze toevallen niet menigvuldiger gebeuren, doordien de Indiaansche hutten slechts met stroo en drooge bladeren gedekt zijn, en het vuur in het midden van dezelve gemaakt moet worden. Als een maatregel van voorzorg zijn dezelve echter alle op kleine afstanden van elkander gebouwd, hetwelk de verspreiding van het vuur krachtig tegenwerkt en de brand meestal tot ééne hut bepaalt, ten zij er een sterke wind waaije, wanneer het geheele gehucht, zoo als thans plaats vond, eene prooi der vlammen wordt.

De huizen der Indianen van eenige middelen, of in hunne steden, zijn insgelijks van eenen

{==176==} {>>pagina-aanduiding<<}
zeer eenvoudigen bouwtrant, doch van steen, met klei opgehaald; voor het overige mede van ééne verdieping, hebben geene vensters en ontvangen het licht door de deuren van eene opene vierkante binnenplaats, langs welke eene galerij van eenige voeten breedte loopt, waarvan het dak op dunne pilaren rust; onder dit afdak brengen de vrouwen en kinderen den meesten tijd ongehinderd en onbespied door. Een tweede afdak bevindt zich buiten het huis ter wederzijde van de deur, onder hetwelk de mannen, op eene hooge gemetselde bank, hunne meest geliefkoosde plaats hebben, waar zij over handelzaken spreken, naar elkanders verhalen luisteren en de houka rooken. De buitenzijden der huizen zijn met een mengsel uit schelpkalk, suiker, eijerschalen, gom, en andere artikelen, zamengesteld, en tsjunam genaamd, overstreken, hetwelk een helder wit oplevert, en, gedroogd zijnde, zoo hard en blinkend als gepolijst marmer wordt. De eigenlijke toebereiding van dezen kalk schijnt alsnog een geheim te zijn; althans alle proeven, om denzelven na te maken, zijn tot nog toe mislukt.

Geen bouwtrant is meer eigenaardig geschikt

{==177==} {>>pagina-aanduiding<<}
voor de kiesche en achterdochtige denkwijze der Oosterlingen, ten opzigte hunner vrouwen, dan deze, en het is ook waarschijnlijk om die reden, dat de woningen der Mooren, Mogollers en Indianen, bijna door geheel Afrika en Azië, van eene dergelijke of weinig verschillende timmering zijn. Zelfs is er geen belangrijk onderscheid in de woningen der rijken te vinden: dezelve zijn alleen inwendig van een prachtiger voorkomen, en, in plaats van buiten de deur, onder het afdak, hetwelk deze aan hunne wachten en bedienden overlaten, scheppen zij de morgen- en avondkoelte op de platte daken en terrassen van hunne paleizen. Het voornaamste vertrek, dat ter ontvangst van vreemden en vrienden dient, is met kostelijke tapijten belegd; lage sofa's, met kussens bekleed, omgeven de wanden en dienen tot zitplaatsen; in het midden vindt men gemeenlijk een vijvertje of waterkom, met een springend fonteintje, waardoor eene aangename koelte door het vertrek verspreid wordt. De sennana, of het vrouwenvertrek, is achteraf gelegen, en soms een geheel afzonderlijk gebouw.



{==178==} {>>pagina-aanduiding<<}

Twaalfde hoofdstuk.


De stad Calcutta. - Cipaais. - Onmenschelijk vonnis. - Gebouwen. - Levenswijze. - Bedienden. - De zwarte stad.

Hier zoude het nu de regte plaats zijn, eene beschrijving van de stad Calcutta en de rivier den Ganges te geven; dan daar dit reeds ten overvloede en door bekwamere pennen dan de mijne gedaan is, en ten andere eene drooge beschrijving van steden en plaatsen mij altijd onbehagelijk heeft toegeschenen, zoo zal ik, slechts ter loops, eenige bijzonderheden aantalen, welke mij het belangrijkste voorkomen, en vooral die, welke min algemeen bekend zijn,

{==179==} {>>pagina-aanduiding<<}
of betrekking hebben op den Godsdienst en de gewoonten der Hindo's.

Calcutta, tegenwoordig de schoonste stad van geheel Indië, ligt aan den oostelijken oever der Ougly-rivier, in tegenstelling van de meeste andere Europesche kantoren in Bengalen, die langs den westelijken opgerigt zijn. Bij het opkomen der rivier, die haar, door hare bogten, eenen geruimen tijd voor het oog verbergt, vertoont zij zich op eens in al hare pracht. Het fort Williams, de schoonste en ontzaggelijkste fortres buiten Europa, - de trotsche gebouwen, of veeleer paleizen, met vooruitspringende galerijen, die op zoo vele met kolonnaden omgevene Grieksche tempels gelijken, en in eene onafzieniijke rij, boogswijze, de rivier bezoomen, - de heerlijke tuinen en de pracht van derzelver lusthuizen: - alles kondigt den verbaasden vreemdeling het verblijf van de overwinnaars van Indië en de beheerschers van den Ganges aan. Helaas! waarom moet deze aangename en ontzagwekkende indruk plaats maken voor gevoelige zuchten over de middelen, waardoor zij tot die grootheid geraakten! - eene grootheid, op de puinhoo-
{==180==} {>>pagina-aanduiding<<}
pen van het geluk en de welvaart van al hunne naburen gesticht, door het bloed van millioenen onschuldigen verkregen, en uit den roof van allen te zamengebragt!

Wat de reden zij, die de Engelschen bewogen heeft, den regteroever tot hunne vestiging en den aanbouw van Calcutta te verkiezen, is mij onbewust; dezelve is, aangezien de ongezondheid van dit oord, den lagen moerassigen grond, en het achter de stad gelegene en kwade dampen verspreidende meer Poeligaat, onverklaarbaar. Het waarschijnlijkste is, dat, toen zij zich aan de Ougly nedersloegen, hunne magt in deze streken, zoowel door eenen verwonderlijken zamenloop van omstandigheden, waarvan ik, in het tegenwoordige Werk, eene kleine schets heb gegeven, als door de meesterlijke wijze, waarop zij zich van dezelve wisten te bedienen, dermate spoedig gestegen is, dat het dorp Kallieghaat, naderhand, door verbastering, Calcutta, reeds hand over hand te zeer in grootte en bevolking was toegenomen, om het te verlaten, of, alvorens men op het denkbeeld heeft kunnen komen, om eene meer geschikte plaats tot een hoofdkantoor te zoeken, waar-
{==181==} {>>pagina-aanduiding<<}
toe, daarenboven, de onophoudelijke twisten, oorlogen en kuiperijen, waarin zij zich wikkelden, hup weinig tijd lieten.

Hoe het zij, de tegenwoordige gelegenheid van deze stad heeft vele ongemakken, waarvan de voornaamste zijn, dat, door den te lagen oever, bij hooge getijen, de esplanade, die het fort met de stad verbindt, hier en daar overstroomd en soms geheel onder water gezet wordt; als een gevolg van deze niet genoegzame hoogte van den oever is de stad omringd van moerassen, die des te meer tot de ongezondheid der stad toebrengen, daar een nabijgelegen bosch den vrijen doortogt van den wind aan dien kant, en de verstrooijing van derzelver nadeelige uitwasemingen, als ook die van het meer Poeligaat, verhindert. Het is om deze reden, dat de aanzienlijke lieden en dezulke, die door hunne bezigheden niet aan het verblijf in de stad verbonden zijn, den meesten tijd op hunne buitenverblijven in den Gardenreach (zijnde het reeds beschrevene gedeelte van de omstreken der stad, langs den oever, waar al de tuinen gelegen zijn) doorbrengen.

{==182==} {>>pagina-aanduiding<<}

Een gewigtiger ongemak, het standpunt van Calcutta eigen, bestaat in de onzekerheid van hare haven, die aan de hevigste uitwerkselen blootgesteld is van de Baar, welke, van de uitstekende bogt van den tegenovergelegenen oever terugstuitende, met verdubbelde kracht in den inham, langs welken Calcutta gebouwd is, geworpen wordt, en vaak groote schepen van derzelver kabels rukt, hetgene des te gevaarlijker is door de menigte zandbanken, welke vóór de stad en het fort liggen.

Deze banken echter, die slechts eene naauwe doortogt voor de schepen onder het vuur van het fort toelaten, en de sterke constructie van dit laatste kunnen Calcutta gerustelijk als onwinbaar doen beschouwen in een gedeelte derwereld, waar thans, nadat de Engelschen bijna alle sterke plaatsen hunner mededingers bemagtigd hebben, elke vijandelijke magt, door eenen langen overtogt verzwakt, en verre verwijderd van hare magazijnen of toevlugtplaatsen, om geledene en meestal onvermijdelijke verliezen te herstellen, onmogelijk het hoofd zoude kunnen bieden aan de ontzaggelijke hulpbronnen, die de Engelschen aldaar hebben weten te vereenigen.

{==183==} {>>pagina-aanduiding<<}

Het grootste gedeelte van hunne troepen bestaat hier, zoo als door geheel Indië, uit cipaais of inboorlingen, meestal de heffe des volks of Mahomedanen, die in hunne soldij staan. Zij geven dezen tot montering eene rood lakensche frak, met verschillend gekleurde opslagen voor elk regement; hieronder dragen dezelve, op het bloote ligchaam, een lijfje van katoen en eene soort van broek van dezelfde stoffe, die slechts het bovendeel der dijen bedekt, en van onderen met eenen uitgetakten band, van dezelfde regementskleur, als de opslagen, bezet is. Het hoofd wordt bedekt met eenen mousselinen tulband, door eenen band van bont katoen bijeengehouden, en waarvan een der einden langs den schouder afhangt; de kleur van dezen tulband is steeds met die van den gordel, in welken de bajonetscheede steekt, gelijk, doch bij elk regement onderscheiden.

De hals is door eenige rijen kralen versierd, en op de borst hangt een klein metalen, of wel gouden plaatje, waarop bij de Indianen Pollear, of de God des gebeds, is afgebeeld, en hetwelk zij talei noemen. De voeten zijn met bamboesjes geschoeid, eene soort van pantof-
{==184==} {>>pagina-aanduiding<<}
fels of sandalen, met aan de punt omgekromde spitsen.

De fabel en patroontasch hangen, even als bij de Europesche troepen, over den regter- en linkerschouder, in witte riemen, doch de sabels zijn zonder beugel aan de greep, en, even als de patroontasschen, die uit buffelsleder vervaardigd worden, inlandsch werk.

Deze troepen bezitten zeer veel moed en worden meestal op de gevaarlijkste posten afgezonden; derzelver Officieren zijn alle Engelschen. Van de Europesche troepen wordt doorgaans slechts tot bezetting van belangrijke vestingen, of als de nood het vereischt, gebruik gemaakt, eensdeels, omdat het Engelsche Gouvernement het, door ziekten, de reis en het klimaat, sterk afnemend en steeds onvolledig getal van deszelfs Europesche troepen moet sparen, en, ten anderen, omdat hetzelve de bewaring der forten niet wel in handen kan geven van eene gewapende magt, die, op de keper beschouwd, uit deszelfs natuurlijke vijanden bestaat, en die het nooit anders dan met mistrouwen beschouwen kan. - En, inderdaad, de geheele magt van

{==185==} {>>pagina-aanduiding<<}
deze trotsche overweldigers van het Oosten, hoe schijnbaar vast gegrondvest, wordt met elke uitbreiding en vergrooting van dezelve wankelbaarder; meer en meer zijn zij genoodzaakt, hunne oorspronkelijke vijanden tot verdedigers te nemen, en de wapenen in handen te geven aan eene welgeoefende magt, die het slechts behoeft in te vallen, of aan welke niets dan een ondernemend Opperhoofd ontbreekt, om de weinige Europeanen, die hen besturen, en door buitengewone vermoeijenissen (*) en gevaarlijke posten, bij menigte, in den dood leiden, te vernietigen, en op eens aan hun Rijk, aan hunne overheersching en aan hunne tallooze gruwelen, afpersingen en verdrukkingen, een einde te maken.

Dat deze vrees te ver gezocht of het denkbeeld van wederstand nooit in hen opgekomen zoude zijn, hiervan ondervonden de Engelschen, in het jaar 1764, het tegendeel, toen verscheidene

{==186==} {>>pagina-aanduiding<<}
bataljons cipaais oproerig werden, meer soldij verlangden, en, op de weigering hunner begeerte, kompagnieswijze, tot den vijand overliepen.

De Engelsche Kommandant zond het laatst deserterend bataljon een sterk detachement Europesche troepen achter na, dat hetzelve onderweg, gedurende de middaghitte, slapende aantrof, en, daar de deserteurs geene genoegzame schildwachten uitgezet hadden, in den waan van reeds alle gevaar te boven te zijn, viel het hunnen vervolgers ligt, zich onbemerkt van hunne wapenen meester te maken, en hen, zonder grooten wederstand, daarna gevangen te nemen. Om aan de overige inlandsche troepen een krachtig voorbeeld ten afschrik te stellen, werden nu vier en twintig van hen uitgekozen, en veroordeeld, om vóór den mond van een veldstuk gebonden en weggeschoten te worden. Reeds stonden de eerste vier, met welke de aanvang zoude gemaakt worden, ontwapend voor het front, toen er vier andere uit den ter dood gedoemden hoop voortraden, en verlangden de straf het eerst te ondergaan, omdat zij granadiers waren; in plaats van toen, door eene edelmoedige vergiffenis of verzachting der onmenschelijke straf, de harten

{==187==} {>>pagina-aanduiding<<}
dezer menschen, die toonden een zoo hoog gevoel van militaire eer te bezitten en den dood zoo weinig te vreezen, te winnen, liet de barbaarsche Bevelhebber aan hunnen wensch voldoen, en deze vier waren de eerste, wier verscheurde ligchamen en trillende leden over het veld stoven. - Een schreeuw van verontwaardiging en afgrijzen rees uit het midden der cipaais, en als het doffe rollen van eenen ver verwijderden donder woelde het gemor door hunne gelederen. Woedend riepen zij, toen men met deze wreede strafoefening wilde voortvaren, dat zij het niet langer zouden dulden, hunne makkers zoo onmenschelijk voor hunne oogen te zien vermoorden; doch, helaas! zij waren toen de zwakste, en zonder dat zoude zich het Engelsche Opperhoofd ook waarschijnlijk wel gewacht hebben, hun geduld en onderwerping op eene zoo gevaarlijke proef te stellen; ook had hij zijne maatregelen al te wel genomen: lafheid en koele wreedheid gaan steeds gepaard!

Zoodra het korps der cipaais deszelfs misnoegen te luid liet blijken, opende zich op

{==188==} {>>pagina-aanduiding<<}
eens een bataljon Europeanen, achter hetwelk zich eenige stukken geschut, benevens de artilleristen, met brandende lonten, gereed om op de cipaais los te branden, vertoonden. Men liet hen toen het geweer strikken, en den eersten hunner, die het minste teeken van tegenstand of wederspannigheid zoude laten blijken, met een gelijk lot, als dat hunner vier en twintig ongelukkige makkers, bedreigen. - En deze afschuwelijke regtspleging, of liever slagting, werd gerustelijk volbragt!

Menig een zal misschien mijne afkeuring over deze daad bespottelijk vinden, en in de handelwijze van den Engelschen Kommandant niets dan eenen wel gestrengen, maar noodzakelijken maatregel zien; ik laat zulks gelden, in zooverre de krijgswetten op de desertie, en vooral op de verleiding tot dezelve, den dood vorderen; doch mag een krijgsman dan volstrekt geen gevoel van menschelijkheid bezitten; en moet het hem niet genoeg zijn, de altijd harde en vaak wreede wetten, waaronder hij en zijne onderhoorigen staan, letterlijk ten uitvoer te brengen, zonder dezelve door een onnoodzakelijk

{==189==} {>>pagina-aanduiding<<}
martelen zijner slagtoffers te verzwaren, of, door eene barbaarsche wijze van volvoering, de menschelijkheid te onteeren?

Doch keeren wij tot ons verhaal terug. De naam der stad Calcutta is, zoo als wij reeds aangemerkt hebben, eene verbastering van het woord Kallieghaat, wegens de vereering, die men voortijds op deze plaats bewees aan de Godin Kallie; de bouwvallen van welker tempel thans nog, niet verre van Calcutta, aanwezig zijn. Zij was een uitvloeisel, of, volgens sommigen, de dochter der Godin Doerga (*). Ghaat beteekent zoo veel als inham of landingsplaats.

De Europesche stad munt uit in prachtige gebouwen; voornamelijk levert het plein, waar

{==190==} {>>pagina-aanduiding<<}
het monument van de Blackhole geplaatst is, eene grootsche vertooning op. Het is een ontzaggelijk groot vierkant, waarvan de eene zijde bijna geheel gevuld wordt door een in eenen edelen smaak aangelegd groot gebouw, tot huisvesting van de Kompagnies - Klerken bestemd; een schoone vijver beslaat het midden, en is door een ijzeren hek van grooten omvang afgesloten; aan de zijde naar de rivier bevindt zich het oude fort, dat de eerste sterkte was, door de Engelschen, bij hunne vestiging in Bengalen, opgerigt, doch, na hare inname door surajah dowla, en den opbouw van het fort Williams, van hen verlaten, en thans van geene defensie meer; de bolwerken zijn in tuinen veranderd, en de binnenwerken vervuld met woningen, welke tot verblijf van sommige Ambtenaars, en inzonderheid tot kantoren voor de Tolbedienden, verstrekken.

Tusschen hetzelve en het Gouvernements-gebouw voor de Klerken bevindt zich, bij het opkomen van het plein, het hol, waarin de Nabob surajah dowla de krijgsgevangene Engelschen liet opsluiten; men heeft boven hetzelve een piramidaalvormig gedenkteeken opge-
{==191==} {>>pagina-aanduiding<<}
rigt, doch het uitwendig voorkomen der gevangenis, benevens hare, half uit den grond te voorschijn komende, tralievensters, in deszelfs vorigen staat gelaten, en slechts met een ijzeren hek omringd, tusschen hetwelk eenige wilde heesters groeijen. Het geheel doet eene voortreffelijke werking, en heeft volmaakt dat sombere en treffend eenvoudige, hetwelk bij een dergelijk onderwerp vereischt wordt.

Het geheele plein is voorts van trotsche gebouwen, of liever paleizen, omgeven, en maakt dit gedeelte van de stad tot een zoo schoon geheel, dat ik niets daarbij vergelijken kan van alles, wat ik in of buiten Indië gezien heb.

Onder de overige schoone gebouwen verdient, inzonderheid, ook nog eene der twee Engelsche kerken, wegens haren edelen en smaakvollen stijl, genoemd te worden. Daar de Engelschen geen bijzonder zwak op het Godsdienstige hebben, en een' ieder laten gelooven, wat hij wil, indien hij zich maar gewillig aan hunne onderdrukkingen en belastingen onderwerpt, zoo heerscht hier eene volkomene gewetensvrijheid, en vindt men er bijna alle eerdiensten van den aardbodem

{==192==} {>>pagina-aanduiding<<}
bijeen. Men heeft dan ook, behalve de twee opgenoemde, nog eene Roomsche, eene Grieksche en eene Armenische kerk, eene Joodsche synagoge, verscheidene moskeen en eene menigte Indische pagoden.

Het gebouw van den schouwburg beantwoordt niet aan de overige, en is zeer bekrompen; ook wordt er, bij gebrek aan Acteurs, zelden eene vertooning gegeven. Ten tijde van mijn verblijf te Calcutta namen eenige Engelsche Officieren de rollen van zeker stuk op zich, en voerden die boven verwachting wel uit; de entrée voor éénen avond kostte 16 ropijen of een' gouden mohur (*), hetwelk, onder anderen, ook een bewijs van de buitensporige duurte van alles, wat geene volstrekte levensbehoefte is, oplevert. Denzelfden prijs betaalde men toen insgelijks voor het bijwonen der publieke dans- en maskerade-partijen, die men er

{==193==} {>>pagina-aanduiding<<}
vele houdt, en waarop, inzonderheid, de Engelsche vrouwen zeer verzot zijn, die er ook meest alle ongeneeslijke en doodelijke kwalen opdoen, dewijl de hitte van het klimaat deze geweldige beweging van dubbel nadeelige gevolgen doet zijn.

De drift tot dansen is bij deze vrouwen waarlijk tot eene razernij gestegen, waarvan ook het gevolg is, dat de meeste, vroegtijdig, aan ontstekingen en de pleuris sterven. Zij kunnen anders, over het geheel, beter tegen het klimaat dan de mannen, en brengen het veelal, wanneer zij zich niet te buitensporig aan het dansvermaak overgeven, tot eenen vrij hoogen ouderdom.

De schoone kunne is te Calcutta, in vergelijking der mannen, zeer schaarsch. Voormaals was dit nog meer het geval, dan thans, nu het, onder verscheidene minder bemiddelde inwoners, eene vrij gewone speculatie geworden is, hunne nichten, of andere jonge vrouwelijke nabestaanden, uit Europa te doen overkomen, onder voorwendsel van een bezoek, maar inderdaad met het oogmerk om haar rijk uit te huwelijken, hetgene ook zelden mis-
{==194==} {>>pagina-aanduiding<<}
lukt; zoodanig meisje is alsdan eensklaps tot eenen trap van weelde gestegen, waarvan zij zich vroeger, in haren meestal nederigen staat, geen denkbeeld heeft kunnen maken, en waarvan zij duizelt. Geen wonder, dat men nergens belagchelijker, verwaander en gemaakter schepsels onder de vrouwen in de fatsoenlijke kringen vindt dan hier; ofschoon ik er ook vele gekend heb, die eene loffelijke uitzondering te dezen aanzien maakten, en haren stand eer aandeden.

De vrouwen staan gewoonlijk niet vroeger dan te acht of negen ure op. Wanneer zij geene bezoeken af te leggen hebben, brengen zij den voormiddag, tot aan den maaltijd, in ledigheid door; daarna houden zij den middagslaap (*), en begeven zich,

{==195==} {>>pagina-aanduiding<<}
tegen den avond, naar een gezelschap of het bal.

De inwoners bestaan voornamelijk uit Hindo's, Mahomedanen en Engelschen; echter treft men er buitendien bijna alle volkeren der aarde aan.

De Engelschen zijn grootstendeels Kompagnies-dienaars, beambten en gepensioneerde militairen. De beide eerste keeren meestal naar hun Vaderland terug, zoodra zij meenen genoeg bijeengeschraapt te hebben, om aldaar in weelde en pracht hunne overige dagen te kunnen doorbrengen. De militaire klasse, daarentegen, alvorens zij van den gemaakten buit genoeg

{==196==} {>>pagina-aanduiding<<}
overgehouden heeft, of uit den activen dienst ontslagen is geworden, vindt zich, door jaren en ongemakken, veelal teruggehouden, die verre reize te ondernemen. Door het langdurig verblijf aan het klimaat en de levenswijze gewoon geworden, doorgaans ook reeds met Mestiesche vrouwen gehuwd, besluiten deze lieden te eerder hun vast verblijf te Calcutta te vestigen, waardoor dan ook deze kring van verkeering er verreweg de voornaamste en meest heerschende is.

De levenswijze van hen, die iets meer dan burgerlijk zijn, is hier zeer kostbaar, niettegenstaande de goedkoopheid der gewone levensbehoeften. De ongemeene duurte van alle Europesche artikelen, zoo als huisraad, kleederen, linnen, wijn, enz. - de hooge huur der woningen, - het groot getal bedienden en slaven, die men verpligt is te houden, - de draag-, rij- en vaartuigen, en eene menigte andere voorwerpen van weelde en gemak, die daar, uit hoofde van het luchtgestel en de gewoonte, tot onontbeerlijke behoeften zijn geworden, doen er de uitgaven tot eene verbazende hoogte stijgen.

{==197==} {>>pagina-aanduiding<<}

Van de bedienden bekleedt de Banian (*) (zoo veel als dobasch op de kust) de eerste plaats. Zij zijn de Boekhouders, Kassiers, Makelaars en zaakverzorgers hunner Meesters, die zij overal vergezellen, en wiens onbepaald vertrouwen zij, zelfs zijns ondanks, weten magtig te worden; hunne doorslepenheid en de onderworpene getrouwheid aller mindere bedienden te hunnen opzigte gaan zoo verre, dat zij duizend middelen weten, om het eenen tegenstrevenden of ongemakkelijken Meester dermate lastig te maken, dat hij eindelijk wel genoodzaakt is, alles aan hen over te laten en naar hunnen zin te doen inrigten. Zij bepalen dus, naar mate zij zulks met zijnen stand overeenkomstig oordeelen, niet alleen het getal dienstboden, dat hij, volgens zijnen staat, moet

{==198==} {>>pagina-aanduiding<<}
houden, derzelver loon en bezigheden, maar ook de vertering, die hij maken, en den staat, dien hij voeren moet. Wanneer men een' goeden en getrouwen banian heeft, kan men zich gelukkig achten. In zijn gevolg heeft hij steeds verscheidene mindere schrijvers en leerlingen, die hem verzellen, en zich in alle hoeken van het huis op de hurken nederzetten, om op te schrijven, hetgene hij hun mogt bevelen. Er kan niets in het geheele huis geschieden of gezegd worden, waarvan zij geene naauwkeurige aanteekening houden, om dat aan hun Opperhoofd te vertoonen.

Een van hen houdt, onder zijn onmiddellijk opzigt, de kas, en teekent alle voorname ontvangsten en uitgaven op; ook deze heeft weder eenige mindere schrijvers onder zich, naar mate van het vermogen des Meesters en de meerdere of mindere uitgebreidheid zijner zaken.

Voor de mindere huisselijke uitgaven heeft men weder eenen zoogenaamden Connahsercar, die de Bakkers, Slagters, en voorts alle keukenuitgaven, betaalt, en daarvan rekening houdt. Onder hem staat de Compradore,

{==199==} {>>pagina-aanduiding<<}
die, met eenige slaven, op den Bazar, de noodige levensmiddelen voor de tafel gaat koopen, en zich aan den connahsercar verantwoordt.

De Consummah is de huishouder, of die het opzigt over het huisraad en de behoorlijke inrigting der vertrekken heeft. Op hem volgt de Kismagar, of kamerdienaar, die, met zijne onderhoorigen, het linnen bewaart en in orde houdt; - hoe grooter en zwaarder de bos sleutels is, dien deze laatste bediende gestadig over den schouder draagt, hoe meer hij zich met zijnen post vereerd vindt, en zich op denzelven laat voorstaan.

Tot de voornaamste bedienden, die hunnen Meester steeds vergezellen, behoort de Houkaberdar, wiens eenige zorg zich bepaalt tot het steeds gereed hebben van de pijp of houka van zijnen Meester, als het dezen gelust te rooken. Het ligchaam der houka heeft de gedaante van eene vaas, en is uit eene soort van fijne roode aarde, uit metaal met zilver, of uit zilver met goud ingelegd, gevormd. De tabak maakt het kleinste gedeelte der ingrediënten uit, die men

{==200==} {>>pagina-aanduiding<<}
door dezelve rookt, maar het is een zamenstel van eene menigte specerijen, die door den houkaberdar behoorlijk ondereen gemengd en gelijkelijk brandende gehouden worden, en welker rook men door het rozewater, waarmede de onderste helft der houka aangevuld is, optrekt, hetwelk alsdan eenen ongemeen welriekenden geur verspreidt; de slang of het roer is zeer lang, en uit bamboes en gewast doek zamengesteld; het mondstuk is meestal van agaat.

Er bestaat nog eene soort van houka, gorgoerdi genaamd; dezelve is van geene slang, maar slechts van eene pijp of buis voorzien; men houdt deze in de hand en gaat er mede rond, of zet ze op de tafel.

Nergens is de houka van meer gebruik dan te Calcutta, waar zelfs de aanzienlijkste vrouwen rooken. Na het middagmaal wordt op de gezelschappen, door elken houkaberdar, in een naburig vertrek, die van zijnen Meester gereed gemaakt; bij het nageregt komen zij te gelijker tijd binnen, plaatsen zich elk achter den

{==t.o. 200==} {>>pagina-aanduiding<<}


{== afbeelding 
	
Tsjobdaar.   Peon.
==} {>>afbeelding<<}
    


{==t.o. 201==} {>>pagina-aanduiding<<}


{==201==} {>>pagina-aanduiding<<}
zijnen, en bieden hem het mondstuk aan, dat van agaat, barnsteen of zilver is.

De grootste verdienste echter van eenen houkaberdar bestaat in zijnen Heer, te paard of in den palanquin, zonder ongemak te doen rooken; te welken einde hij het paard of de dragers op eenen ligten draf volgt, en zoo geschikt de houka en het komfoor weet te houden, dat men zich even zoo gemakkelijk, als in zijn vertrek, van dezelve kan bedienen.

Ook de peon, eene soort van lijfwacht of soldaat, vergezelt zijnen Meester naar buiten, en loopt voor den palanquin uit. Hij draagt aan een' bandelier een zilveren of zilver-verguld schild, en is met eene lans en kanjaar, of dolk, gewapend. Men laat alle boodschappen aan voorname personen, of die, welke staatsie vereischen, door hen verrigten. Ook bedient het Gouvernement zich van dezelve, zoo als bij ons van Deurwaarders of Hellebaardiers.

Behalve van de peons bedient men zich ook, tot het verrigten van boodschappen, aankondigen van bezoeken, enz. van tsjobdaars. Zij zijn

{==202==} {>>pagina-aanduiding<<}
slechts van eenen zilveren of met zilver overtogenen langen stok voorzien, en alle Hindo's of Malabaren, terwijl de peons Mahomedanen zijn. Het houden van tsjobdaars is eene soort van weelde, bij de Engelschen alleenlijk vergund aan de Leden van den Raad en de Officieren van de armée, doch bij de Indianen slechts aan Vorsten en personen van het hoogste aanzien.

Buiten deze uitgestrekte lijst van dienaars, welke alle meer of min aan den persoonlijken dienst van hunnen Meester verbonden zijn, en waarbij nog eene menigte van mindere bedienden, als de palanquin-, parasol- en toortsdragers, behooren, volgen nog verscheidene andere, die voor het huishouden onontbeerlijk zijn, zoo als de Kok (meestentijd een Europeaan) en zijne onderhoorigen, en een groot getal van slaven tot het grove huiswerk.

Het loon van al deze menschen is, uitgenomen dat van den banian, die zijne eigene rekening maakt overeenkomstig het vermogen van den Meester, wel is waar, gering, doch wordt door hun aantal verzwaard. Hetzelve klimt op, van drie of vier ropijen elke maand

{==203==} {>>pagina-aanduiding<<}
voor de mindere bedienden, tot tien en twintig voor die van eenen hoogeren rang; daarbij eten noch slapen geene derzelve, de slaven uitgezonderd, in huns Meesters huis, of zullen iets aanraken, dat van zijne tafel komt.

Het houden van een of meer paarden is inzonderheid met zware kosten verbonden, doordien men voor elk derzelve twee oppassers moet nemen, want geen van hen zoude zich met meer dan één paard tegelijk bemoeijen.

Deze oppassers worden Russoet en Ghésjera genaamd. De russoet, of opperste stalknecht, doet niets dan het paard oppassen, reinigen, naar het bad leiden en voor deszelfs gezondheid zorgen; - telkens, nadat het eenen togt gedaan heeft, die, hoe kort ook, onder deze luchtstreek uiterst vermoeijend voor hetzelve is, leidt hij het rond, om het wat te doen bekoelen; daarna drukt en wrijft hij het de leden, slaat het hier en daar met de holle hand, buigt en ligt het de pooten, den eenen na den anderen, op, hetwelk dezelve, zoo zij zeggen, lenig houdt, en belet, dat zij stijf worden, en geeft het eene pil in, van de grootte van een

{==204==} {>>pagina-aanduiding<<}
ei, massal genaamd, bestaande uit meel, kurkuma, boter, uije, peper en andere droogerijen, waardoor de maag van het paard versterkt wordt; na het innemen van deze medicijnen, dat zij wekelijks herhalen, laten zij het, gedurende de eerste twee uren, niets nuttigen, maar houden het, gedurende dien tijd, in eene zachte beweging.

De bezigheid van den ghésjera, welke post ook wel door de vrouw van den russoet waargenomen wordt, bestaat in tweemaal daags gras voor het paard te snijden, en dit van de schadelijke en vergiftige kruiden, die daaronder mogten geraakt zijn, te zuiveren, water te halen, en de colloe te koken, eene soort van kleine boonen, die men het paard, uit eenen aan zijnen kop gebondenen zak, doet eten.

Men heeft te Calcutta weinig goede paarden. Er worden, wel is waar, gestadig nieuwe, van echt Perziaansch ras, aangevoerd, maar zij ontaarden er verbazend spoedig en bekomen allerlei gebreken; men maakt het meeste gebruik, tot handpaarden, van eene soort van hitten, die wel klein en onaanzienlijk voor het oog, doch anderzins vrij sterk zijn.

{==205==} {>>pagina-aanduiding<<}

Omtrent de zwarte stad, die ten noorden ligt, valt weinig anders te zeggen, dan dat dezelve zeer uitgestrekt is en eene verbazend talrijke bevolking bevat. Zij is, door hare lagere en moerassige ligging, zeer ongezond en morsig; men heeft, het is waar, aan de beide zijden der naauwe straten goten gegraven, doch deze zijn altijd verstopt en leveren slechts geringe hulpmiddelen tegen deze ongemakken op. De Indiaan is op zijn ligchaam en woning bij uitstek zindelijk; aan de vuilnis buiten zijne deur bekreunt hij zich echter weinig, en zal dezelve doorgaans met onverschilligheid voorbij zien.



{==206==} {>>pagina-aanduiding<<}

Dertiende hoofdstuk.


Plegtigheden en feesten der Hindo's, met betrekking tot den Ganges. - Doerga of Kallie. - Feesten te harer eere. - Lentefeesten. - Het vliegerspel in Hindostan.

Bengalen, het laagste, maar tevens vruchtbaarste en rijkste Land van Indië, was voormaals eene provincie van het Mogolsche Rijk en behoorde onder Hindostan (*). De Engelschen,

{==207==} {>>pagina-aanduiding<<}
na er zich meester van gemaakt te hebben, voegen er thans nog, van tijd tot tijd, de na-
{==208==} {>>pagina-aanduiding<<}
burige landstreken en provinciën bij, die zij, de eene na de andere, door verraad, list en geweld, derzelver regtmatige bezitters ontwringen.

De magtige vloed, die, in zijnen kronkelenden loop door het lage en vlakke Land van Bengalen, eenen onuitputtelijken rijkdom verspreidt, de Ganges, heeft zijnen oorsprong in de gebergten van Thibet, en is van ouds het zinnebeeld geweest, onder hetwelk de zachtmoedige Hindo de goedertierenheid van het Opperwezen aanbad.

Het bijgeloof wist weldra deze zuivere vereering tot zijn voordeel te leiden, en, door aaneengeschakelde en voor hunnen zwakken geest geschikte verdichtselen, bijzondere personen en zaken daarin te mengen, die, door hunne verdienstvolle daden, of door eenige bijzonderheid, uitmuntten, en reeds door deze eigenschappen eenen eerbiedwekkenden indruk op de gemoederen van het volk gemaakt hadden. Het doel, door de Priesters, die, zoo als overal en in alle tijden, de eerste uitvinders en opstellers dezer verdichtselen waren, hiermede be-
{==209==} {>>pagina-aanduiding<<}
oogd, valt niet moeijelijk te gissen. Zij immers waren de eenige tolken en bewaarders der geheimenissen, waarmede zij niet nalieten eenen Godsdienst te voorzien, dien zij aanhoudend met nieuwe verdichtselen, nieuwe Goden en nieuwe plaatsen van vereering wisten te vermeerderen.

Uit de vermenging van deze fabelen met hunne vroegere eenvoudige leer is eindelijk een Godsdienst ontstaan, aan den eenen kant opgevuld met de ongerijmdste vertelsels, en aan den anderen uitblinkende in de verhevenste en edelste stelsels, van welke laatste hunne oudste klassieke boeken overvloeijen, en die eene wonderlijke tegenstrijdigheid opleveren met de buitensporige fabelen, die er hier en daar, door latere Schrijvers en Uitleggers, ingevlochten zijn. - In een artikel van de Shasters (*) vindt men,

{==210==} {>>pagina-aanduiding<<}
onder anderen, eene lange lofrede op Brrm (*) (den Almagtigen), waarin alles bijeengebragt is, wat zij als heilig, verheven en groot kennen, en waarin de zuiverste erkentenis van het Opperwezen doorstraalt. Een gedeelte daarvan luidt woordelijk als volgt: ‘Gij zijt alles in alles, de offerande, de poetsjé, de wierook, de aanroeping, sraadh, de vader en moeder dezer wereld en van het heelal, de eenigste heilige, waardig gekend te worden. Gij

{==211==} {>>pagina-aanduiding<<}
zijt de pelgrimsreize der vromen, de schepping en vernietiging, en de onuitputtelijke zaadzaaijer der Natuur. Gij zijt het, die de wezens uit het niet te voorschijn komen men en hen daarin weder doet verzinken. Gij zijt de dood, die alles verslindt, en de wederopstanding van diegene, welke in het leven komen, de allerheiligste en magtigste God, het wezen, dat vóór alle andere Goden was. Zij, die U staag zien, kennen U niet. Gij zijt de ziel, die in de ligchamen aller wezens is; van de dingen, die voorbij gaan, zijt Gij het begin, midden en einde; onder de rivieren zijt Gij Gonga (de Ganges), van de letteren de A en van de redevoeringen het gebed. Eere zij U duizende malen! Nog eens: eere zij U van alle zijden! Uwe magt en glorie zijn oneindig; ik werp mij voor U neder, en in deze houding smeek ik om uwe genade!’

Dit nu is een gedeelte van het gebed dier blinde Heidenen en Afgodendienaars, zoo als zij ons door de Zendelingsberigten worden afgeschilderd; uit hetzelve ziet men tevens, dat de Goddelijke vereering, die zij aan den Gan-
{==212==} {>>pagina-aanduiding<<}
ges en andere zaken bewijzen, eigenlijk tot het Goddelijk wezen terugkeert, en, te dien opzigte, zoodanig mee den beeldendienst in Katholijke Landen overeenstemt, dat een Indiaan, daarvan ooggetuige zijnde, bijna dezelfde gevolgtrekkingen ten aanzien van den Godsdienst dezer Landen zoude moeten maken, als wij thans met betrekking tot den hunnen doen. Ik zoude deze vergelijking veel verder kunnen trekken, doch zal zulks liever aan het oordeel mijner lezers overlaten.

Ofschoon deze zuivere en verhevene gedachten, ten aanzien van het Opperwezen, niet algemeen bij de lagere kasten der Hindo's zijn, en zij zich, door gewoonte en voorbeeld, God niet anders dan in de gedaante van Brama, Vishnoe en Chiven (*) kunnen voorstellen, zoo is het aangehaalde echter een onloochenbaar

{==213==} {>>pagina-aanduiding<<}
bewijs, dat de overige wel degelijk een onderscheid tusschen het Opperwezen en deze mindere Goden weten te maken. Vandaar ook, dat zij deszelfs naam, wanneer zulks in hunne gewone boeken of brieven te pas komt, nooit zullen uitschrijven, maar zich daartoe van een teeken bedienen, hetwelk Isjoerdaag genaamd wordt, omdat zij den naam van God te heilig en te verheven achten, om denzelven onder woorden, die niet over den Godsdienst handelen, te voegen; ten opzigte der namen van Brama, Vishnoe en Chiven maken zij echter geene zwarigheid.

Het belang der Braminen brengt niet mede, sommige artikelen van de Shasters te gemeenzaam bij het volk te doen worden; zoo als, onder anderen, wat daarin, met betrekking tot de kastenverdeeling, gezegd wordt, namelijk, dat bij God geen aanzien des persoons is, maar dat alle kasten, zelfs de laagste, evenveel

{==214==} {>>pagina-aanduiding<<}
waarde bij Hem hebben. - ‘Niemand’ - dus luidt dit artikel - ‘bedroeve zich, omdat hij van eene nederige kaste geboren is, en de Bramin zij niet hoogmoedig op zijne afkomst; alle zijn zij zonen van mhurd (de aarde) en moekhtie (de zaligheid) is voor alle regtvaardigen. Hij, die met zijn lot en staat tevreden is, zijne driften beteugelt, zich van toorn en haat heeft ontdaan, zijnen pligt betracht, God zuiver aanbidt, matig is in zijne spijzen, nederig in zijne zeden en wandel, vrij van gewelddadigheid en logens, en geen bedrog ter hand neemt, dien is het voorbehouden met God te worden vereenigd en zijn heerlijk aanschijn te zien.’ - Welk eene verhevenheid! Welk eene schoone en opbeurende taal! En hoe zeer verschilt dezelve niet van de bijeengeraapte en ongerijmde verdichtselen, waarmede de Priesters aan zoo vele andere Godheden en feesten het bestaan gegeven hebben, en die wij nu kortelijk zullen doorloopen, om de nog ongerijmdere verhalen der Europeërs te dezen opzigte te wederleggen en een duidelijker denkbeeld van dezelve te geven.

{==215==} {>>pagina-aanduiding<<}

De voornaamste der Godheden dan, door de Bengalezen vereerd, is Doerga, en, onder dien naam, bij uitsluiting aan den Ganges gewijd, doch, als vrouw van Chiven, onder den naam van Porbhotie, Makasoetie en algemeene Godin der deugd, kracht, regtvaardigheid, enz., ook door het geheele schiereiland van Indië aangebeden; zij heeft echter nergens bijzondere aan haar gewijde tempels, maar wordt meestal in die van Chiven, in eene afzonderlijke nis, gevonden, en met tien armen, elk met een verschillend wapen voorzien, en eene getorende kroon of mijter op het hoofd, afgebeeld.

Zij is de vrouw van Chiven, of veeleer een uitvloeisel of een gedeelte van hem zelven; vandaar, dat zij beide veelal in één beeld vereenigd, en als half man en half vrouw worden vertoond. Deze gedaante heet alsdan Bowanie. Ook heeft zij het ligchaam bezield van Sitta, de vrouw van Ram, en op deze wereld als Gowrie, de dochter der bergen van Hemakoet, geleefd, van waar haar naam Porbhotie, van porbhot, berg. Als Doerga was zij een uitvloeisel van Chiven en Vishnoe, om de

{==216==} {>>pagina-aanduiding<<}
opperste der afgevallene engelen, Mahasasjoer (*), te bedwingen.

Deze, aan het hoofd zijner duivelen, bevocht, in de gedaante van eenen grooten buffel, zoo als zijn naam aanduidt, Indro (†)

{==217==} {>>pagina-aanduiding<<}
en deszelfs hemelsche scharen, gedurende den tijd van duizend jaren, bleef, na verscheidene gevechten, overwinnaar, en dreef hem uit zijn Rijk, hetwelk hij bemagtigde, onder toelating van de opperste Goden, die Indro wilden straffen voor den hoogmoed, waarmede hij zich de offeranden der menschen zocht toe te eigenen. Aldus, met de zijnen, uit den Sorgo of het paradijs verjaagd, was hij nu genoodzaakt op de aarde rond te zwerven, totdat hij eindelijk, na verloop van andere duizend ja-
{==218==} {>>pagina-aanduiding<<}
ren, zijne misdaad geboet hebbende, een gunstig verhoor op zijne klagten bij Vishnoe en Chiven verkreeg; Brama geleidde hem in de tegenwoordigheid van die Godheden, welke zoodanig met medelijden aangedaan werden en in zulk eenen toorn tegen Mahasasjoer, wegens het misbruiken zijner magt, ontstaken, dat eene vlam uit hunne monden en uit de monden der andere voornaamste Goden voortkwam, van welke vlam eene Godin van eene wonderbare schoonheid gevormd werd, met tien armen, houdende in elke hand een verschillend wapentuig. Haar zonden de Goden tegen den tiran. Zij besteeg den singa of leeuw, eene gift van den berg Hiemaloy (Meroe), en bevocht het monster, dat zich in duizend onderscheidene gedaanten veranderde, totdat, eindelijk, de Godin hem nederwerpende, haren voet op zijn hoofd zette, en hem hetzelve, met eenen enkelen slag van haar zwaard, afsloeg; terstond kwam uit den doorgehouwenen hals het halve gedeelte van eens menschen ligchaam te voorschijn, en wilde de Godin, met een tweesnijdend zwaard, eenen vervaarlijken slag toebrengen, doch dezelve, door den poot van den leeuw, dien zij bereed, afgeweerd zijnde, maakte zij een einde

{==219==} {>>pagina-aanduiding<<}
aan het gevecht, door haren vijand met eene speer het hart te doorsteken.

Dat deze geheele fabel en andere van dien aard niet dan zinnebeeldige voorstellingen zijn van de overwinning, die de deugd eindelijk op de ondeugd behaalt, niettegenstaande de verschillende gedaanten, waarachter de laatste zich weet te verbergen, en ook gedeeltelijk de inkleeding van Hindostans aloude gebeurtenissen, omwentelingen en oorlogen bevat, vordert, mijns inziens, geen nader betoog. Door het vieren van den dag, waarop zoodanig eene aanmerkingswaardige of gelukkige gebeurtenis verjaart, en door dezelve in een heilig en eerbiedwaardig licht te plaatsen, hebben hunne vroegere Wetgevers of Priesters, waarschijnlijk uit eene prijswaardige voorzorg, getracht het aandenken van 's Lands Geschiedenissen voor de vergetelheid te bewaren.

Deze, in den beginne zoo eenvoudige, traditiën schijnen echter, na verloop van eeuwen, door eene menigte bijvoegselen en inkleedingen, misvormd en verwrongen, en het ware

{==220==} {>>pagina-aanduiding<<}
beloop der voorvallen daardoor eindelijk bij hec volk geheel uk het oog verloren te zijn.

Het viel derhalve den eersten grondleggers van hunnen tegenwoordigen Godsdienst niet moeijelijk, deze overleveringen, die nog steeds een heilig aandenken bij hen behielden, tot grondslag hunner fabelleer te maken en tot een geheel te vormen, waaruit de ware toedragt der zaken bijna geheel verdwenen en thans slechts van verre te gissen is; de menigte verwarde bijvoegselen en opsieringen, door de Braminen en Priesters van lateren tijd en in onderscheidene tijdperken, meestal voor hun bijzonder belang, uitgevonden, hebben deze duisterheid nog vermeerderd, en geheel uit den geest van het volk die verhevene en zuivere stelsels verdrongen, welke nog in hunne vroegste heilige boeken (de Veids) vervat zijn, en waarvan wij hierboven eenige plaatsen aangehaald hebben, doch welke met al te weinig plegtigheden en feesten verzeld waren, om aan het gros des volks, zoo min als aan de Priesters, te behagen.

Zij hebben dus ook, bij het invoeren van

{==221==} {>>pagina-aanduiding<<}
nieuwe geloofsartikelen, niet nagelaten voor eene menigte dier feesten te zorgen.

Het voornaamste van deze feesten, Residas-hurré genoemd, wordt gevierd ter eere van Doerga, onder den naam van Kallie, die eene dochter of uitvloeisel van haar zelve was, en gewapend uit haar oog voortkwam, op een' tijd, dat zij, door een aantal van verschrikkelijke reuzen bestreden, zich in het naauw gebragt zag. Kalla beteekent zwart, omdat men haar zoodanig gekleed vertoond; in de hand van eenen harer vier armen houdt zij een afgehouwen hoofd en in de tweede een zwaard; met de beide andere omvat zij den kop en staart van eene slang, die, benevens eene rij van de afgehouwene hoofden der door haar verslagene reuzen, om haren hals hangt; dit vervaarlijk beeld steekt ook nog de tong ver uit de keel.

Het feest begint den zevenden dag van de maand September en duurt tot den tienden; de achtste dag is een vastendag voor allen, die geene kinderen hebben. Op den laatsten dag wordt haar afbeeldsel, uit klei van den Ganges gevormd, onder eenen verbazenden toeloop van

{==222==} {>>pagina-aanduiding<<}
volk, in die rivier geworpen, om haren man Chiven weder te gaan vinden, en zich met haren beminden Gonga te vereenigen.

Dit is een der grootste feesten der Hindo's, waarbij schouwspelen en openbare vermakelijkheden van allerlei aard plaats hebben. Niemand vermag deszelfs viering na te laten, al ware het ook, dat hij, tot verkrijging der daartoe benoodigde middelen, zijn ligchaam voor eenigen tijd tot slaaf moest verpanden. De Pundiets (Braminen van den hoogsten rang, zoo veel als Schriftgeleerden) lezen alsdan de Kalliekomongo, of lofzangen te harer eere (*).

Het tweede groote feest, Maha-nobonie genoemd, valt in de maand October in, des daags na de nieuwe maan; hetzelve duurt negen dagen, en wordt gevierd ter eere van de drie Hoofd-
{==223==} {>>pagina-aanduiding<<}
godinnen, Porbhotie (Doerga), Lockhié en Sorsottie. De eerste, als de Godin van kracht en geregtigheid, is met wapenen van alle soorten voorzien; de tweede, als de Godin des overvloeds en van het geluk, met paarden, rijtuigen, koeijen en granen, en de derde, als Godin der wetenschappen en harmonie, met boeken, muzijkinstrumenten en schrijfgereedschap omgeven. Dit feest is voornamelijk van belang voor de vrouwen, welke op dien dag van die Godinnen lang leven, rijkdom en wijsheid voor hare mannen en familie afbidden, en daarna elkander op allerlei suikergebak en konfituren onthalen. Ook de kinderen vieren dezen dag, en gaan op denzelven, met hunne Meesters aan het hoofd, voor de huizen van hunne ouders en nabestaanden, en ook voor de woningen van rijke en voorname lieden, gedichten opdreunen van hunne eigene vinding, die zij, gedurende het geheele jaar, met behulp van hunnen Goeroe of Meester, zamengesteld hebben, en waarvoor zij dan met geld, rijst of doeken beschonken worden.

Men heeft voorts nog verscheidene mindere feesten, ter vereering van deze Godin, die men

{==224==} {>>pagina-aanduiding<<}
als de Juno en Pallas der Indianen beschouwen kan, en welker verschillende gedaanteveranderingen en namen van Doerga, deugd, Porbhotie, dochter der bergen of van het verhevene, Sottie, getrouw, Mahasoetie, groote kracht, en meer andere, genoegzaam aantoonen, dat zij slechts een zinnebeeld van eenige der voornaamste eigenschappen van Chiven, tot éénen persoon gebragt, is.

De Snaanjatra, of het feest der algemeene bading in den Ganges, is mede een der voornaamste, en wordt op den eersten dag van de volle maan in Mei gevierd. Op denzelven mag niemand verzuimen, zich in den Ganges te baden, en het is ook alsdan, dat de Braminen den algemeenen sraadh, of zielmis voor alle overledenen, doen.

De Snaandibon, of reiniging voor de Goden in het algemeen, is eene plegtigheid, die alleen door de Braminen dagelijks geschiedt. Des morgens verrigten zij dezelve nog afzonderlijk voor Brama, als den oorsprong van hun geslacht. Bij het opgaan der zon begeven zij zich in den Ganges, en terwijl zij gestadig in

{==225==} {>>pagina-aanduiding<<}
de holte van de hand water scheppen, en het dan vóór dan achter zich henen werpen, roepen zij hem aan en vermelden zijnen lof, hetgene hen van zonden reinigt en verdienstelijk bij hem maakt; vervolgens werpen zij water naar de zon, waardoor zij dit glansrijk gestarnte hunnen eerbied trachten te bewijzen, verrigten hunne gebeden naar het oosten, omdat het van daar verrijst, voorts naar het noorden, alwaar de berg Meroe staat, en daarna reinigen zij zich verder door het bad.

Opmerkelijk is het, dat de Hindo's, onder andere mindere feesten, er twee vieren, die volmaakt met onze gebruiken, bij dezelfde gelegenheden, overeenstemmen. Dezelve hebben plaats in den Soesamakara, of het saizoen der bloemen, anders Vassant of de lente genaamd, zijnde de twee maanden van half Maart tot half Mei.

Het eerste dezer feesten heet Hoelie, en wordt gevierd in de laatste dagen van Maart, wanneer vreugde en vermaak onder de Hindo's heerschen. Men zendt elkander voor April, en werpt zich onderling met rong of gekleur-
{==226==} {>>pagina-aanduiding<<}
de poeijers en kurkuma, waaronder sommigen van een' fijn gemalen' wortel, gondha sottie genaamd, en die eenen zeer aangenamen reuk geeft, mengen. Zij, welke op dezen dag te Jaggernaat de plegtigheden verrigten, zijn tot zekere onderscheidingen geregtigd. - De Christen-inwoners van Calcutta vieren bijna op dezelfde wijze, en mede in dezen tijd, de Intruda (een Portugeesch woord, Carnaval of Slemptijd beteekenende). Men doet wel, van alsdan in het gezelschap, waar men genoodigd mogt zijn, niet te fraai gekleed te verschijnen, dewijl dit feest gewoonlijk op de schandelijkste morserij uitloopt. De Heer des huizes zorgt namelijk, dat er verscheidene potten met roode en gele stof, of gemalen sapanhout, in de kamer zijn, waarmede men dadelijk, na de eerste pligtplegingen, door de Dames aangevallen en in één oogenblik als overdekt wordt, hetgene men haar, zoo goed mogelijk, met dezelfde munt tracht betaald te zetten; wanneer deze soort van gevecht eindelijk algemeen geworden en tot den hoogsten trap gestegen is, bedient men zich, bij mangel van ammunitie, die al spoedig ontbreekt, van al wat men onder de handen vindt; water, aarde,

{==227==} {>>pagina-aanduiding<<}
zand, asch en dergelijke vuiligheden worden te baat genomen, zoodat men weldra niet meer kenbaar is, en zich, tegen den avond, van top tot teen ontkleeden moet, waartoe dan ook elk zijnen bediende, tegen dien tijd, andere kleederen doet brengen.

Het tweede lentefeest is dat ter eere van Doerga, onder den naam van Bhowanie, en wordt den eersten Mei gevierd, voornamelijk door hen, welke hoornvee houden; men vermaakt zich alsdan in het groen, plant lange staken in de velden, die men met boomtakken en bloemkransen omwindt; in één woord, men zoude zich kunnen verbeelden, eenen Meidag op een onzer dorpen in Europa door te brengen.

Bij deze beide laatste feesten ziet men de Hindo's, onder anderen, zich met een spel vermaken, dat mede bij ons zeer bekend, doch slechts als een kindertijdverdrijf geacht wordt, namelijk het doen opgaan van papieren vliegers. Volwassene lieden, zelfs Prinsen en Vorsten, vinden er daarentegen bij de Hindo's een groot genoegen in, en achten hetzelve niet beneden zich. Hunne vliegers, die zij ghordie noemen,

{==228==} {>>pagina-aanduiding<<}
zijn echter van eene buitengewone grootte; daarbij weten zij dezelve in de lucht te besturen, en links, regts, op- en nederwaarts, tot zelfs aan de aarde, naar verkiezing, en met de grootste snelheid, te doen schieten, hetgene hen in staat stelt, bij dit vermaak, tevens zware weddenschappen aan te gaan; zij doen, namelijk, de koord met stijfsel en gestampt glas bestrijken, en hij, wien het gelukt is, dat van zijne tegenpartij door te snijden, heeft natuurlijk gewonnen. Deze vliegers zijn voorts altijd vierkant, en hebben geenen afhangenden staart, gelijk de onze, maar, in plaats van dien, wordt het evenwigt gehouden, door kwasten van dunne reepen papier aan de drie hoeken vast te hechten; de meeste zijn met eenen afzonderlijken rand van bamboes, op eenen kleinen afstand van het ligchaam des vliegers, omgeven, waaraan kleine bekkens en schellen hangen, die een vreemd geraas in de hoogte veroorzaken, en daarentegen, des avonds, met kleine papieren lantaarnen worden voorzien, hetwelk alsdan eene schoone uitwerking doet.



{==229==} {>>pagina-aanduiding<<}

Veertiende hoofdstuk.


De engte van Kopielo. - Bhagieroth. - Heilige plaatsen en steden aan den Ganges.

Nadat de Ganges in de gebergten van Thibet zijnen oorsprong heeft genomen, en zich door nog onbekende, rotsige en gedeeltelijk woeste oorden eenen doortogt heeft gebaand, stort hij, met een donderend geraas, 15 mijlen boven de engte van Kopielo, door de opening eener breede rots, welke eenige gelijkenis met den kop van eenen os of koe heeft, uit welks wijdgapenden muil deze magtige stroom schijnt door te barsten, hetgene denzelven dan ook, on-
{==230==} {>>pagina-aanduiding<<}
der meer andere namen, dien van Gamoetlie, of koegezigt, heeft doen geven.

De engte van Kopielo, nabij het voormalige Sjindapoer, wordt voor zeer heilig geacht, omdat Kopielo, een vermaard heilige en boetdoener, naar wien dit oord deszelfs naam verkregen heeft, aldaar zijn verblijf hield.

Ter belooning voor zijn Godvruchtig leven groote magt van de Goden verkregen hebbende, doodde hij, door zijn vermogen, de zestig duizend kinderen van Sjogor-raja, die het paard zochten, dat hun vader voor een Asjamedha-jug (*) had uitgezonden, en het-
{==231==} {>>pagina-aanduiding<<}
welk door Indro, om den hoogmoed van Sjogor-raja te bestraffen, aan eenen boom was gebonden geworden, nabij de plaats, waar Kopielo, in diepe overdenking, op de duizend namen van God zat te peinzen. Een zwervende geest, door Indro te dien einde afgezonden,

{==232==} {>>pagina-aanduiding<<}
ontdekte aan genoemde kinderen, waar het stond, op eene wijze, die hen een kwaad vermoeden tegen Kopielo moest doen opvatten; zij beschuldigden hem derhalve van het te hebben willen stelen, en toen hij, zonder op hunne vragen en verwijtingen acht te slaan, of hen te antwoorden, in tegendeel in zijn gepeins volhardde, vloekten zij hem en zijn gebed, waarop hij hen aanzag met eenen enkelen blik, die hen dadelijk vernietigde en in eenen hoop asch veranderde.

Sjogor-raja, zijne kinderen na eenen geruimen tijd niet ziende wederkeeren, zond zijnen eenig overgeblevenen zoon, Angiisa-moenie, uit, om hen te zoeken; deze, insgelijks aan het verblijf van den boetdoener Kopielo komende, naderde hem met grooten eerbied, en vernam toen het lot zijner ongelukkige broeders. Zijne eerbewijzingen en droefheid bewogen Kopielo tot zijn voordeel, zoodat deze hem, eindelijk, door zijne wetenschap voorzeide, dat zijne broeders, die als zwervende geesten of duivelen door de wereld doolden, slechts dan uit hunnen rampzaligen staat verlossing hadden te wachten, wanneer iemand, door zijne boetdoeningen en gebeden,

{==233==} {>>pagina-aanduiding<<}
op Brama konde verwerven, van den Ganges weder op de aarde te zenden, en dien over derzelver asch te doen vloeijen (*).

Angiissa-moenie deed hierop, gedurende zijn geheele leven, boete, doch vermogt deze gunst, evenmin als zijn zoon Tibellien, die een niet minder boetvaardig leven leidde, te verwerven; den zoon van dezen laatsten, Bhagieroth genaamd, mogt het echter, na menigvuldige beproevingen, gebeden en offeranden, gebeuren, dit doel te bereiken, en zijne voorouderen uit derzelver ellendigen staat te verlossen. Bhagieroth, na van Brama, Vishnoe en Chiven de toezegging van zijnen wensch

{==234==} {>>pagina-aanduiding<<}
bekomen te hebben, reed vooruit, en de Ganges, het spoor van zijnen wagen volgende, kwam eindelijk ter plaatse, waar de kinderen van Sjogor-raja in eenen aschhoop lagen, en vloeide over dezelve henen. Zoodra deze heilige wateren hun gebeente beroerde, werden zij van hunne zonden gereinigd, en Indro opende zijnen hemel voor hen, om hun, door het genot van de uitgelezenste geneugten, het uitgestane lijden te vergoeden.

Men viert jaarlijks, ter gedachtenis van deze gebeurtenis, een feest, Doessarah of tiende genaamd, omdat het begint op den tienden dag der nieuwe maan van Mei, welken de Hindo's vooronderstellen de dag geweest te zijn, waarop de Ganges door Bhagieroth op de wereld werd teruggebragt. Vandaar ook heeft deze rivier, onder andere, den naam van Bhagierothie verkregen.

Men noemt haar voorts nog Jahnobie, of dochter van Jahnoe (mede een vermaard boetdoener en heilige), omdat hij dezelve, toen zij zijne kleederen, terwijl hij zich baadde, had weggespoeld, in zijnen toorn inzwolg, doch

{==235==} {>>pagina-aanduiding<<}
daarna weder uit zijne dijen liet vloeijen. De stad Nabobgonge, aan de rivier Maha-nodie (woordelijk groot water) gelegen, is door deze gebeurtenis, als zijnde nabij dezelve voorgevallen, beroemd geworden.

De Ganges vloeit, in zijnen onmetelijken loop, langs verscheidene groote steden, of veeleer de meeste voorname steden van Hindostan en Bengalen zijn aan deszelfs oevers en aan die van den Brampoutar (*), en aan tak-
{==236==} {>>pagina-aanduiding<<}
ken of rivieren, die zich met denzelven vereenigen, gebouwd. Al deze plaatsen zijn als heilig vermaard, en in het algemeen worden als zoodanig beschouwd die oorden, waar eene zamenvloeijing van den Ganges met andere rivieren plaats vindt, zoo als te Deupragha, waar zich de Alloknandara 
met denzelven vereenigt, - te Fatepoer (*), waar de Gagra (†) hare wateren, na dezelve in eenige groote takken uitgespreid te hebben, weder te zamen brengt, en alsdan in den Ganges stort, - bij Patna (§),

{==237==} {>>pagina-aanduiding<<}
in de provincie Bahar, de Kandok (*), - te Tsjienar, boven Benares, de Sorgo - en te Allahabad (†) de Jomma (§).

{==238==} {>>pagina-aanduiding<<}

Het heiligste oord van allen is te Prajaga, waar de rivieren de Ganges, Jomma en Sourabhatie elkander ontmoeten en zich vereenigen. Eene zoodanige zamenvloeijing van drie groote rivieren noemen de Hindo's trivenie, terwijl zij bovendien van deze gelooven, dat, na deszelfs vereeniging, de Sourabhatie evenwel zijne wateren afzonderlijk houdt, en ook niet lang met den Ganges en Jomma medevloeit, maar weldra onder den grond zinkt, om bij eene andere trivenie (te Ougly) weder op te schieten, en zich nogmaals met zijnen geliefden Ganges te vermengen.

Onder de wegens hare heiligheid meest vermaarde steden bekleeden Benares, Goya en Delhi den eersten rang.

{==239==} {>>pagina-aanduiding<<}

Benares is bij de Indianen onder den naam van Kasjie bekend. Het water van den Ganges gelooven zij daar ter plaatse van meer kracht dan elders te zijn; voor het overige acht ik het onnoodig omtrent deze stad, haren oorsprong, Hoogeschool der Hindo's en gebouwen, of andere bijzonderheden, die haar vroeger tot de voornaamste van geheel Indië en tot den zetel der Indische Geleerdheid en Wijsbegeerte maakten, verder uit te weiden, als zijnde zaken, algemeen genoeg bekend.

Dertig mijlen ten zuiden van Kasjie ligt Goya, eene heilige plaats, waar de Godheid Godhador, of de knodsdrager (een der namen van Vishnoe), aangebeden wordt. Het is daar, waar, volgens het gevoelen der Indianen, met een onfeilbaar goed gevolg, de offeranden en gebeden bekroond worden van diegene, welke reden meenen te hebben om te vooronderstellen, dat de zielen hunner overledene nabestaanden, wegens derzelver misdadig en zondig leven, door Jomraadsh (*) gedoemd zijn,

{==240==} {>>pagina-aanduiding<<}
om, als zwervende geesten en duivelen, door den dampkring of over de wereld te dwalen, en welke door deze gebeden uit derzelver rampzaligen staat verlost worden, ten einde weder het ligchaam van een' mensch of dier te bezielen. Men behoeft juist niet zelf naar Goya te gaan, maar kan deze offerande in alle voorname tempels van Vishnoe laten doen, doch alsdan kost dezelve veel geld; gewoonlijk geven zij, welke deze kosten niet kunnen bestrijden, iemand, die de reize in persoon naar Goya wil ondernemen, met veel plegtigheid, volmagt, om ook voor de ziel van hunnen bloedverwant de offerande te verrigten, hetgene dan ook voldoet, ten zij zoodanige nabestaande zelf medepligtig aan de misdaden of het wangedrag van den overledenen zij geweest, alswanneer hij gehouden is de peendadé in persoon te volbrengen. Men noemt dezelve zoodanig, omdat zij geschiedt door, onder het uitstorten van gebeden aan Vishnoe en Jomraadsh, gestadig stukjes van eene soort van koek of deeg, peen genaamd, te leggen in de holte van eenen steen, door den voet van Vishnoe, zoo men zegt, daarin gedrukt.

{==241==} {>>pagina-aanduiding<<}

Het zijn alleen de zielen derzulke, welker misdaden hunne goede werken te boven gaan, die voor Jomraadsh verschijnen moeten, en over welke hij regter is. De straffen, die hij oplegt, worden door de Hindo's onderscheiden in straffen onder-, op- en boven de wereld, of in de hel, op de aarde en in de lucht. - Zij, die tot de helsche pijnen gedoemd zijn, verblijven er zoo lang, tot zij hunne misdaden geboet hebben, waarna zij weder op de aarde komen, en het ligchaam van een dier of van een mensch der lage kasten bezielen. Er zijn drie bijzondere afdeelingen in norga, of de hel, als raurava, eene plaats, alleen bestemd voor gewetenlooze en onregtvaardige regters, en voor dezulke, die zich aan de vijf groote en vijf kleine zonden hebben schuldig gemaakt (*). Zij moeten er eene manwasara,

{==242==} {>>pagina-aanduiding<<}
of 852000 Goddelijke jaren, waarvan een dag en nacht met een onzer jaren gelijk staan, in doorbrengen; maharaurava is een dergelijk verblijf der straffe voor booze Koningen en Vorsten, die hunne onderdanen onderdrukt en onregtvaardige oorlogen gevoerd hebben; de derde plaats is de ondhura of ondha tamisra

{==243==} {>>pagina-aanduiding<<}
(duistere put); dit is het schrikkelijkste gedeelte der hel, vol van het afgrijsselijkste ongedierte en vuil gewormte, waar steeds een stikdonkere nacht heerscht, en uit welke in eeuwigheid geene verlossing te wachten is, ten zij door eene bijzondere genade van den Almagtigen zelven, wien het ook alleen voorbehouden is, de zielen der boosdoeners tot deze straffe te verwijzen; Mahasasjoer, Rabon (*), en andere hoofden der afgevallene engelen, zijn er toe gedoemd. - Zij, die op de aarde voor hunne misdaden moeten boeten, gaan, na hunnen dood, in het ligchaam van een of ander dier, of in dat van een ongelukkig, ziekelijk

{==244==} {>>pagina-aanduiding<<}
en verachtelijk mensch over, naar mate van de meerdere of mindere hoegrootheid hunner zonden; er zijn zelfs misdadigers, die al de zeven lagere Boboens, in de gedaanten van draken en slangen, moeten doorgaan, vóór en aleer zij weder op deze planeet mogen verschijnen. - De straffen boven de aarde bestaan in als duivels, zwervende geesten, of verachte vogelen, door de lucht te zwieren; deze geesten noemen de Indianen akashbanie of pijlen der lucht, wegens de verbazende snelheid, waarmede men vooronderstelt, dat zij de lucht doorklieven; eenige zijn voor eenen korten, anderen voor eenen langeren tijd, sommige zelfs voor zoo lang deze wereld bestaat, tot dien rampzaligen staat gedoemd; eenige lijden bitteren honger en dorst, en mogen niets, zelfs geen grasscheutje, van de aarde nemen; sommige weder leven alleen van datgene, wat men den dooden, in de eerste dagen, op het graf, voorzet, en eten het onder de gedaante van kraaijen (*) en andere roofvogels. De maatstaf hun-
{==245==} {>>pagina-aanduiding<<}
ner bedrevene zonden is ook hier weder die van hun lijden en den tijd van deszelfs during.

Niet ver van Goya vindt men een groot bosch, Dhormo-rania, of Prinsesse van weldadigheid, genaamd. Hier was het voormalige Sicoeta, of de geboorteplaats van Buddha (Vishnoe in zijne achtste invleesching), gelegen, en nog heden zegt men, dat zijne beeldtenis daar in meer dan menschelijke grootte voorhanden is.

Buddha werd geboren uit het ligchaam van Mahamaya, de vrouw van Sottie Dhonnok, Koning van Kaylas, nadat tien maanden en tien dagen van hare zwangerheid waren verstreken. De Bhagabot had van hem voorzegd, dat hij te Sicoeta ter wereld zoude komen, om de booze geesten te onder te brengen, en het menschdom van derzelver geweldenarij te

{==246==} {>>pagina-aanduiding<<}
verlossen. Hij was zich zijner Goddelijke natuur, gedurende deze invleesching, onbewust, en leefde afgetrokken van de wereld, en als een groot Wijsgeer en verstandig man, die heerlijke lessen naliet; de Shaster zegt daaromtrent van hem: ‘In het midden van een wild en donker woud, vervuld met bosschen van welriekende bloemen en vol van vruchten en wortelen, maar ook tevens het verblijf van leeuwen en tijgers, verstoken van de menschelijke zamenleving, en slechts nu en dan door boetdoeners en kluizenaars bezocht, daar woonde Buddha, de stichter van gelukzaligheid en een gedeelte van Narrayon’ (een' der namen van Vishnoe); - en over zijne geboorte sprekende, heet het, op eene andere plaats, in eenen niet minder bloemrijken stijl: ‘De Godheid Herie (mede een der namen van Vishnoe), die alles bezit, vertoonde zich in dezen oceaan van natuurlijke wezens, na het eindigen van den Duapar en in het begin der Kallie Joog (*); hij, die

{==247==} {>>pagina-aanduiding<<}
alomtegenwoordig is en eeuwig aangebeden wordt; het opperste Wezen, de eeuwige God-
{==248==} {>>pagina-aanduiding<<}
heid, vertoonde zich hier met een gedeelte zijner Goddelijke natuur.’ - De naam Buddha geeft eigenlijk een wijs man te kennen, van het woord boedh, wijsheid, geleerdheid, hetwelk men echter niet moet verwisselen met boeth, het hoofd of de stichter eener sekte van dien naam, welke, volgens de Braminen (die van dezelve met den meest mogelijken afschuw en onverdraagzaamheid spreken), zoo min aan eenen God, als aan straffen of belooningen hiernamaals geloofden, maar in tegendeel leerden, dat er noch goed noch kwaad op de wereld of in de handelingen der menschen bestond, en dat alles bij geval en door eene toevallige zamenvoeging der dingen ontstaan was. Buddha heeft nog verscheidene andere namen, als Sacya singa, de leeuw van Sacya, of Sicoeta, Sacya moenie, de kluizenaar of filozoof van Sacya, Gantama arca bondho, nabestaande der zon, enz. Volgens de

{==249==} {>>pagina-aanduiding<<}
oude Indische overleveringen was hij het, die de offeranden van levende schepselen afschafte, welke, bij zekere gelegenheden, door de Veids waren voorgeschreven.



{==250==} {>>pagina-aanduiding<<}

Vijftiende hoofdstuk.


Vervolg van het voorgaande. - Koeroe-Khetra. - Voormalige Indische wapentuigen. - Vermaarde plaatsen.

Delhi, voortijds Hostinapoer of elefantenstad geheeten, is eene niet minder vermaarde heilige stad, aan de rivier de Jomma gelegen. De Engelschen spelen er nu insgelijks den meester, en het ontbreekt derhalve aan geene beschrijvingen van deze plaats. Het is bekend, dat de Mogolsche Keizers er hunne residentie vestigden, en Ghor, voormaals de Indische hoofdstad van Bengalen en Hindostan, verlieten; deze laatste was aan den oever van den Ganges, digt bij het

{==251==} {>>pagina-aanduiding<<}
tegenwoordige Mulda, gelegen, en moet van eene verbazende uitgestrektheid zijn geweest; men geeft haar zelfs de lengte van drie mijlen, doch geene breedte naar evenredigheid. Ofschoon zij, in het jaar 1575, door Keizer akbar (*), grootstendeels herbouwd werd, is zij thans geheel vervallen; er zijn evenwel nog eene menigte prachtige overblijfselen en ruïnen van deze beroemde stad aanwezig. Naar dezelve worden alle groote steden Ghor bijgenaamd.

Niet ver van Delhi ligt het vermaarde veld Koeroe-Khetra, waar, in het begin der Kallie Joog, de beslissende veldslag voorviel tusschen de Pandoes en Koeroes, om het bezit van het uitgestrekte Rijk van Bherat, en in

{==252==} {>>pagina-aanduiding<<}
welken de laatstgenoemde geheel verdelgd werden.

De Koeroes en Pandoes waren twee zijstammen en nakomelingen van Drietarashtra en Pandoe, beide, van twee verschillende vrouwen, de eerstgeborene zonen van Visjitraviria, Beheerscher van het Rijk van Bherat en hun aller stamvader. Deze, door ouderdom blind geworden, stond zijnen troon aan Drietarashtra af, onder voorwaarde, van, bij deszelfs afsterven, zijnen opvolger uit den stam der Pandoes te verkiezen, die, bij zijnen dood, het Rijk weder aan eenen Koeroe moest nalaten, en zoo afwisselend. Dan na den dood van Drietarashtra maakte zich de oudste zijner honderd zonen, Doerdjoedhon geheeten, van den troon meester, en verbande de vijf zonen van zijnen oom Pandoe, namelijk: Joudishter, Bhiem, Arjoen, Nakoel en Sjadivé, die te vergeefs zochten hun regt tot de opvolging bij den overweldiger te doen gelden. Zij zwierven toen eenen geruimen tijd in afgelegene Landen en wildernissen, totdat Krishna (Vishnoe in zijne negende invleesching, en tot het straffen der booze Koningen in de wereld

{==253==} {>>pagina-aanduiding<<}
gekomen) zich hunner aantrok, en hen, door zijne magtige hulp, in staat stelde, aan het hoofd van een dapper leger tegen den onregtmatigen bezitter van hun Rijk te velde te trekken.

Dusdanig was de aanleiding tot dien oorlog, zoo heerlijk beschreven in het heldendicht Mahabharot (*), en waarbij, in eenen verhevenen en keurigen stijl, de groote daden der voornaamste Legerhoofden van beide partijen, als: Krishna, Joudishter (†), Bhiem (§),

{==254==} {>>pagina-aanduiding<<}
Arjoen (*), Bhiesjma (†), Dron (§), en meer anderen, bezongen worden.

{==255==} {>>pagina-aanduiding<<}

Men vindt, onder de beschrijving dezer aloude oorlogen, van verscheidene bij de Hindostansche volkeren toen in gebruik zijnde wapentuigen gewag gemaakt, welke, in latere tijden, bij hen verloren of in vergetelheid geraakt zijn, hetgene eensdeels te wijten is aan den staat van vreedzame lijdzaamheid en verslapping, waartoe dit zachtmoedige volk verviel, toen, door de overheersching der Mogollers, en de daarop gevolgde verdelging of verdrijving van hunne vroeger, wegens derzelver dapperheid, zoo zeer vermaarde oorlogende stammen der Khetrys of Radjapoets, alle gedachte aan wapenen en tegenweer bij hen verdween, en, ten anderen, dewijl het nog overgeblevene moedige en krijgs-
{==256==} {>>pagina-aanduiding<<}
zuchtige gedeelte der natie, zich niet aan de overheerschers willende onderwerpen, en dezelve evenmin kunnende wederstaan, naar bergachtige en woeste streken vloden, en daar de thans zoo zeer geduchte magt vormden der Maratten, die, zonder zich in geregelde gevechten in te laten, alleen eenen oorlog van verwoesting en vernieling voeren, waartoe zij geene andere wapenen behoeven dan hunne zwaarden en snelle paarden.

Hoe vreemd en ongeloofelijk het menig een' ook moge voorkomen, is het evenwel niet minder waar, dat zij, in hunne allervroegste oorlogen, zich niet alleen van geschut bedienden, lang voordat men in Europa het minste denkbeeld daarvan had, maar dat ook de Congrevische vuurpijlen, die nog zoo nieuwe uitvinding, bij hen reeds nagenoeg op dezelfde, en zelfs op eene meer volkomene wijze, dan de onze, in gebruik waren. Hun kanon, dat zij kamaan noemen, was niet gegoten, want de geschutgieterij is hun steeds onbekend gebleven, maar vervaardigd van ronde en zware ijzeren platen, welke zeer kunstig en volmaakt welsluitende aan elkander waren gevoegd, door

{==257==} {>>pagina-aanduiding<<}
middel van zware ijzeren hoepels, die het ligchaam van het stuk bijna geheel omgaven. Men vindt zulke stukken gemeenlijk nog in de oude Indische forten, zoo als in dat van Boesjie-Boesjie, aan de Ougly, waar een paar door de schietgaten der torens steken, rustende op ronde balken, in plaats van op roopaarden of wielen. Zij zijn zeer lang, sommige wel van 18 à 20 voet; men schiet er zware steenen kogels uit, die zelden het doel treffen, maar door derzelver springen en botsen op de aarde (à ricochet) zeer veel kwaad onder de belegeraars kunnen doen.

De soort van vuurpijlen, bij de Hindo's weleer in gebruik, noemden zij ognie ostro; dezelve bestonden uit eene buis of schacht, met buskruid en andere stoffen gevuld, die, brandende, op den vijand of deszelfs steden, uit een hol bamboes, losgeschoten werd; het opmerkelijkste hierbij was, dat, zoo haast de pijl voortsnelde, dezelve zich in verscheidene even zoo brandende schichten verdeelde, zonder daardoor in het minste in zijne vaart gestoord te worden: dit is een voordeel, hetwelk, voor zoover ik weet, onze brandpijlen niet bezitten;

{==258==} {>>pagina-aanduiding<<}
beide hebben echter die eigenschap gemeen, dat hun vuur, eenmaal ontstoken, met geen water, en niet dan door aarde of zand te blusschen is. De pijl met zeven punten of takken, sjotto moekh baan geheeten, is thans mede van geen gebruik meer, en zijne ware gedaante zelfs in vergetelheid geraakt.

Nadat de Indische volkeren zich niet meer van het geschut in hunne gevechten bedienden, en voordat de Europeanen hun dit, bij hen nog slechts flaauw bekende, werktuig des doods, op eene schrikkelijke wijze, weder in het geheugen bragten, hing de uitslag van den strijd gemeenlijk af van de meerdere of mindere hoeveelheid elefanten, die men zijnen vijand konde tegenstellen; doch thans zijn dezelve niet alleen van geen nut meer, maar somwijlen zelfs tot groot nadeel; want deze gedrogtelijke dieren, met zware ketenen en slagzwaarden aan hunne trompen gewapend, en door een' musket- of kanonskogel gewond, of door het gebulder van het geschut verschrikt geworden, keeren zich vaak om, en zich op de slagorden van hunne aanvoerders werpende, verbreken zij derzelver gelederen en verschaffen den vijand eene ligte zege.

{==259==} {>>pagina-aanduiding<<}

De Indische Vorsten en Veldheeren trekken nooit anders ten strijde, dan gezeten op eenen elefant, onder een prachtig en rijk versierd verhemelte; de slag is onherstelbaar verloren, zoodra het leger hem niet meer op dien verheven' zetel gewaar wordt, of wanneer zijn elefant de vlugt neemt. Deze bijzonderheid was aan aureng saheb (*) niet onbekend, en hij wist zich van dezelve wonder wel te bedienen in den strijd, dien hij voerde met zijnen broeder, Sultan sujah, welks voornaamste Grooten, en die in het gevecht zijnen elefant omgaven, door dezen doorslepenen krijgsman om-
{==260==} {>>pagina-aanduiding<<}
gekocht werden, om hunnen Vorst, in het beslissendste oogenblik, onder een of ander voorwendsel, van denzelven te doen afstijgen, hetgene naauwelijks door zijn leger bemerkt werd, of, in het denkbeeld, dat hun Opperhoofd omgekomen was, sloegen zij op de vlugt, in plaats van de overwinning te 
behalen, die zich reeds voor hen verklaarde. - In gevalle de Vorst zelf den slag niet bijwoont, zoo als zij thans, wegens de nutteloosheid en het nadeel hunner elefanten, zelden doen, wordt echter de Koninklijke standaard door een' zijner elefanten gedragen. Tegenwoordig gebruikt men dezelve, in het algemeen, bij de legers alleen als lastdieren, en in dat opzigt zijn zij van een zeer groot nut, vooral om het geschut uit moerassige of slechte wegen te trekken, waarin het mogt verzonken zijn, of hetzelve met hunne trompen tegen de bergen op te stuwen, hetgene zij met zeer veel oordeel verrigten.

Behalve de opgenoemde steden en plaatsen aan den Ganges, heeft men nog vele andere als heilig geachte oorden, pelgrimaadjes of vermaarde plaatsen in Hindostan, waarvan de voornaamste zijn de berg Setacoen en de moskee Radja mahul.

{==261==} {>>pagina-aanduiding<<}

Setacoen is een berg, in de provincie van Chettigong gelegen, en op welks top zich eene klip bevindt, waarboven gestadig eene dunne blaauwe vlam zweeft. Men klimt, langs in den berg gehouwene trappen, naar eenige mandops of kleine tempels, door Saniassies (boetdoende monniken) bewoond, die van de aalmoezen leven der pelgrims, welke deze voor heilig gehoudene plaats bezoeken. Niet ver van daar is eene heete bron, Barracoen geheeten.

Radja mahul is eene moskee van buitengemeene grootte en schoonheid, gebouwd door Sultan sujah, tweeden zoon van Schah jehan en broeder van aureng saheb. Ofschoon zij nog in haar geheel bestaat en ook nog eeuwen kan verduren, wordt zij echter niet meer als tempel gebruikt, maar dient thans den reizigers en pelgrims tot eene rustplaats. Deze moskee is door de Natuur versterkt; zij wordt in het front door een moeras en aan de flanken door bergen en eene rivier gedekt. Cossim ali chan verschanste zich in het jaar 1763, met een gedeelte van zijn leger, in en achter dezelve, doch zij werd door de Engelschen, onder den Kolonel Sir Hector Munro, stormenderhand

{==262==} {>>pagina-aanduiding<<}
veroverd; twee dagen daarna overwonnen zij hem insgelijks, in den gedenkwaardigen slag bij Auda-Nulla, waardoor zij meesters van de geheele provincie Bengalen bleven.

Het marmeren graf van Keizer akbar, boven Agra, met deszelfs grooten bemuurden tuin; de zoo beroemde vesting Gwalior, ten zuiden van Agra, door de Engelschen, in het jaar 1779, bij verrassing, ingenomen, en de beruchte allée van boomen, die van Lahor tot Agra loopt, en eenen weg van 120 mijlen onafgebroken beschaduwt, zijn mede zoo vele luisterrijke gedenkteekenen der voormalige Indische grootheid in Hindostan en Bengalen, maar tevens ook zoo menigvuldig en naauwkeurig beschreven, dat ik het voor overtollig houde daaromtrent iets meer te zeggen.

Het zoude, voor het overige, ons bestek te buiten gaan, en, zonder twijfel, voor den lezer vervelend worden, hier eene verdere uitvoerige optelling van al de bijzonderheden en fabelen te vinden, waardoor, buiten de opgenoemde, nog verscheidene andere steden en plaatsen in eenen reuk van heiligheid zijn ge-
{==263==} {>>pagina-aanduiding<<}
raakt of eene zekere vermaardheid hebben verkregen; eene korte opnoeming van de voornaamste heb ik derhalve, in een Werk, als het tegenwoordige, voor voldoende gehouden, en zal mij dus ook bepalen, met niet dan ter loops aan te stippen die, welke ik, wegens derzelver vermaardheid, niet wel stilzwijgend kan voorbij gaan.

Hieronder behooren Koermo-Khetro, daar de boetdoener Poerthoe woonde, en waar zich vijf rivieren vereenigen, - Brindabon, alwaar Krishna aangebeden wordt, - Ajodhia, het namalige, thans mede reeds vervallene Oude, en de geboorteplaats van Ram (ofschoon sommigen, ten onregte, en onder anderen sonnerat, beweren, dat dezelve te Judea, de hoofdstad van Siam, zoude zijn); men vindt er nog eene menigte oudheden en overblijfselen van tempels, - Noboddiep, waar, in het huis van jagernaat-misjierier, gaurang geboren werd, dien men voor den insteller houdt van eene Godsdienstige wet, volgens welke de opperste Priester of Bramin eener provincie zich, in tijden van algemeene groote rampen, tot een zoenoffer voor de gramschap der Goden, van den top

{==264==} {>>pagina-aanduiding<<}
eener zekere rots, of van dien der pagoden te bersten moest werpen, - Bokresjoer en Boydianaat, daar Chiven aangebeden wordt, - Sjaisradjedhanie, waar de Ganges zich van het zuiden naar het noorden wendt, - Kedhar, eene vermaarde bedevaartplaats in het noorden van Hindostan, uit hoofde der wonderwerken, die er geschied zouden zijn, - Devarakka, of bewaarplaats van God, eene beroemde pelgrimaadje, omdat men gelooft, dat Krishna zich daar nederzette, - Gokorma, niet minder ijverig door de vromen onder de Hindo's bezocht; deze plaats is niet ver van Poenja gelegen, waar de vrouw van kornoe, een vermaard held, begraven ligt en een praalgraf heeft.



{==265==} {>>pagina-aanduiding<<}

Zestiende hoofdstuk.


Vruchtbaarheid en luchtgestel van Bengalen. - Voortbrengselen, handwerken en handel. - Vaart door de Sunderbunds. - Elefantenvangst. - De Amadavie en Kokila.

Daar ik omtrent de meest voor heilig geachte plaatsen, in Bengalen en Hindostan, voor een Werk, als dit, genoegzaam vermeen uitgeweid te hebben, zal ik thans van dit onderwerp afstappen. Ik heb daarbij, zoo veel mogelijk, getracht van al hetgene, wat minder algemeen, in deszelfs waren zamenhang, bij ons bekend is, of uit een verkeerd oogpunt beschouwd wordt, eene juiste opheldering te

{==266==} {>>pagina-aanduiding<<}
geven, maar, daarentegen, met voordacht gepoogd te vermijden, in herhalingen te komen van hetgene reeds elders beschreven of genoegzaam bekend is. Om deze zelfde reden zal ik slechts een oppervlakkig, en zoo kort doenlijk, verslag geven van alles, wat betrekking tot de vruchtbaarheid, luchtgesteldheid, saizoenen, voortbrengselen, dieren, enz. dezer heerlijke provincie heeft, want over dit alles zijn weinige andere dan reeds bekende bijzonderheden bij te brengen.

Wat de vruchtbaarheid van Bengalen betreft, daaromtrent heb ik slechts aan te merken, dat dezelve zoowel aan den vetten en mulligen grond, als ook hoofdzakelijk aan de jaarlijksche overstroomingen van den Ganges en deszelfs voornaamste takken toe te schrijven is. Deze overstroomingen, welke zich meer dan 25 à 30 mijlen uitstrekken, laten een onwaardeerbaar vet, met vruchtbare deelen bezwangerd, slijk na, waaruit het bed van dezen, met regt door de Hindo's zoo hooggeachten, vloed bestaat. De regentijd, welke in de maanden Julij en Augustus regeert, doet niet alleen de rivieren buiten hare oevers treden, door de

{==267==} {>>pagina-aanduiding<<}
ongeloofelijke menigte water, dat alsdan van de keten bergen vliet, waarmede Hindostan bijna geheel omgeven is; maar de zware stortregens, die in dezen tijd onophoudelijk van den hemel stroomen, zijn mede eene der voornaamste oorzaken van de onuitputtelijke vruchtbaarheid der Bengaalsche landen.

Bij het afnemen van den regentijd wordt de hitte, die, gedurende eenige maanden, zeer drukkend en voor vreemdelingen zelfs ondragelijk is geweest, gematigder, en nu ook vertoonen zich de velden met een nieuw leven en frisscher groen; alles groeit en rijpt met eene verbazende snelheid, en weldra leveren deze slechts door de hand der Natuur bemeste vlakten eenen duizendvoudigen oogst op. Kort daarna, in het midden van November namelijk, neemt het zoogenaamde nevelige jaargetijde eenen aanvang, en de zuidelijke winden maken nu plaats voor de noorder-mousson, die onafgebroken, tot in het begin van Februarij, heerscht, en het koude saizoen aanvoert, hetwelk intusschen voor de Europeanen het aangenaamste is, niettegenstaande des nachts en des morgens, vóór het opgaan der zon, de koude vrij doordringend kan

{==268==} {>>pagina-aanduiding<<}
wezen, en warme kleederen alsdan niet onwelkom zijn; aan den anderen kant, echter, storten de heldere, zuivere en onbewolkte lucht, de gematigde warmte, en eene zekere frischheid, welke het overige gedeelte van die dagen kenmerken, een nieuw leven in de verslapte en afgematte leden van den nog niet aan het klimaat gewonen vreemdeling. Allengs evenwel, naar mate de zon de linie begint te naderen, wordt het zoeler, en nadat, in de helft der maand Mei, de lente geëindigd is, beginnen de winden los en ongestadig te worden; nu en dan loopen zij naar het zuiden en zuidwesten; onverwachte buijen en stormen, van donder, bliksem en regen verzeld, besluiten vaak den schoonsten dag, totdat de mousson, zoo als men het daar noemt, geheel gekenterd is, en de wind zich in het zuiden vastzet, die dan, in het begin of midden der maand Julij, den gewonen regentijd weder aanvoert. De Hindo's verdeelen deze saizoenen in korte tijdperken, die zij volgens de luchtgesteldheid noemen, als:


Sisar, den neveligen tijd.

Heinant, het koude jaargetijde.


{==269==} {>>pagina-aanduiding<<}

Vassant, de lente.

Grisjéva, den heeren tijd.

Warsa, den regentijd, en

Sarat, het saizoen, dat den regen doet ophouden.



Op den elfden dag der nieuwe maan in Julij, alswanneer zich de regentijd gewoonlijk reeds ingesteld heeft, vieren zij voorts een feest, Sojoné Ekdosh geheeten, tot dankzegging voor den verkregenen regen; - en inderdaad hebben de arme inboorlingen reden, zich over het niet achterblijven der gewone regens en deze zoo noodzakelijke als onmisbare bemesting hunner velden te verheugen; want wanneer het tegendeel plaats vindt, zoo als somtijds, doch, dank zij der Voorzienigheid! slechts zelden gebeurt, dan is het grootste gedeelte dezer rampzaligen aan den schrikkelijken hongerdood overgeleverd.

Dor en verschroeid vertoonen zich dan de anders zoo lagchende en heerlijk bloeijende velden, waar de neêrgezonkene halmen en het rosse gras onder de voeten van den treurigen landbouwer kraken; - hijgend en met slaande zijden

{==270==} {>>pagina-aanduiding<<}
staat het vee, met gebukten kop, naast de uitgedroogde beken; - de verschroeide bladeren der boomen vallen ruischend op den grond, en de vogelen zitten, met hangende vleugelen, op derzelver bladerlooze takken, en trachten te vergeefs de ineengeschrompelde vruchten te openen en hun gewoon voedsel te vinden. - Alles is verschroeid - alles verdroogd!

Een geheel ander tafereel bieden de stad en de woningen der rijke en magthebbende overheerschers dezer alsdan dubbel rampzalige en geteisterde Landen aan. In tijds hebben zij zich voorzien, niet van het noodige tot hunne behoeften, maar bij geheele magazijnen vol, van de overgeblevene granen der vorige oogsten, en weldra is alles opgekocht, wat voorhanden was; - verzekerd van de honderdvoudige woekerwinst, die hun deze gevloekte handel opleveren moet, zijn zij vol vreugde, te midden der algemeene ellende; aan dans- en muzijkpartijen, maaltijden en aan de ongebondenheid, offeren zij een gedeelte dier schandelijk verkregene sommen op, en gaan onverschillig, zoo niet met blijdschap, tusschen de stervenden en lijken door, waarmede de straten bezaaid zijn, en wel-
{==271==} {>>pagina-aanduiding<<}
ker ongeluk hun werk is; - en waarom zouden zij niet? - dit is immers de regte tijd, om fortuin te maken, en spoedig naar Europa, met eene volle beurs, te kunnen wederkeeren.

Het jaar 1769, toen Bengalen de doodstuipen van drie millioenen menschen zag, die door honger, - en alleen door honger! - wegens den mislukten regentijd, en de afschuwelijke praktijken van eenige Britsche monsters, omkwamen, ligt den Engelschen, zoowel als den Hindo's, nog versch en diep in het geheugen, maar in eenen tegenstrijdigen zin. De eerste, eenige weinige, die ik gekend heb, uitgezonderd, spreken nog met een geheim genoegen van dezen tijd, die hunne speculatiën zoo uitnemend bekroonde, en hen van nietige wezens tot vermogende lieden maakte; wat de meeste hoofden van dit vloekgespan betreft, deze verzuimden geen oogenblik, om, na het gelukken van hunnen toeleg, in Europa, met den kwalijk verkregenen buit te schitteren. De Hindo's, daarentegen, zonder veel te zeggen, rigten hunnen blik ten hemel, en denken met smart aan het droevig lot hunner nabestaanden, die onder den hongerdood moesten bezwijken.

{==272==} {>>pagina-aanduiding<<}

Wanneer in vroegere tijden, en voordat de Europeanen hunnen ijzeren schepter over deze Landen zwaaiden, eene dergelijke droogte en schaarschheid van levensmiddelen plaats vond, dan gaven de Vorsten, zoowel onder de Indische, als daarna onder de Mogolsche heerschappij, aan hunne Landvoogden bevel tot het openen der korenmagazijnen, welke, volgens hunnen uitdrukkelijken last, steeds in elke hoofdplaats van eene provincie moesten bestaan en aanhoudend gevuld blijven; uit dezelve werd een ieder, tot eenen gematigden prijs, van het noodige voorzien, en deze geduchte dagen streken zonder merkelijk onheil voorbij.

Nu, daarentegen, wanneer de gewone regens uitblijven en de nood begint te nijpen, ziet men de arme inboorlingen, bij geheele scharen, naar het roofnest trekken, waar hunne blanke onderdrukkers hen wachten, om, vaak, voor een enkel maal eten, derzelver geringe bezitting tot zich te strijken, en hen daarna, koelbloedig, van honger te zien omkomen. - Doch keeren wij tot ons verhaal en minder onaangename onderwerpen terug.

{==273==} {>>pagina-aanduiding<<}

De voortbrengselen van Bengalen bestaan hoofdzakelijk in rijst en andere granen, zijde, katoen, opium, salpeter, indigo, peper en andere Oostersche artikelen. Van rijst, katoen, opium, salpeter en katoenen en zijden manufakturen, is de overwinst zoo ontzaggelijk groot, dat geheel Indië niet alleen, maar ook alle Europesche markten met deze voortbrengselen van hier voorzien worden.

De hoofdplaats der katoenweverijen is te Murshedabad (*), aan de Ougly gelegen, en de voormalige residentie van jaffier chan, Nabob van Bengalen. Het zijn voornamelijk

{==274==} {>>pagina-aanduiding<<}
de Denen te Serampoer (*), die zich van deze plaats de katoenen stoffen aanschaffen, uit

{==275==} {>>pagina-aanduiding<<}
welke zij gedeeltelijk de paar jaarlijksche ladingen voor hun hoofdkantoor te Tranquebar zamenstellen.

Alles, wat van de manufaktuurwaren door geheel Bengalen, en zelfs gedeeltelijk uit de naburige plaatsen van Hindostan, niet dadelijk door de Kooplieden opgekocht, of veeleer vooruit besteld en betaald is, wordt naar Dacca, eene volkrijke, maar onaanzienlijke stad, aan de uitwatering van den hoofdtak van den Ganges, en eene voorname markt van Oostindische manufakturen, om te verkoopen gezonden. De schoone gelegenheid aan zee, de vaart door de Sunderbunds, op den Ganges en op eene menigte kleine rivieren, welke hier het land doorsnijden: - dit alles begunstigt uitnemend den handel dezer plaats, zoowel naar afgelegene gewesten als naar de binnenlanden; zij is dan ook de stapelplaats van alles, wat keurigs in Bengalen en Hindostan, van dien aard, vervaardigd wordt; de verkoopers zijn hier steeds van een' gereeden aftrek en de koopers van eene ruime sortering van allerlei soorten van stoffen verzekerd, zoowel katoenen als zijden; want, behalve de toevloed van

{==276==} {>>pagina-aanduiding<<}
vreemde goederen, wordt ook binnen hare eigene muren eene groote menigte van dezelve geweven; inzonderheid vindt men hier de fraaiste en fijnste muzelinen doeken, chitsen, gordels en tapijtwerken van geheel Indië.

Cossimbasar, mede aan de Ougly, en een Hollandsch kantoor, bestaat grootstendeels van hare zijdeweverijen, waarvan de stoffen insgelijks te Dacca of te Patna gesleten worden.

Patna, de hoofdstad van de provincie Bahar, drijft eenen uitgestrekten handel in zijden en katoenen goederen, en is zelf eene der voornaamste plaatsen, waar zij vervaardigd worden; derzelver hoofdzakelijke handel echter, en het artikel, waardoor zij, benevens de geheele provincie, vermaard is, bestaat in opium; deze zoo beruchte droogerij, en de wijze van inzameling en bewerking derzelve, is zoo menigvuldig beschreven, dat ik niets daarbij te voegen heb, dan dat de nog versche koeken zacht zijn en eenen sterken reuk hebben; ouder geworden zijnde, komt op dezelve eene korst, en wanneer zij geheel droog zijn, deugen zij niets

{==277==} {>>pagina-aanduiding<<}
meer. De omstreken van Patna en Agra leveren mede eene groote menigte salpeter op, die geene natie beter dan de Hollanders weet te zuiveren.

Agra ligt aan de Jomma, beneden Delhi, en werd door Keizer akbar tot zijne residentie verkoren. Deze stad is thans in een' zeer vervallen' staat, en eene menigte prachtige bouwvallen getuigt slechts van haren voormaligen luister. In den omtrek wordt mede indigo aangebouwd, die zeer geacht is en duur betaald wordt. De stad zelve, hoezeer vervallen, vertoont evenwel nog eene groote levendigheid, doordien zij tot doortogt verstrekt voor alle goederen, welke van de naburige Rijken over en weder verzonden worden. Hier is het middelpunt, van waar de goederen en karavanen van het oosten, westen, zuiden en noorden van Hindostan vertrekken of elkander ontmoeten.

Cachemir, de grensstad van Hindostan, aan de zijde van het Thibetsche Rijk en Tartarijë, en door hare shawls zoo zeer beroemd als bekend, behoeft hier geene verdere beschrijving, evenmin als eenige andere steden van Hindos-
{==278==} {>>pagina-aanduiding<<}
tan en Bengalen, die voor den handel van minder belang zijn; onder dezelve is evenwel Benares beroemd wegens hare katoen- en zijdeweverijen, en het fraaije huisraad, dat hier uit allerlei fijn hout gemaakt wordt, - Lucknow (*), de hoofdstad der provincie Oude, van welker manufakturen zich voornamelijk de Denen voorzien, - Faitzabad of Fatepoer, wegens den uitgestrekten geld- en wisselhandel, die hier gedreven wordt, - Delhi, van wege de menigte rijst, suiker en indigo, waarmede het omliggende land bebouwd, en de fijne Goudsmidswerken, die hier vervaardigd worden, - en Lahor (†), de hoofdstad van de pro-
{==279==} {>>pagina-aanduiding<<}
vincie Poenja, wegens haren aanbouw van katoen en suiker, welk laatste artikel hier het beste van geheel Indië valt. De handel van al de opgenoemde plaatsen gaat door de handen der Banianen, Joden en Armeniërs, die door het gansche Land de verschillende artikelen

{==280==} {>>pagina-aanduiding<<}
van de eerste vervaardigers opkoopen, en er grove winsten mede doen.

De diamantmijn van Sommelpoer, in de provincie Berar, ofschoon naar alle waarschijnlijkheid zeer rijk, levert echter slechts weinig op, vermits zij niet naar behooren geopend en bearbeid wordt; de meeste steenen, die men van dezelve verkrijgt, worden, in den regentijd, door de rivier Koël, welke daarnevens stroomt, van de bergen afgespoeld, en uit haar zandig bed gegraven.

De driehoekige streek lands, of Delta, onder den naam van de Sunderbunds bekend, welke door den hoofdtak van den Ganges en deszelfs westelijken zijtak, de Ougly, omvat wordt, en aan wier aanslibbingen, zoowel als door de opwerpselen der zee, zij haar bestaan ongetwijfeld te danken heeft, levert, behalve eene groote menigte van het voortreffelijkste timmer- en scheepsbouwhout, eene niet minder aanzienlijke hoeveelheid zout op, hetwelk aan den zeekant in hare baaijen en inhammen vervaardigd, en daarna, door de Engelschen (die hier van alle zout eene monopolie gemaakt hebben) naar

{==281==} {>>pagina-aanduiding<<}
Calcutta afgescheept wordt. Dit laatste geschiedt niet over zee langs de kust, gelijk men veelligt zoude gelooven, maar gaat, op eene veel gemakkelijker en zekerder wijze, de binnenwateren door, met de ontelbare kanalen te volgen, die deze streek lands doorsnijden.

Op deze vaart vindt men tevens alles verwezenlijkt, wat de verbeelding zich van dien aard schoons, vreemds en verrukkelijks kan voorstellen. Dezelve loopt meer dan 50 mijlen, te midden van onafgebrokene bosschen van het heerlijkste en verschillendste groen, door welke zich een labirint van smalle kanalen, langs tallooze digt begroeide eilandjes, kronkelt, welke krommingen elk oogenblik nieuwe schilderachtige gezigten opleveren; meestal zijn deze kanalen naauwelijks breed genoeg, dat twee kleine vaartuigen elkander kunnen ontwijken, terwijl mast en zeilen langs de digtbebladerde takken schuren; - soms, wanneer men den met kreupelbosch bezoomden hoek van eenen naauwen en somberen doortogt, welke op een der hoofdkanalen uitloopt, te boven gekomen is, verschijnt op eens de dag in al zijnen glans, en men bevindt zich onverhoeds op

{==282==} {>>pagina-aanduiding<<}
eenen aanmerkelijken waterplas, en zeilt in eene breede vaart, die zich, in eene onafzienlijke verte, weder tusschen donkere bosschen verbergt; - dan weder vormen de in elkander geslingerde toppen en takken der boomen van de wederzijdsche vernaauwde oevers uren lang een digt en groen gewelf, waar eene aangename koelte en bekoorlijke schemering heerscht, en de stralen der zon niet dan een flaauw en bevend licht verspreiden, of hier en daar, op eene meer opene plaats, slechts doordringen, om dezelve met des te meer luister te verlichten, en tegen het donkere groen van al het overige te krachtiger te doen afsteken; - een andermaal weder openen zich langzamerhand deze natuurlijke gewelven tot een klein meer, van rondom omzoomd met de prachtigste boomen, wier ruischende toppen zich, benevens het liefelijk blaauw des hemels, op de effene watervlakte spiegelen, waar vaak de bontgevlekte tijger onbeschroomd, op den helderen dag, langs den oever waart, en de voorbijvarenden met glinsterende blikken volgt: - in één woord, slechts de vaarten langs de kreken van de ongestoorde wildernissen der binnenlanden van Amerika kunnen, in verscheidenheid van groot-
{==283==} {>>pagina-aanduiding<<}
sche en liefelijke Natuurtooneelen, met deze in vergelijking komen. De vaart is tevens van geen het minste gevaar vergezeld, indien men zich, in plaats van de opene inlandsche vaartuigen, van dezulke bedient, welke voorzien zijn met eene soort van roef en met luiken, die men, des nachts, kan sluiten, wanneer het vaartuig aan den oever ligt, dewijl men, zonder dat, groot gevaar loopt, eene prooi te worden van de, boven alle verbeelding, menigvuldige tijgers, die zich in deze bosschen ophouden, en stout genoeg zijn, om, bij nacht, in het vaartuig te springen; zelfs is het op den dag niet gewaagd aan wal te komen, en van de zoutwerkers en houthakkers, die daartoe genoodzaakt zijn, wordt menig een verscheurd.

Er zijn twee voorname vaarten, welke naar de Sunderbunds geleiden: de eerste is met het, achter Calcutta gelegene, meer Poeligaat of Ballegaat verbonden, en wordt door de Engelschen Ballighaut passage genoemd; de andere noemen zij Sunderbunds-passage, en dezelve heeft haren ingang door de spruit Radjepoer, aan de Ougly.

Nopens de viervoetige dieren van Bengalen

{==284==} {>>pagina-aanduiding<<}
valt niets bijzonders aan te merken, dat niet reeds genoegzaam bekend is, vermits er geene vreemde soorten, voor zooverre mij bewust is, bestaan. Ik kan echter niet nalaten met een paar woorden te gewagen van de elefantenvangst, welke even over de grenzen van Bengalen, in de provincie Tippoera (*), eene boschrijke en weinig bekende streek ten noorden van Chittigong (of, volgens de Europeanen, Chatigam), plaats vindt. Dezelve geschiedt in de maand November, wanneer het luchtgestel begint te verkoelen, en het, door de regenmousson, doorweekte land eenigzins opgedroogd en weder hard geworden is; alsdan komen de elefanten uit de dikste en ondoordringbare wouden naar de minder boschrijke oorden afzakken, en worden, voornamelijk des nachts, op allerlei genoeg bekende en beschrevene wijzen, gevangen.

Onder de vogelen vindt men eenige, gelijk de Amadavie en Kokila, welke aan Bengalen

{==285==} {>>pagina-aanduiding<<}
alleen eigen zijn, en weinig elders gevonden worden.

De Amadavie, door de Europeanen het Bengaalsch rijstdiefje genoemd, is een kleine vogel, van schitterend schoone vederen; de rug is lichtgrijs, de borst helderblaauw, en de vleugels gespikkeld met roode en witte vlekken.

De Kokila, daarentegen, is een onaanzienlijke kleine vogel, en daarin, zoowel als ten aanzien zijner overige eigenschappen, volmaakt aan onzen nachtegaal gelijk; om deze reden, en uit hoofde zijner sterke maar liefelijke stem, en dewijl hij alleen des nachts zingt, wordt hij ook, in de wandeling, de Bengaalsche nachtegaal geheeten; zijne eijeren legt hij in de nesten van andere vogelen, en laat die door hen uitbroeijen.



{==286==} {>>pagina-aanduiding<<}

Zeventiende hoofdstuk.


Droevige noodzakelijkheid en kortstondig geluk. - Verregaande edelmoedigheid. - Vertrek van Calcutta. - Gevaarlijk toeval.

Het wordt tijd, om tot mijne geschiedenis terug te keeren.

Twee jaren had ik bij mijnen braven weldoener doorgebragt, en gedurende dien tijd ontelbare bewijzen van zijne vaderlijke genegenheid en vriendschap genoten; de wonden van mijn hart over het verlies van Anna waren door de heelende hand des tijds eenigermate gesloten, en ik dacht met minder hevige smart

{==287==} {>>pagina-aanduiding<<}
aan haar, die mij zoo wreed verried. Tevredenheid en kalmte keerden langzamerhand weder in mijn verbitterd gemoed, en ik meende mij te mogen vleijen, mijne overige dagen met meer gerustheid te zullen slijten, toen het den Hemel behaagde, ook deze verwachting te leur te stellen, en nieuwe rampen boven mijn hoofd aan te voeren, die mij van de zijde mijns eenigen beschermers afrukten (*).

{==288==} {>>pagina-aanduiding<<}

Te lang was mij het inwendig verdriet, dat hem kwelde, verholen gebleven; te lang had ik zijne vorige opgeruimdheid zien verdwijnen, zonder er de oorzaak van te weten, en hield hij, tegen gewoonte, zijne briefwisseling voor mij geheim; doch zijne en mijne vijanden wisten mij weldra uit den droom te helpen, toen zij bemerkten, dat zijne genegenheid voor mij te vast geworteld was, en onveranderlijk dezelfde bleef, niettegenstaande al hunne aanvallen en het verdriet, dat zij hem veroorzaakten; - te regt begrepen zij, dat mijn hart niet bestand zoude zijn tegen het bewustzijn, van mijnen weldoener om mijnentwille te zien lijden, en dat ik alles, zelfs het geluk van zijn bijzijn, zoude opofferen, om een einde aan zijne kwellingen te kunnen maken.

Eerst beproefde men mij schadeloos te stellen, en mijne verwijdering nog als eene gunst te doen voorkomen, door mij den post van Beëedigd Translateur bij het Gouvernement van Benares aan te bieden. Hoe weinig kenden die lieden mij in dat opzigt, en hoe verkeerd deden zij, met mijne denkwijze naar de hunne te beoordeelen! Geen post, hoe aanzienlijk ook, zoude

{==289==} {>>pagina-aanduiding<<}
mij hebben kunnen bekoren, wanneer die de verwijdering van de verblijfplaats mijns weldoeners vereischte, en ik aan denzelven zijn bijzijn had moeten opofferen; - en dan nog de post van Translateur bij de Engelschen! Ik zoude, als middelpersoon tusschen de zoogenaamde regtbanken en de Hindo's, de meestal regtmatige klagten der verdrukte ingezetenen en verongelijkte grondbezitters moeten aanhooren, en dezelve, benevens de harde of overmoedige antwoorden hunner overheerschers, over en weder brengen, zonder hen te mogen verdedigen, zonder hunne partij te trekken, en zonder de ontvangers en invorderaars der tallooze belastingen van geweldenarij en afpersingen te mogen beschuldigen, wanneer zulks uit het beloop der zaak bleek! - Dit ware mij onmogelijk geweest; ik zoude mij niet hebben kunnen wederhouden, met kracht, de belangen der onderdrukten voor te staan; en met een' zoodanigen Translateur is men bij de Engelschen nog minder, dan bij elke andere natie, gediend.

Men was niet weinig verwonderd en te leur gesteld, toen ik derhalve deze bediening, door welke men, zoo het heette, uit ware vriendschap,

{==290==} {>>pagina-aanduiding<<}
mijn geluk zocht te bevorderen, ronduit weigerde; doch zij beoordeelden mij naar hunne eigene gevoelens, en hadden geen oogenblik getwijfeld, of ik zoude gaarne een der handlangers hunner ongeregtigheden hebben willen worden, en met de uiterste vreugde deze gelegenheid aangrijpen, om mede in de rij te mogen treden van hen, die door laagheden en kuiperijen zich den weg banen tot de hoogste posten, ten einde weldra met buit, maar ook met gruwelen en vervloekingen, beladen, naar Europa te kunnen terugkeeren.

Neen, ellendigen! ik gevoelde mij verre boven u verheven; - met verdiende verachting verwierp ik uwen schandelijken voorslag; - geheime lasteringen en ondermijnende valschheid, de wapenen van trouweloozen en zwakken, waren het alleen, waardoor gij gezegepraald hebt, en mij afgerukt van den boezem des eenigen mans, die zich mijner, in deze verwijderde gewesten, aantrok, en mij ten vriend en vader verstrekte. - Droevige noodzakelijkheid, hoe hard viel het mij, aan uw gebod te voldoen! - Ach! waarom moest ik zoo gevoelig zijn voor hetgene ik dacht, dat eer en

{==291==} {>>pagina-aanduiding<<}
pligt mij voorschreven, en uwe dagen, o mijn weldoener! door het gemis mogelijk van mijne tegenwoordigheid, waaraan gij gehecht geworden waart, verkorten? - Waarom wierp uw naaste bloedverwant eenen onverdienden argwaan op mij, die niets dan uwe vriendschap waardeerde? Hij was het, die u het leven verbitterde; hij..... maar het gebeurde zij vergeten; ik vereer den naam, dien hij draagt, te zeer, om mij openlijk over zijne handelwijze te beklagen, en het bewustzijn van steeds opregt gehandeld te hebben zal, zoowel als de bijzonderheden van het voorgevallene, met mij in het graf dalen.

Het is mij niet mogelijk de tooneelen te beschrijven, die tusschen den Heer Fowke en mij voorvielen, toen ik, zijne geheime droefheid niet langer kunnende wederstaan, hem eindelijk, na lang dralen, de redenen bekend maakte, die mij noodzaakten hem voor altijd te verlaten. In zijn mannelijk oog, reeds lang aan die zwakheid ontwend, welde een traan op, - het ondubbelzinnigste bewijs van hetgene zijn hart, op de gedachte aan onze scheiding, ondervond, - terwijl ik, van mijnen kant, niet

{==292==} {>>pagina-aanduiding<<}
in staat was, mijne, door de hevigste droefheid, afgebrokene woorden langer verstaanbaar te maken, en eindelijk, luid snikkende, het vertrek verliet.

Ik heb zijn achtbaar gelaat niet weder mogen aanschouwen: de Voorzienigheid nam hem weldra van deze liefdelooze aarde weg, ten einde daarboven het loon voor zijne menigvuldige deugden te ontvangen. - Uwe schikkingen zijn ondoorgrondelijk, o Almagtige!

De Heer Fowke was de eerste, die zijne bedaardheid herkreeg, en zijn waarlijk wijsgeerig gemoed boven alle tegenheden van zijne lange en moeijelijke loopbaan wist te verheffen. Zijn banian bragt mij, den volgenden morgen, een' brief van hem, waarin hij mij den grootsten lof toezwaaide wegens de opoffering, die ik deed, en waaraan hij, na rijp overleg, zich verpligt achtte, zijne toestemming te geven, ten einde mij te redden uit den neteligsten toestand, waarin zich ooit een man van eer heeft bevonden. Om ons eene herhaalde smartelijke scheiding te besparen, zoude hij nog denzelfden dag een binnenlandsch reisje ondernemen; aan zijnen banian

{==293==} {>>pagina-aanduiding<<}
had hij de noodige bevelen achtergelaten, om te zorgen, dat ik met eene goede gelegenheid naar Ceylon of de kust van Koromandel zoude kunnen vertrekken, waar hij mij verzocht te blijven, totdat hij mij nader zoude geschreven hebben, en zelf omtrent een en ander beter onderrigt zijn; tevens beval hij mij op het dringendst, geene der schikkingen, welke hij daaromtrent getroffen had, in het minst te wederstreven. In mijne droefheid verzonken, gaf ik mijne toestemming tot alles, wat men verlangde, en wist den banian, op zijne herhaalde vragen, niets te antwoorden, dan dat hij naar welgevallen konde handelen.

Zoodanig geraakte ik van mijnen trouwsten vriend en tweeden vader verwijderd, en werd weder in de wijde wereld teruggestooten, even verlaten als ooit, en met een harteleed te meer.

Den tweeden dag na het vertrek van den Heer Fowke kwam mij zijn banian zeggen, dat hij alles voor mijne afreize in gereedheid had gebragt, en het schip slechts naar mijne

{==294==} {>>pagina-aanduiding<<}
aankomst wachtte, om de rivier af te zakken en in zee te steken. Te gelijker tijd overhandigde hij mij een gezegeld papier, door den Heer Fowke aan mij gerigt, waarin deze edelmoedige en boven allen lof verhevene man, na op nieuws een hartelijk en teeder afscheid van mij genomen te hebben, als een laatst bewijs van zijne genegenheid, verzocht, de lading rijst, lijnwaden en katoenen goederen, van dit voor zijne rekening bevrachte schip the Harmony, als mijnen eigendom en als het mij toekomend gedeelte te beschouwen van de winst op zijnen juweelhandel, waarin hij mij een aandeel gegeven had; ik vond tevens in dit pakket de op mijnen naam geteekende paspoorten, vrachtbrieven en andere bewijsstukken, in behoorlijke orde bijeen.

Ik stond verzet van eene zoo verregaande edelmoedigheid, en wist oenen geruimen tijd niet, of ik waakte dan droomde, totdat de aankomst van den Kapitein, die mij nu, ingevolge het bevel van den banian, zijne opwachting kwam maken, en mij drong om scheep te gaan, mij van de wezenlijkheid overtuigde. Hevig aangedaan en met betraande oogen nam

{==295==} {>>pagina-aanduiding<<}
ik afscheid van dit voor mij zoo waard verblijf, en beschouwde voor het laatst deze muren, binnen welke de deugd en menschenliefde huisvestten.

Naauwelijks bevond ik mij aan boord, en waren mijne achtergelatene goederen door de zorg van den banian in de volmaaktste orde aangekomen, of Kapitein hutt liet het anker ligten, en wij dreven langzaam de rivier af.

Weldra verdween de stad Calcutta uit ons gezigt, en verschool zich achter de boschrijke krommingen der oevers. Voor het laatst had ik dezen prachtigen zetel der Europeaansche overheersching in deze Landen gezien, en ik dacht met weemoed aan den beminnelijken grijsaard, dien ik daar terugliet, beroofd van een hem onmisbaar geworden gezelschap, en in zijne hooge jaren blootgesteld aan al de ongemakken, die, ondanks zijn sterk gestel, hem eens moesten overvallen, zonder een' vriend, een' trooster, of iemand bij zich te hebben, aan wien hij zijn leed klagen, en die hem met de zorgvuldigheid der vriendschap oppassen konde. Ach! hoe gaarne had ik die zorg op mij willen ne-
{==296==} {>>pagina-aanduiding<<}
men; met hoe veel bereidwilligheid en teedere angstvalligheid zoude ik getracht hebben, zijn lijden te verzachten of zijne wenschen te voorkomen, en alzoo eenigermate mijne vurige erkentenis aan den dag te leggen voor de onbepaalde genegenheid, die hij mij toedroeg, en waarvan ik zoo menig bewijs ondervonden had, en zelfs nu nog ondervond.

Tegen den avond kwamen wij te Khiederpoer, een klein Indiaansch dorp aan de regterzijde der Ougly, waar wij het anker wierpen. Bij deze laatste verrigting had een onzer beste matrozen het ongeluk, dat bij het slippen van het ankertouw zijne hand tusschen den stopper geraakte, en hem daardoor drie vingers van de regterhand verpletterd werden. Ik liet den ongelukkigen, des anderen daags, zijne volle gagie voor de reis geven, en zond hem terug naar het hospitaal te Calcutta, hetwelk zoo voortreffelijk ingerigt is, dat het ten voorbeelde kan strekken voor alle hospitalen, zoowel in de Indiën als in Europa. Over het algemeen staan, in foortgelijke gestichten, alle Europesche natiën, en inzonderheid de Hollanders, vooral wat de ko-
{==297==} {>>pagina-aanduiding<<}
loniën betreft, verre bij de Engelschen achter.

Eindelijk kwamen wij de banken aan den mond der Ougly te boven, en na den Loods, volgens gewoonte, 100 pagoden en een getuigschrift overhandigd te hebben, dat hij ons behouden in het zoogenaamde loodswater gebragt had, en nadat ik hem eenen brief voor den Heer Fowke, mijn laatste afscheid en mijnen vurigen dank voor al zijne goedheden en weldaden behelzende, had medegegeven, zetten wij de zeilen bij, en stevenden, met eene frissche noordoosterkoelte, op Ganjam aan.

Ofschoon ik nog aanhoudend in eene diepe droefheid gedompeld was, hadden evenwel de menigvuldige werkzaamheden, die thans op mij rustten, en de frissche zeelucht in zooverre eene heilzame werking op mijnen geest, dat ik mij, na eenige dagen, weder in staat bevond, mijne gedachten over hetgene mij omringde te laten gaan.

Thans bemerkte ik dan ook met zekerheid, hetgene ik reeds vroeger gemeend had te be-
{==298==} {>>pagina-aanduiding<<}
speuren, dat de Kapitein een weetniet was, die naauwelijks lezen of schrijven konde, en veel minder de onontbeerlijke kundigheden van zijnen stand bezat, om een schip over zee te brengen. Te allen gelukke vond ik in den eersten Stuurman, een' Franschman, rougier genaamd, een kundig en ervaren zeeman, dien ik dus, ingevolge de aan mij gegevene volmagt van den Heer Fowke, die tevens eigenaar van den bodem was, voorloopig tot Kapitein aanstelde, en den anderen, daarentegen, de vrijheid liet, zich in de kajuit, bij een' bowl punch, waarvan hij een groot liefhebber was, te vermaken. Wij hadden, door zijne verkeerde manoeuvres en onkunde, omtrent den loop der stroomen in dit vaarwater, reeds aanmerkelijk verloren, en waren tot onder de Delta van Bengalen teruggedreven.

Den volgenden nacht bragt ik met den nieuw-aangestelden Kapitein op het dek door, ten einde hem behulpzaam te zijn in het herwinnen van den teruggang, dien wij door de lompheid van den Engelschman hadden geleden.

Tegen den morgen kregen wij de witte pa-
{==299==} {>>pagina-aanduiding<<}
goden of Jaggernaat (*) in het gezigt, en nu wilde ik mij ter rust begeven, te meer, daar ik mij eenigzins ongesteld gevoelde. Naauwelijks echter lag ik te bed, toen op eens een pijnlijke en hevige scheut door mijne borst voer, mijn hart als te zamen genepen, en mij daardoor de ademhaling zoodanig verzwaard werd, dat ik in gevaar was oogenblikkelijk te zullen stikken; in dezen doodelijken toestand, waarin ik mijne volkomene bezinning behield, en het schrikkelijke van mijnen toestand, indien ik zonder hulp bleef liggen, geheel besefte, trachtte ik om hulp te roepen; maar zoowel de spraak, als het vermogen van eenig geluid te geven, had ik verloren, en nog maar even kracht genoeg, om uit het bed en de kajuit te snellen en het dek te bereiken, waar ik, zoo lang ik was, nederviel, een paar malen met de

{==300==} {>>pagina-aanduiding<<}
hand op het hart wees en toen bezweek. Mijn gezwollen aangezigt, zwartblaauwe kleur, geopende mond, en vergeefsche pogingen, om te ademen: - dit alles bragt het volk bijeen, en de uiterste verwarring en ontsteltenis onder hen te weeg. Nadat men mij eindelijk azijn en geest van hertshoorn had doen opsnuiven, begon ik een weinig lucht te scheppen en vervolgens weder vrijer te ademen, hoewel mij nog altoos eene drukking en pijn voor het hart, die onbeschrijfelijk was, bijbleef.

Dit was mede een dier ijsselijke oogenblikken, waarvan ik zoo menige, gedurende mijnen wisselvalligen levensloop, heb ondervonden; want ik had, gedurende hetzelve, eene volkomene bewustheid van mijnen gevaarlijken toestand, en dacht onfeilbaar aan eenen zoogenaamden hartvang of syncope te zullen sterven, zonder alvorens weder tot mijne spraak en het gebruik mijner zinnen te geraken.

Ik bragt eenen zeer slechten nacht door, en vond mij eerst na verloop van een paar dagen eenigzins hersteld; zoodra ik echter weder

{==301==} {>>pagina-aanduiding<<}
op het dek verscheen, gevoelde ik eenen nieuwen aanval van deze verschrikkelijke plaag in mij oprijzen, wel is waar minder hevig dan te voren, maar nu daarentegen van eenige stuiptrekkingen vergezeld.



{==302==} {>>pagina-aanduiding<<}

Achttiende hoofdstuk.


Aankomst te Bimilipatnam. - Visagapatnam. - Onvoorspoedige reize. - Mazulipatnam. - Geen regel zonder uitzondering. - De Saniassie. - Bimilipatnam. - Droevig herdenken. - Vertrek van de Koromandelsche kust.

Kort daarna zagen wij, op eenen vroegen morgen, Bimilipatnam, nog twee mijlen nagenoeg van ons af, en wierpen spoedig het anker op de reede.

Ik begaf mij dadelijk aan wal, en liet intusschen de noodige versche mondbehoeften

{==303==} {>>pagina-aanduiding<<}
en andere artikelen, inzonderheid water en brandhout, dat ons het meeste ontbrak, aankoopen. Hier zond ik mede den weetniet weg, die zich aan den Heer Fowke, als Scheepskapitein, opgedrongen had, en benoemde nu stellig, in zijne plaats, den Franschen Stuurman rougier, die, zoo als men zich herinneren zal, de werkzaamheden, aan dien post verknocht, tot dusverre reeds had waargenomen.

Nadat wij onzen nieuwen voorraad ingenomen hadden, vertrokken wij van Bimilipatnam, en vervolgden weder onze reize met een gunstig koeltje. Zoodra bevonden wij ons echter niet in zee, of wij hadden dadelijk met stilten, tegenwind en stroom te kampen. Op deze wijze worstelden wij een paar dagen, en dachten reeds eene goede streek ten zuiden van Bimilipatnam en Visagapatnam teruggelegd te hebben, toen wij ons, bij het nemen van hoogte, in tegendeel, meer dan twintig mijlen ten noorden achteruit gedreven vonden; met zoodanige kracht schoten de stroomen reeds noordwaarts, hetwelk een onfeilbaar voorteeken van de kentering der mousson was; want de stroom volgt langs de kusten, in deze vaarwaters, dezelfde

{==304==} {>>pagina-aanduiding<<}
rigting als de wind, zoodat in de zuidermousson de stroomen een' zuidelijken en in de noorder-mousson eenen tegengestelden koers nemen.

Tegen den avond hadden wij weder de hoogte van Bimilipatnam bereikt, en daar te zelfder tijd eene frissche koelte ons gunstig was, hoopten wij den volgenden dag op de hoogte van Jaggernaikpoeram (*) te zullen komen, doch vonden ons toen, tot onze groote teleurstelling, nog voor Visagapatnam, alwaar wij niet dan na groote moeite ten anker kwamen.

Ik begaf mij dadelijk naar de stad, dewijl ik nog steeds eene drukkende beklemming voor het hart gevoelde; een Engelsch Geneesheer, dien ik daarover raadpleegde, gaf mij een middel, hetwelk mij groote verligting verschafte.

Visagapatnam ligt in eene dorre en zandige

{==305==} {>>pagina-aanduiding<<}
vlakte, te midden eener menigte hooge en naakte rotsen, die den verfrisschenden zeewind grootstendeels den doortogt beletten en de stralen der zon terugkaatsen, waardoor de stad als in eenen oven ligt, en hier, gedurende het drooge jaargetijde, eene zoodanige hitte heerscht, dat het elken vreemdeling, zelfs eenen bewoner van het zuidelijk Europa, onbegrijpelijk en ondragelijk moet voorkomen.

Des namiddags keerde ik naar boord terug; doch de wind liep op eens tegen, en wij verlieten dus eerst den volgenden dag de reede.

De gestadige stilten en tegenwinden vertraagden nu weder onzen voortgang, en deden ons genoegzaam meer verliezen dan winnen; daarenboven stortte ik op nieuws weder in mijne vorige kwaal, en verergerde van dag tot dag, hoe meer ik de zeelucht, die mij inzonderheid nadeelig scheen te zijn, inademde; de hoop van Palliacatta (*) nog zoo spoedig

{==306==} {>>pagina-aanduiding<<}
te bereiken, als mijn toestand vorderde, werd door deze aanhoudende zuidoostewinden en zuidelijke stroomen gestadig flaauwer, en verloor dagelijks meer van hare waarschijnlijkheid; uit dien hoofde besloot ik Mazulipatnam op te zoeken, waar wij binnen een etmaal dachten te kunnen aankomen.

Behalve de opgenoemde, bestonden er nog verscheidene andere beweegredenen, die mij in het voornemen, van te Mazulipatnam binnen te loopen, versterkten; ten minste zag ik

{==307==} {>>pagina-aanduiding<<}
wel in, dat wij te laat van Bengalen vertrokken waren, en er volstrekt geene waarschijnlijkheid bestond van Trinconomale, veelmin Colombo, op het eiland Ceylon, werwaarts de Heer Fowke eigenlijk de lading bestemd had, in dit jaargetijde te bereiken; bovendien had ik te Bimilipatnam vernomen, dat de rijst te Mazulipatnam hooger in prijs stond, dan te Colombo.

Wij hielden derhalve op Mazulipatnam aan, en daar wij ons reeds ruim op de hoogte van die plaats bevonden, zoo dachten wij er onmisbaar binnen vier en twintig uren, ten langste, te zullen aanlanden. Dan de tegenspoed vervolgde ons, op deze reize, onophoudelijk, en het scheen, dat de wind slechts alleen naar ons voornemen, van op de kust aan te houden, had gewacht, om van streek te veranderen; want tegen den avond, toen wij den wal reeds vrij nabij gekomen waren, liep dezelve op eens west en noordwestelijk, en blies ons vlak tegen; waren wij nu niet van onzen eersten koers geheel vervallen geweest, zoo zoude ons deze voordeelige wind tot Pondichery kunnen gebragt hebben. Wij bleven in-
{==308==} {>>pagina-aanduiding<<}
tusschen voortdurend tegen wind en golven worstelen, in de hoop, van spoedig door eene noord- of zuidoostelijke koelte, welke winden in dezen tijd toch de overhand hebben, uit onzen bezwaarlijken toestand gered te worden.

Hierin hadden wij ons dan ook gelukkiglijk niet bedrogen, en den volgenden morgen woei er inderdaad een oostzuidoostewind, maar tevens met zoodanige hevige vlagen en rukken, dat dezelve ons op lagerwal en in de golf van Armagom, tegen eene gevaarlijke zandbank, dreef; bij de eerste peiling bevonden wij 18, bij de tweede 13 en bij de derde 9 vademen water, terwijl intusschen ons schip, op eene vreesselijke wijze, stampte en slingerde. Wij wierpen dadelijk een anker uit, doch dit slippende, vervielen wij op 7 vademen, waar het eenigzins in den zandgrond hield; voor het tweede anker, dat wij nu mede uitbragten, bleef het echter opdraaijen, en dit was ons geluk, want zonder dat hadden wij eene schipbreuk niet kunnen ontgaan. Den geheelen nacht echter bragten wij in onophoudelijken angst door; de wind, die bijkans tot eenen storm aangewakkerd was, deed ons schip buitengemeen

{==309==} {>>pagina-aanduiding<<}
zwaar voor deszelfs ankers werken, zoodat wij elk oogenblik te vreezen hadden, dat zij het niet zouden kunnen houden, in welk geval wij onmisbaar op lagerwal of op droogten moesten vervallen; want ofschoon er nog geen land te zien was, niettegenstaande wij ons op meer dan 7 vademen water bevonden, was het mij evenwel niet onbekend, dat tusschen hetzelve en ons menigvuldige ondiepten en zandbanken lagen.

Met het aanbreken van den dag hadden wij het geluk, door behulp van eenen zuidoostewind, uit deze gevaarlijke plaats te geraken, en kort daarna Mazulipatnam in het gezigt te krijgen, waar wij ook spoedig ten anker kwamen, en niet dan inlandsche vaartuigen op de reede vonden.

Ik begaf mij dadelijk aan land, maar had veel moeite eene geschikte herberg te bekomen voor mij en een pakhuis voor mijne goederen, die ik toen, zonder verwijl, liet lossen en opslaan; want aan eenen voordeeligen verkoop was, voor het oogenblik, niet te denken, uit hoofde van de bovenvermelde inland-
{==310==} {>>pagina-aanduiding<<}
sche vaartuigen, welke daags te voren hier aangekomen, en met niets dan rijst, paddy en lijnwaden geladen waren, waaruit, zoo als men weet, ook mijne lading bestond.

Mazulipatnam behoorde eertijds onder het gebied van Golkonda, totdat aureng saheb dit Rijk overweldigde en hetzelve aan de Mogolsche kroon hechtte. Voorheen was deze stad eene der levendigste, volkrijkste en welvarendste koopsteden van geheel Indië, doch thans, nu de Engelschen zich mede van dezelve hebben weten meester te maken (*), en, volgens gewoonte, allen handel der inwoners aan zich getrokken hebben, ziet men er niet dan armoede, uitgenomen bij de Engelsche monopolisten. - De stad is op een klein eiland gebouwd, en door de Natuur zeer versterkt; aan de landzijde is zij met den vasten wal, door middel van eene lange houten brug, vereenigd, doch het water, waarover dezelve ligt, wordt, in de

{==311==} {>>pagina-aanduiding<<}
drooge mousson, tot een stinkend moeras, hetwelk vele ziekten veroorzaakt. Voor het overige heeft Mazulipatnam verscheidene breede en schoone straten, vier poorten en vele aanzienlijke tempels. Het land in de omstreek brengt rijst, hout en tabak in overvloed voort, en daar er ook eene groote menigte der planten en gewassen, gelijk de tsjaai (*) en andere, groeit, waarvan men zich bij het lijnwaadschilderen bedient, zoo worden de geschilderde chitsen, doeken, enz. van hier, naast die van Palliacatta en Sadras, voor de beste langs de geheele kust gehouden.

Zoodra ik Kapitein rougier den noodzakelijken ballast had doen innemen, zond ik hem naar Calcutta terug, en gaf hem een' brief aan mijnen weldoener mede, waarin ik denzelven verslag van mijn wedervaren deed en hem om zijne verdere bevelen verzocht. Helaas! in plaats van antwoord, ontving ik, niet lang daarna, de tijding van zijnen dood. Het is

{==312==} {>>pagina-aanduiding<<}
den Hemel alleen bekend, hoe geweldig mij deze droevige mare trof en mijn hart op nieuws verscheurde. De gedachte, dat ik mogelijk de oorzaak van zijnen dood konde zijn, pijnigde mij nacht en dag, en wierp mij eindelijk op het ziekbed neder; moede van al de onophoudelijke slagen van het noodlot, en wars van een leven, dat in niets dan in wispelturigheid bestendig scheen; verraden, verlaten of verre verwijderd en gescheiden van al mijne vrienden en betrekkingen, aan welke zich mijn hart gehecht had, zag ik, in mijne droefgeestigheid, niet dan eene vreugdelooze en ongezellige toekomst te gemoet, en slechts de dood scheen mij welkom toe. Maar ik was nog in lang niet aan den eindpaal mijner rampen, en de Voorzienigheid spaarde mij tot verdere beproevingen.

Na mijne herstelling moest ik mij noodzakelijk naar Bimilipatnam begeven, en daar ik deze korte reize, wegens mijne nog zwakke gezondheid, en om mijne smart door de afwisselende tooneelen der ginds zoo schoone Natuur eenigzins te verzachten, over land wensch-
{==313==} {>>pagina-aanduiding<<}
te te doen, huurde ik eenen palanquin en de noodige koelies tot die plaats.

Ik zal mij onthouden hier eene beschrijving van de verrukkelijke landstreek, die wij doortrokken, te geven, vermits ik, niet lang daarna weder naar Mazulipatnam terugkeerende, tevens van deze en andere oorden, die ik vervolgens op eene reize langs de geheele kust bezocht, een zoo naauwkeurig als uitvoerig tafereel, in een vroeger door mij uitgegeven Werk, getracht heb daar te stellen (*).

Ik kwam behouden te Bimilipatnam aan; doch onderweg bejegende ons een voorval, hetwelk ik niet kan nalaten hier eene plaats te vergunnen, ofschoon dit enkele en in de Indiën, althans op de Koromandelsche en Malabaarsche kust, zoo zeldzame geval mogelijk menigen lezer in zijne vooringenomenheid tegen

{==314==} {>>pagina-aanduiding<<}
de Indianen zal versterken, en als een bewijs zal beschouwd worden van de verdorvenheid hunner zeden, zoowel als van de weinige geloofwaardigheid, die mijne verhalen van hunne deugden, zachtmoedigheid en de veiligheid der openbare wegen, in gindsche Landen, verdienen. De bewustheid echter, dat, behalve eenige, door den slechten uitslag van hun bekeeringswerk, misnoegde Zendelingen, alle Reizigers, de Engelschen niet uitgezonderd, als uit éénen mond, met mij in deze punten overeenstemmen, en dat, voor het overige, dit geval op deze waarlijk beminnelijke volken geene de minste blaam kan werpen, en slechts hunne boetdoeners en monniken zoude kunnen treffen, die ik, wel verre van te verdedigen, of onder de deugdzamen hunner natie te rekenen, in tegendeel steeds als dweepers en bedriegers, met weinige uitzonderingen, heb beschouwd, stelt mij wegens deze bedenkingen gerust; - doch al ware dit zoo niet, het is geenszins mijn voornemen, om als de onvoorwaardelijke lofredenaar der Indianen op te treden: heb ik, bij menigvuldige gelegenheden, hunne partij getrokken en hen met vuur verdedigd, zoo ben ik, zoowel door mijn gevoel en de overtuiging van het

{==315==} {>>pagina-aanduiding<<}
onregt, dat men hun deed, als uit hoofde der waarheid daartoe gedrongen geworden, en niet zonder smart heb ik mij meestal genoodzaakt gezien, mijne Landgenooten en Medechristenen op den achtergrond te stellen en te beschuldigen.

Men vergeve mij deze uitweiding en bedenkingen; ik heb het noodig geacht dezelve te doen voorafgaan, ten einde voor eenen oppervlakkigen lezer den schijn te vermijden van mij zelven tegen te spreken, ten aanzien der zoo vaak door mij geroemde zedigheid der Indianen en veiligheid van hunne openbare wegen.

Wij waren dan nog niet verre van Visagapatnam verwijderd, en namen eenigen tijd een van den weg af gelegen zijpad, dat zich door eene digt begroeide toop slingerde, ten einde de heete middagzon te ontwijken, toen op eens het gesmoorde gillen eener vrouw en het schreeuwen van een kind van tusschen de digte struiken onze ooren scheen te treffen. Ik liet mijn volk stil houden en den palanquin nederzetten, om met te meer opmerkzaamheid naar dit geluid te luisteren, indien het zich weder

{==316==} {>>pagina-aanduiding<<}
mogt verheffen, daar ik, door het gezang mijner koelies (*), niet volkomen verzekerd was wel gehoord te hebben; inmiddels deed ik versch kruid op de pan van eene karabijn, die ik altijd naast mij in den palanquin had liggen, en welke met groven hagel geladen was, waardoor dezelve mij echter van weinig dienst, en zelfs zeer gevaarlijk hadde kunnen zijn, indien ons vermoeden, dat misschien iemand door een of ander wild dier wierde aangevallen, zich bewaarheid had gevonden. Hieraan dacht ik op dat oogenblik niet.

Naauwelijks was ik daarmede gereed, of wij hoorden het gegil op nieuws zeer duidelijk en niet verre van ons af. Met overgehaalden haan drong ik hierop door het bosch, en het geschreeuw volgende, dat zich bij tusschenpoozen sterk verhief en dan weder gesmoord scheen, bevond ik mij onverwachts op eene min of meer opene plaats, en zag, in mijne nabijheid, eene

{==317==} {>>pagina-aanduiding<<}
inlandsche vrouw, half ter aarde geworpen en worstelende met eenen Saniassie of bedelenden monnik, die op het punt stond haar het uiterste geweld aan te doen.

Op mijn dreigend geroep van af te laten, zag hij verschrikt om, en mij toen met een op hem aangelegd geweer bemerkende, liet hij zich niet lang bidden, maar nam, met de grootste overhaasting, de vlugt, met achterlating van den dikken bamboesstok, dien dit volk steeds bij zich voert; ik zond hem toen, op eenigen afstand, mijn' schot achterna, en zonder twijfel ontving hij eenige korrels in de billen; want met de handen op dezelve, hoorde ik hem luidkeels, onder het loopen, aré appa! aré appa! (*) schreeuwen, hetgene mij, op eenen anderen tijd, van lagchen zoude hebben doen schateren.

De arme vrouw beefde intusschen over het geheele ligchaam, en haar onnoozel kind opvattende, dat, op eenigen afstand, tusschen de struiken zat te weenen, besproeide zij het met hare tranen, en viel voor mijne voeten neder, om mij voor de hulp, die ik haar zoo tijdig

{==318==} {>>pagina-aanduiding<<}
bewezen had, te danken. Onder mijne koelies, die nu mede toegeschoten waren, bevonden zich twee, die haar kenden, en met haar in hetzelfde dorp te huis behoorden. Zij was de vrouw van eenen Chittie of Koopman, te Deviegram, een dorp, niet ver van hier, en verhaalde ons, dat zij te Visagapatnam hare korteling gehuwde zuster was gaan bezoeken, en in het terugkeeren dezen Saniassie had ontmoet, die mede denzelfden weg trok, en haar, zonder eenig kwaad vermoeden van hare zijde, gezelschap had gehouden; in dit boschpad gekomen, waardoor de naaste weg naar haar dorp liep, had hij haar echter op eens met geweld in de digtste struiken getrokken en ter aarde geworpen, en zij zonde, zonder onze aankomst, gewis het offer zijner vuige drift zijn geworden, daar de schelm buitengemeene kracht scheen gehad te hebben; ten minste de arme vrouw was ter dood toe afgemat en overal gekneusd en geschaafd.

Nadat zij ons nogmaals bedankt en afscheid genomen had, bemerkte ik den achtergelatenen stok van den Saniassie, en leide dien, als een veroverd zegeteeken, in mijnen palanquin, om

{==319==} {>>pagina-aanduiding<<}
denzelven daarna, op mijn gemak, te beschouwen; wij vervolgden toen onzen weg, en kwamen, zonder verdere voorvallen, te Bimilipatnam aan.

Bimilipatnam ligt aan de zee, tusschen Ganjam en Visagapatnam en aan den voet van eenen tamelijk hoogen berg, op welks midden eene pagode staat, waarin elken nacht een vuur of licht onderhouden wordt, dat zich van zeer verre doet zien, en den zeelieden tot eene baak verstrekt. De eigenlijke naam van het dorp (weleer eene groote en volkrijke stad) is Bhiempatnam, of de stad van Bhiem, een' der zonen van Pandoe en een' held uit den Mahabharot, die er zijne residentie in zoude hebben gevestigd. Het fort was klein, en, vóór den oorlog met de Engelschen, in 1781, in een' nog redelijken staat; zij hebben hetzelve echter niet meer dan alle andere forten der Hollandsche Kompagnie in de Oost verschoond, alhoewel het zich alleen verdedigen kon tegen stroopende benden, en geene drie dagen eenen geregelden aanval zoude hebben kunnen wederstaan. Het sloopen van dit fortje heeft den handel bijna geheel doen vervallen.

{==320==} {>>pagina-aanduiding<<}

Eenige dagen na mijne aankomst te Bimilipatnam kwam mij toevallig de bamboesstok van den huichelaar, wiens vermaken ik gestoord had, in handen. Hij was buitengemeen lang en zwaar, en toen ik denzelven naauwkeurig bezag en omkeerde, scheen het mij toe, alsof er zich iets in bewoog. Hoe groot was evenwel mijne verwondering, toen ik, bemerkende, dat de ivoren knop opgeschroefd was, denzelven afdraaide, en den stok, die van binnen hol was, tot beneden toe, met gouden pagoden opgevuld vond! elk stuk was afzonderlijk in een' lap linnen gewikkeld en met eenen draad omwonden; ik telde er tot 64 stuks, en vond in het onderste pakje drie diamanten, welke ik daarna, aan eenen Juweelhandelaar, te Madras, voor 140 pagoden verkocht.

Na een kort verblijf te Bimilipatnam, riepen mijne zaken mij weder naar Mazulipatnam terug. De reize, die ik vervolgens langs de kust ondernam, zoude hoofdzakelijk dienen, om mijnen van droetheid overstelpten geest eene heilzame afwisseling te verschaffen, en tevens, om, onder de schoone dorpen van deze gezegende streken, een aangenaam verblijf te ver-
{==321==} {>>pagina-aanduiding<<}
kiezen, waar ik het overige van mijne dagen in eene zoete gerustheid zoude kunnen doorbrengen. Helaas! hoe weinig wist ik, wat mij op deze reize te wachten stond, en dat de hersenschim van geluk, waarmede ik mij reeds meende te mogen vleijen, op het onverwachtse verdwijnen, en slechts nieuwe stoffe tot droefheid en rouw in mijn hart nalaten zoude!

Na het verlies van eene mij zeer waarde vriendin (*), bestond er voor mij niets meer, hetwelk mij aan de Koromandelsche kust konde hechten. De Hemel scheen mijn lot slechts aan deugdzame en beminnelijke menschen voor eenen korten tijd te verbinden, ten einde mij derzelver gemis daarna dubbel te doen gevoelen; meest alle plaatsen in deze voor mij weleer zoo bekoorlijke gewesten riepen een bitter berdenken in mijne ziel terug, en waren getuigen geweest zoowel van mijn kortstondig geluk, als van ge-
{==322==} {>>pagina-aanduiding<<}
ledene rampen, teleurstellingen, verliezen en verscheurende kwellingen. Mijn hart was niet langer bestand tegen deze onophoudelijke aanvallen, en niet het geliefkoosde Land hoopte ik tevens het leed, dat mij daar zoo veelvuldig getroffen had, te zullen ontvlieden. Dwaze hoop! - Europa bespaarde voor mij nieuwe wederwaardigheden, niet minder treffend, dan die ik vroeger verduurde.

Ik gaf dan mijne voorgenomene reize naar Nagapatnam op (*), keerde naar Pondichery terug, en ontdeed mij, zoo goed mogelijk, van mijne rijst, waartegen ik eenige andere artikelen insloeg, die ik wist, dat op Isle de France, waarheen ik mij, binnen kort, in gezelschap van den Heer cockrell, stond te begeven, gewild waren.

Spoedig was alles tot ons vertrek gereed, en het schip le Saint Esprit, Kapitein longueville, op hetwelk mijn vriend cockrell

{==323==} {>>pagina-aanduiding<<}
Super-Carga was, kort daarna mede zeilreê liggende, begaven wij ons aan boord. Mijne goederen waren reeds, voor dezelfde bestemming, in het schip l'Harmonie, Kapitein roux, geladen.








{==324==} {>>pagina-aanduiding<<}

Negentiende hoofdstuk.


Vertrek van Pondichery en aankomst te Isle de France. - Eenige bijzonderheden, dit eiland betreffende. - Dreigende voorteekenen.

Den 17den October 1786, vertrokken wij van Pondichery, en ik verliet voor altoos deze, door de milde Natuur rijk gezegende, maar door overheersching en onderdrukking zoo rampzalige gewesten. Eene onbeschrijfelijke ontroering overmeesterde mij, toen de kust, met het vallen van den avond, langzamerhand uit mijne oogen verdween, en, eindelijk, met den horizon ineen smolt. - Eene menigte verwarde

{==325==} {>>pagina-aanduiding<<}
denkbeelden rezen in mij op, en al de zoo vreemde lotgevallen, - al mijne rampen en genoegens, die ik daar, van mijne vroege jeugd aan, had ondervonden, stelden zich weder levendig voor mijnen geest. Peinzend zette ik mij op het dek neder, en zag naar den reinen sterrenhemel, terwijl ik, in gedachten aan mijn verder noodlot, hetzelve der goedertierene zorge aanbeval van Hem, die mij uit zoo menig dreigend gevaar en wanhopigen toestand, waaraan ik blootgesteld was geweest, gered en bewaard had.

Den volgenden dag bragt ik met schikkingen voor mijn volgend verblijf aan boord door. Er bevonden zich, behalve mij, nog verscheidene andere passagiers, waardoor wij dus zeer bekrompen en ongemakkelijk geplaatst waren. Mijn vriend cockrell en de Kapitein boden mij, wel is waar, een gedeelte van de kajuit te mijner beschikking aan, doch ik bevond mij daar te onvrij, en verkoos liever, tot mijn verblijf, een klein afzonderlijk hokje, even als de overige.

Met onze mondbehoeften was het mede niet

{==326==} {>>pagina-aanduiding<<}
zeer breed gesteld: - Kapitein longueville was een zeer wellevend man, en van eenen opgeruimden, maar tevens hoogzuinigen aard. Hij had zich derhalve voor de reize met zoo weinig mogelijk en tot de minste prijzen voorzien; ofschoon hij daarover menige spotternij moest verdragen, nam hij dit niet kwalijk, maar wist dezelve, op eene zeer geschikte wijze, te beantwoorden en de lagchers op zijne zijde te brengen. Uitgenomen, dat wij het dus met slechte levensmiddelen, zwart brood en zuren wijn moesten voor lief nemen, vermaakten wij ons onderling zeer wel.

In zag mij, voor het overige, in de gedachte, dat deze reize ten hoogste eene maand zoude duren, niet weinig bedrogen. Om den lezer niet met eenzelvige herhalingen van een scheepsjournaal te vervelen, zal ik alleen zeggen, dat wij zeer veel tegenspoed hadden, en eerst na acht en veertig dagen zeilens, dus den 3den December, op de reede van het eiland St. Mauritius, of Isle de France, ten anker kwamen.

Nadat wij eenen Officier van het Gouverne-
{==327==} {>>pagina-aanduiding<<}
ment aan boord bekomen en denzelven onze papieren overhandigd hadden, werd ons, in de haven, eene plaats, digt onder eenige hooge en steile rotsen, aangewezen, waar wij, door dezelve, als tusschen muren besloten en volkomen veilig lagen. De haven, ofschoon moeijelijk en gevaarlijk bij het inkomen, is, over het geheel, zeer goed en veilig, en, zoo als het geheele etablissement, van een groot aanbelang voor de Franschen, die, zonder hetzelve, reeds lang voor de overmagt hunner verraderlijke mededingers, de Engelschen, hadden moeten bukken en Indië ontruimen.

Mijn gevoelen verschilt hieromtrent met dat van sommige Schrijvers, en, onder andere, van sonnerat, die, wel verre van Isle de France voordeelig voor de bezittingen zijner natie, in dit werelddeel, te houden, dit eiland veeleer als noodlottig voor hunne belangen beschouwt. Het is waar, dat het voordeeliger voor hen zoude zijn, eene versterkte haven aan de Malabaarsche of, nog beter, aan de Koromandelsche kust te hebben; doch dit niet zoo zijnde, blijft het, mijns bedunkens, toch een voordeel van niet weinig aanbelang, in de Indi-
{==328==} {>>pagina-aanduiding<<}
sche Zee eene veilige wijkplaats voor schepen in de kwade mousson, en een dépôt van troepen, ammunitie, en andere benoodigdheden, te bezitten, waar zij binnen drie, of vier maanden ten langste, tijdingen en bevelen van en naar Pondichery kunnen hebben en doen toekomen; en niettegenstaande, zoo als sonnerat beweert, de troepen nog acht andere maanden behoeven, alvorens zij kunnen ingescheept worden (hetgene mij en elk te regt verwonderen moet), zoo komt deze tijd echter in geene vergelijking bij dien, welken men tot eene Europesche reize noodig heeft; want geene van al de andere Fransche bezittingen in de Oost is tot eene magazijnplaats geschikt, of weerbaar genoeg. Sonnerat heeft, voor het overige, geen onregt van het te lange verblijf der troepen op Isle de France te laken; en het zoude zeker voordeeliger en nuttiger voor zijne natie geweest zijn, dezelve, in grooter aantal, in hunne hoofdplaats en andere bezittingen op de kust en in Bengalen te verdeelen; intusschen moet aan elk, die met het Indische klimaat bekend is, en weet, welke uitwerking hetzelve op het gestel van dadelijk uit het Moederland aangekomene en, door de lange reize, verzwakte Europeërs heeft,

{==329==} {>>pagina-aanduiding<<}
de vooronderstelling van dezen anders zoo kundigen Schrijver vreemd voorkomen, dat het voor de gezondheid der troepen voordeeliger zijn, en zij beter aan het klimaat gewoon zouden worden, indien zij dadelijk van Europa naar de Indische garnizoenen afgezonden werden; om welke reden hij dan ook zijne goedkeuring geheel en al weigert aan het verblijf der troepen op deze tusschenplaats, waar zij zich, daarentegen, volgens mijn oordeel, van de reeds uitgestane vermoeijenissen der reize herstellen, en langzamerhand aan eene heetere luchtstreek gewennen kunnen. - Wel verre dus van aan het bezit van dit eiland zoo veel gewigt te hechten, als vrij algemeen nagepraat en nageschreven wordt, kan ik hetzelve, aan den anderen kant, ook geenszins uit een zoo gering oogpunt beschouwen, als weder sommigen, en onder dezelve de boven aangehaalde Schrijver doen.

Isle de France vertoont, bij den eersten aanblik uit zee, niets dan eene opeenstapeling van dorre en naakte rotsen en steile klippen; maar binnen in het land zijn fraai aangelegde plantaadjen, tuinen, stroomende rivieren en

{==330==} {>>pagina-aanduiding<<}
prachtige watervallen (*); - alle soorten van groenten, veldvruchten en ooft, wassen er in overvloed; - hazen, patrijzen, parelhoenders, enz. zijn er zeer gemeen; - ebben-, takamaka-, kaneel-, eiken- en meer andere soorten van hout vindt men er voortreffelijk en in groote menigte; - de koffij-, katoen- en suikerplantaadjen, benevens de aanplantingen van specerijen, die er vóór en na mijnen tijd gedaan zijn, en, niettegenstaande den Vulkanischen bodem, meestal tamelijk wel slaagden, behooren niet tot deszelfs geringste rijkdommen; en dit alles, gevoegd bij de gezonde, gematigde en zuivere luchtstreek, zoude zeker dit eiland tot het aangenaamste en gelukkigste verblijf maken, indien al deze voordeelen niet rijkelijk werden opgewogen door twee plagen, waardoor hetzelve geteisterd wordt, namelijk door de geregelde orkanen en de ratten.

Van de orkanen of travaten zal ik hierna ge-
{==331==} {>>pagina-aanduiding<<}
legenheid hebben te spreken; dezelve woeden hier gewoonlijk, met meer of minder kracht, elk jaar eens; maar om de zeven of acht jaar heeft men er gewoonlijk een', die alle anderen in woede en hevigheid overtreft.

De verwoestingen der ratten en het groot aantal dezer dieren, waarmede het, eiland als overdekt is, gaan alle verbeelding te boven. Des nachts trekken zij, bij groote troepen, op buit uit, en kunnen, in dien tijd, een geheel koren- of maïsveld verwoesten, en de aren naar de holen slepen, die zij in de bosschen hebben. Behalve de ratten, is er, in geen minder getal, eene zekere soort van kleine vogels vermeerderd, die men vroeger als eene zeldzaamheid hier invoerde, en thans met talrijke zwermen op de granen en vruchten ziet aanvallen.

Het was uit hoofde van de twee eerste plagen, vooral wegens de ratten, en omdat de grond toenmaals nog niet zoo vruchtbaar, en het eiland niet voorzien was van de gewassen, boomen en het wild, welke er daarna ingevoerd zijn, dat de Hollanders dit eiland,

{==332==} {>>pagina-aanduiding<<}
benevens het nabijgelegene Bourbon, verlieten, en onverschillig toezagen, dat de Franschen zich van dezelve meester maakten en er zich vestigden.

Zoo gematigd en zuiver, intusschen, hier het luchtgestel is, zoo zeer zijn er de zeden bedorven; althans ten tijde, toen ik er mij bevond, was er bijna geene vrouw of meisje, van den hoogsten tot den laagsten rang, die zich op eenen onbesprokenen naam konde beroemen. Met meer regt zouden zij dit, over het geheel genomen, kunnen doen op eene zeldzame schoonheid, welke, vooral onder de van Europesche ouders gesprotenen, bijna algemeen is.

De vrouwen, die geheel of gedeeltelijk van zwart bloed afkomstig zijn, en aldaar négresses genoemd worden, zijn nog veel minder ingetogen dan de overige, en brengen alles voor haren opschik ten offer; voornamelijk besteden zij veel geld in Palliacatsche doeken, met welke zij zich het hoofd op eene sierlijke wijze weten te omwinden. Des avonds, wanneer een ieder de koelte zoekt, vindt men op een klein veld, Champ de Mars genaamd,

{==333==} {>>pagina-aanduiding<<}
en de openbare wandelplaats der stad, al de vrouwen, welke nog aanspraak op jeugd en schoonheid kunnen maken, onder eene luidruchtige vrolijkheid, bijeen, hetgene inderdaad op eenen vreemdeling geen' onaangenamen indruk maakt.

De stad zelve heet Port Louis, en heeft niets aanmerkelijks dan eene schoone kerk en een goed ingerigt hospitaal. Hare voornaamste sterkte bestaat in het koraalrif, waarmede het eiland digt omgeven is, en dat zoowel den ingang der haven bezwaarlijk maakt, als het landen aan de kusten verhindert; - de vestingwerken van Port Louis zijn zoodanig, dat elke vijand, die voet aan wal gezet heeft, meester der stad is. De huizen zijn meest alle van hout, hebben slechts ééne bovenverdieping, uit hoofde van de orkanen, en staan op zware rollen, zoodat men dezelve, door middel van touwen, van plaats kan doen veranderen.

Ik nam mijnen intrek bij mijnen vriend cockrell, die hier woonde, en zoo vriendelijk was geweest, mij zijn huis en tafel, gedurende mijn verblijf op Isle de France, aan te bieden. Zij-
{==334==} {>>pagina-aanduiding<<}
ne zeer schoone vrouw was eene der weinigen, op welke de laster niets wist aan te merken, en die eenen zoo welgevestigden als hier zeldzamen goeden naam genoot.

Eenige dagen na mijne aankomst had ik het genoegen, Kapitein roux met mijne goederen insgelijks te zien opdagen.

Daar ik, bij mijn vertrek van de kust, wist, dat nog verscheidene schepen op Isle de France en Bourbon zouden aanleggen, en ook van Bengalen de gewone inzendingen der Fransche kantoren te wachten stonden, haastte ik mij, de lading van Kapitein roux, met den meesten spoed, te doen lossen en ten verkoop aan te slaan.

Mijne voorzorg was van een gewenscht gevolg. Ik had het geluk, het grootste gedeelte mijner goederen tot hooge prijzen af te zetten, en zoude, op dien voet, mij, binnen korten tijd, van het overige losgemaakt hebben, indien niet, op den 14den Januarij 1787, de hevigste orkaan over dit ongelukkig eiland ware losgeborsten, dien men er immer beleefde,

{==335==} {>>pagina-aanduiding<<}
en waardoor alle handel, voor eenen geruimen tijd, gestaakt werd.

Eenige dagen vóór de uitbarsting van dezen verschrikkelijken wind kondigen, voor eenen opmerkzamen beschouwer, onmisbare voorteekenen doorgaans het naderend onheil aan. - De zon schijnt in meer dan gewone grootte van achter de kimmen te verrijzen; mat en dof staat hare vuurkleurige schijf, als met eenen dunnen nevel bedekt, aan den deinzigen, doch onbewolkten hemel; - een hol bulderend geluid, als het rollen van een' verren donder, doet zich uit de diepste ingewanden der bergen hooren, terwijl derzelver kruinen als met eenen dikken mist omtogen zijn; - de hitte van den dampkring wordt gestadig drukkender, en een onbehagelijk gevoel verspreidt zich door het ligchaam en beneemt den lust tot alle bezigheden: - eindelijk verkrijgen, met de nadering van den noodlottigen dag, al deze teekenen een dreigender voorkomen; - bijna aanhoudend is nu de lucht betrokken; - het geheele uitspansel is in eene ongewone wilde beweging, en met versnelde haast volgen de wolken elkander op, terwijl beneden eene doodstilte heerscht; - nu en dan

{==336==} {>>pagina-aanduiding<<}
storten hevige windvlagen naar omlaag, en wisselen met kortstondige stofregens of plotselijke stilten af; - de nevel aan de toppen der bergen verdikt zich daar tot koperkleurige wolken, die langzaam tegen dezelve opwentelen; - de zee kookt en bruist sterker dan gewoonlijk, en werpt vreemde schelpen en gewassen uit hare diepste kolken naar boven; - van alle kanten snellen de zeevogelen aan, en zoeken, met angstig gegier, eene schuilplaats onder het land.

Deze en meer andere voorteekenen heeft de algoede Voorzienigheid met dit, gelijk met de meeste onheilen, verbonden. Zij waren mij te wel bekend, deze geduchte verschijnselen, om mij in derzelver gevolg te bedriegen (*); dan ondanks alles, wat ik zeggen mogt, en niettegenstaande de inwoners met dezelve beter dan iemand anders bekend dienden te zijn, lachte men om mijne voorzeggingen, en den spoed, waarmede ik het overige gedeelte mijner goederen deed lossen en aan wal brengen. Men had

{==337==} {>>pagina-aanduiding<<}
de vorige jaren niet dan eenige zwakke aanvallen dier travaat-winden gehad, en vleide zich, dat deze van even weinig aanbelang zoude zijn; bovendien was er nog immer tijd geweest voor de schepen, om zee te kiezen, en zich, vóór de volkomene uitbarsting, van lagerwal te redden. - In één woord, de gewoonte had ieder met dit zoo menigmaal gelukkig doorgestaan gevaar vertrouwelijk en zorgeloos gemaakt, en inwoners zoowel als Scheepshoofden lachten om mijne voorzegging en vrees.

De Heer cockrell alleen volgde mijn voorbeeld, en liet het grootste gedeelte zijner goederen uit het schip van Kapitein longueville lossen, meer, naar ik geloof, door eene soort van wellevendheid, op mijn herhaald aandringen, dan door overtuiging van de gegrondheid mijner voorspellingen, daartoe genoopt.








{==338==} {>>pagina-aanduiding<<}

Twintigste hoofdstuk.


De orkaan. - Droevig schouwspel. - Slecht vooruitzigt. - Mr. Wilton.

Eindelijk des avonds van den 14den borst de orkaan, na eene doodsche en akelige stilte van eenige uren, op eens met een zoodanig schromelijk geweld en gebulder uit, dat geene pen in staat is het geringste denkbeeld daarvan te geven, en niets daarbij te vergelijken is. - Hemel en aarde verdwenen voor het gezigt; - het loeijen en gieren van den storm, waartusschen slechts nu en dan het ratelen van onophoudelijke donderslagen en het nederstorten van naburige huizen hoorbaar was, zou-
{==339==} {>>pagina-aanduiding<<}
de het hart van den onversaagdsten met schrik hebben vervuld. - Elk oogenblik veranderde de wind, en scheen uit elke streek, na eene korte tusschenpoos van verflaauwing, nieuwe woede en kracht te verzamelen; - zelfs in het huis, waarin ik mij bevond, ofschoon zeer sterk en hecht van steen gebouwd; zag ik mij niettemin in gestadig gevaar van onder deszelfs puinhoopen begraven te worden; het kraakte en boog zoodanig, dat de balken uit derzelver voegen geraakten en de zolderingen uit elkander weken.

Deze woning was die van zekeren Heer faber, waar ik dien avond genoodigd en verpligt was het einde van den travaat af te wachten. In den beginne wilde ik beproeven tot mijnent terug te keeren; doch naauwelijks eenige schreden van het huis verwijderd zijnde, vatte mij de wind met eene onweêrstaanbare kracht op, wierp mij ter aarde, en het is zeker, dat ik zonder den drempel van een huis, waaraan ik mij met de uiterste inspanning vasthield, gelijk een blad in de rivier zoude gewaaid zijn. Toen de rukwind deszelfs eerste geweld eenigzins scheen uitgeput te hebben, haastte ik mij, om, op handen

{==340==} {>>pagina-aanduiding<<}
en voeten, naar het huis van den Heer faber terug te kruipen, waar ik, onder eene hagelbui van dakpannen, boomtakken, vensters en planken, verblind door het onophoudelijk schitteren der bliksemstralen, die den horizon doorkruisten, en geheel verbijsterd door dit wilde oproer der elementen, gelukkig binnen geraakte.

Zij alleen, wien het onbesefbaar geweld van den wind op dit en sommige eilanden in de Westindiën bekend is, zullen het gelooven, dat ik, bij mijne terugkomst, een pand van mijnen rok letterlijk afgewaaid en als met een mes afgereten vond.

Tegen den ochtendstond begon het weder allengs te bedaren, en eindelijk kwam de dag een tooneel van jammer verlichten, waarvan het ongevoeligste hart zoude ijzen. - Van dertig schepen, die den vorigen dag meest alle rijk geladen in de haven gelegen hadden, was er thans niet één meer in zijn geheel; alle waren tegen en tusschen de rotsen geworpen, gezonken of tegen elkander verbrijzeld, zoodat men hier en daar de wrakken van drie en meer schepen bijeen op het strand zag liggen. Tus-
{==341==} {>>pagina-aanduiding<<}
schen masten, stengen, roeren, touwwerk, balen en vaten, die op en over elkander lagen, kwamen hier en daar de verpletterde leden van menschelijke lijken te voorschijn, hetwelk de akeligheid van die ontzettend tooneel volmaakte. Tot zelfs midden in de stad waren jollen, scheepstuig en andere voorwerpen, door de buiten hare palen gejaagde zee en den woedenden wind henengevoerd.

Ook op het land had de orkaan zijn schromelijk geweld uitgeoefend: geheele plantaadjen waren verwoest, boomen met wortel en al uit den grond gerukt en over elkander ter aarde geworpen, even als rijen korenhalmen, door welke een vervolgd hert en een troep jagers hunnen weg genomen hebben; voor zoover ik weet, is in den omtrek der stad geen enkele boom blijven staan, en door de hitte of scherpte van den wind waren alle planten en lage heesters, die het in den grond gehouden hadden, als met vuur gezengd en verschroeid.

Behalve aan de arme schepelingen, die zich aan boord der schepen bevonden, en waarvan geen enkele gered werd, kostte deze stuiptrek-
{==342==} {>>pagina-aanduiding<<}
king der Natuur nog eener menigte inwoners het leven. Verscheidene derzelve werden onder de puinhoopen hunner huizen bedolven, andere in de rivier gewaaid of tegen de rotsen verpletterd: - in één woord, het was een allerdroevigst schouwspel, deze, den dag te voren, nog zoo fraaije stad nu bijkans geheel vernield en in puinhoopen, en hare, korteling, zoo vrolijke inwoners thans in rouw of armoede gedompeld te zien.

Alle handel was nu vooreerst gestaakt; daarentegen werden alle levensmiddelen bovenmatig duur, en waren bijna niet te bekomen. Te allen gelukke voor de arme ingezetenen, had men dagelijks de Bengaalsche schepen te wachten, waarmede, onder andere waren, gewoonlijk ook eenige ladingen rijst overkomen.

Voor mij echter, die met een groot gedeelte mijner goederen nog onverkocht zat, en thans geen stuk verkoopen konde, was deze laatste omstandigheid, waardoor de prijzen der Indische waren nog meer moesten dalen, niet voordeelig, en dezelve benam mij alle hoop

{==343==} {>>pagina-aanduiding<<}
voor het vervolg. Ik was derhalve niet weinig verlegen, wat te zullen aanvangen; het verblijf op Isle de France stond mij, na het laatste ongeval, zeer tegen, en was ook verre van aangenaam; een ieder zag even bedrukt, en had of een zwaar verlies onderdaan, of klaagde over de duurte der noodzakelijkste artikelen en het stilstaan van allen handel en verkeer; de vreugde en het genoegen waren vooreerst van het eiland verdwenen, de levenswijze daarbij dubbel kostbaar, en weinig vooruitzigt op spoedige verbetering; - ik wilde dus Isle de France verlaten; doch waarheen? Er bleef mij niets anders overig dan hier te blijven, of naar Indië met mijne goederen terug te keeren; dit laatste evenwel ware eene nog ergere dwaasheid geweest, en zoude mij aan een zwaar verlies en groote kosten blootgesteld hebben.

Eindelijk werd ik uit mijne verlegenheid gered door de aankomst van het schip la Cléomène, Kapitein cazat, hetwelk, na eenige goederen te Isle de France ingenomen te hebben, naar Frankrijk stevenen zoude, en de voor mij zoo gewigtige vrijheid had, van Indische waren als bijzonderen eigendom naar Eu-
{==344==} {>>pagina-aanduiding<<}
ropa over te voeren. Ik had geene geschiktere gelegenheid kunnen wenschen, en maakte dus dadelijk met den Kapitein, voor mijnen overtogt naar Frankrijk, zoowel als voor de vracht mijner goederen, eene billijke overeenkomst.

Behalve de zekere verwachting van in Europa mij met voordeel van dezelve te kunnen ontdoen, was mij de terugkeer naar het Vaderland, om meer dan eene reden, aangenaam; ik konde inzonderheid het verlangen niet wederstaan, mijne moeder nog eens vóór haren dood te omhelzen, en ofschoon ik haar sedert mijnen verbeterden toestand geen gebrek had laten lijden, wenschte ik haren ouderdom thans met verdubbelde liefde van mijne zijde te verzoeten, en haar de nog overige dagen haars levens in eenen, helaas! reeds lang ontbeerden, overvloed te doen slijten. - Daarenboven werd ik nog bij tusschenpoozen door hartbeklemmingen en benaauwdheden gekweld, en het scheen, dat deze ziekte eene hebbelijke kwaal bij mij zoude worden; van de verandering van luchtgestel, en de wateren, die ik voornemens was te gebruiken, hoopte ik eene heilzame uitwerking. Doktor beisser had mij

{==345==} {>>pagina-aanduiding<<}
eenige middelen ter hand gesteld, waarbij ik toenmaals veel baat vond; hij zelf bekende echter, dat alleen eene verandering van klimaat mij in den grond konde genezen. Bij mijn vertrek van Pondichery naar Isle de France had ik, in eerstgenoemde plaats, eene kist met deze en andere van hem bekomene middelen bij een' mijner bekenden achtergelaten, die beloofde, mij dezelve met de eerste gelegenheid na te zenden; ik heb er intusschen nooit iets van wedergezien.

Alvorens Isle de France te verlaten, had ik nog eenen treurigen pligt te volbrengen, die mijn hart geweldig aandeed.

Kort na mijne aankomst op dit eiland, was ik, namelijk, in kennis geraakt met een bejaard Engelsch Koopman van Suratte, wilton genaamd, die zich thans op zijne terugreize naar Europa bevond, om, zoo mogelijk, door verandering van lucht en het gebruik der minerale wateren, van de algemeene kwaal der Europeanen, in de Oost, den koek (*), genezen te worden;

{==346==} {>>pagina-aanduiding<<}
dezelve deed hem als tusschen leven en dood zweven en langzaam wegkwijnen. Zijn opgezet bleekgeel gelaat en doffe levenlooze oogen maakten hem tot een waar beeld der ellende; dit zoowel als zijn verlatene toestand hadden mijn medelijden voor hem gaande gemaakt, en mij genoopt hem eenige kleine diensten te bewijzen. Hij sprak zeer weinig Fransch, en achtte zich derhalve gelukkig, iemand gevonden te hebben, met wien hij zich in zijne eigene taal konde onderhouden: de arme man was nooit beter tevreden, dan wanneer ik hem bezocht; want hij ging bijna nimmer uit, en was, in eenen hoogen graad, hypocondrisch; voor het overige was hij een man van veel geest en van een aangenaam onderhoud. Ik bragt menigmaal uren achter elkander, en soms geheele avonden bij hem door; terwijl wij ons, onder eene flesch wijn, met het verhaal onzer wederzijdsche lotgevallen vermaakten. De zijne waren zeer buitengemeen; want hij had Perzië en Arabië geheel doorreisd en was over land in Indië gekomen.

Zijn geheel vermogen had hij daarbij, door het vergaan van het schip, waarmede hij gekomen was, in den laatsten orkaan verloren. Het-
{==347==} {>>pagina-aanduiding<<}
zij het verlies van zijne rijkdommen of andere oorzaken tot de vermeerdering zijner kwaal bijdroegen, hij verergerde van dag tot dag, en verzonk in de diepste en wanhopigste zwaarmoedigheid; de onoverwinnelijke afkeer, dien hij tevens tegen alles, wat Arts en geneesmiddel heet, betoonde, deed mij slechte verwachting van zijne beterschap voeden.

Op zekeren avond, dien ik elders doorgebragt had, vond ik, bij mijne tehuiskomst, zijnen bediende op mij wachten, met het verzoek van dadelijk bij zijnen Meester te komen, die zich in eenen slechteren staat dan ooit bevond, en dringend wenschte mij te spreken, en, inderdaad, toen ik bij hem kwam, vond ik hem te bed en zeer ziek. Nadat hij zijnen bediende had doen vertrekken, en ik mij, op zijn verzoek, naast het bed nedergezet had, sprak hij mij in dezer voege aan:

‘Mijn vriend! ik gevoel, dat ik nog maar weinige uren te leven heb en mijn Vaderland nooit weder zal zien; het uur van mijnen dood zoude mij welkom zijn, indien ik mijn gemoed gerust konde stellen omtrent

{==348==} {>>pagina-aanduiding<<}
het lot van drie mij zeer waarde personen, die geen' anderen steun dan mij in deze wereld hebben. Ik heb, zoo als gij weet, bijna alles verloren, en van mijn geheel vermogen blijft mij niets over, dan het weinige, hetwelk in deze portefeuille besloten is.’ - Hij haalde hierop eene roodlederen en verzegelde brieventasch van onder zijn hoofdkussen voor den dag. - ‘De gegronde vrees,’ - vervolgde hij, - ‘die ik moet hebben, dat dezelve niet aan degene, voor wie ik haar bestem, na mijnen dood, in handen zal komen, verzwaart mijnen toestand en vermeerdert mijn lijden. Helaas! wat zoude derzelver lot zijn, indien zij te vergeefs op mijne terugkomst moesten wachten, en zonder middelen aan zich zelve overgelaten blijven. De Voorzienigheid heeft mij echter, zoo ik vertrouw, in u een braaf en menschlievend man toegezonden, aan wien ik de vervulling van dezen heiligen pligt gerust durf opdragen, zonder te vreezen, dat gij mij dezelve weigeren, of misbruik van mijn vertrouwen maken zult.’

Ik stond niet weinig verzet over deze onver-
{==349==} {>>pagina-aanduiding<<}
wachte aanspraak, en konde mij niet begrijpen, hoe een man van zijne jaren en ondervinding, met een ziek ligchaam, eene zoo verre en gevaarlijke reize had kunnen ondernemen, zonder alvorens op eenen meer zekeren voet, dan zijne behoudene overkomst, voor het lot zijner nabestaanden gezorgd te hebben (*). Daarbij verwonderde ik mij, dat hij zijn geheel vertrouwen schonk aan mij, eenen vreemdeling, wiens naam hij naauwelijks wist, en ofschoon hem, wel is waar, de noodzakelijkheid daartoe drong, had hij evenwel eene geregtelijke of notariële akte daarvan kunnen doen opmaken.

Hoe dit zij, mijn stilzwijgen scheen hem te

{==350==} {>>pagina-aanduiding<<}
verontrusten, en op eens borst hij in klagten uit over zijn ongeluk en teleurstelling, denkende, dat ik zijn verzoek niet wilde of konde inwilligen. Ik stelde hem echter gerust, en zwoer hem, zijn verlangen, met de grootste naauwgezetheid, zoodra ik in Europa zoude zijn aangekomen, te vervullen. Hij drukte mij de hand, en te gelijker tijd zijne matte oogen op mij vestigende, met eene uitdrukking van erkentenis en verteedering, die mij tot in de ziel ontroerde, gaf hij mij de brieventasch over, benevens verscheidene adressen van lieden, bij welke ik, in Londen, naar zijne bloedverwanten en vrienden zoude kunnen vernemen. Hij was nu door deze bezigheden en het veel spreken geheel uitgeput; doch ofschoon ik aanbood den nacht bij hem te blijven waken, weigerde hij zulks, en verzocht mij, in tegendeel, hem alleen te laten; ik deed echter vooraf zijnen bediende een weinig anijs afkoken, dat ik hem te drinken gaf, en waarbij hij eenige baat bespeurde.

Den volgenden dag vond ik hem iets beter; hij zeide eenen goeden nacht gehad te hebben, maar niettemin eene afmatting en druk-
{==351==} {>>pagina-aanduiding<<}
king op de borst te gevoelen, waaruit hij zich weinig goeds voorspelde. In het kort, en om den lezer niet met een omstandig verhaal van den loop zijner ziekte te vermoeijen, zij het genoeg, dat ik op den vierden morgen na ons gesprek zijne kamer met vreemde lieden opgevuld, en den armen wilton in zijne laatste oogenblikken vond. Ik sprak hem aan, doch hij herkende mij reeds niet meer, en gaf, kort daarna, den geest.

Zijn bediende, een Mestiesch van Bengalen, overhandigde mij toen eenen verzegelden brief aan mijn adres, waarin mijn overledene vriend mij verzocht, van de 600 piasters, die ik in zijnen koffer zoude vinden, hem eene ordelijke begrafenis te doen geven, en de kleine schulden, die hij mogt hebben, te betalen; wat daarvan mogt overblijven, wenschte hij, dat ik, benevens al zijn linnen en kleederen, aan zijnen bediende antonie zoude ter hand stellen, en zijn horlogie, als een aandenken, voor mij behouden. Ik volbragt stiptelijk deze soort van laatsten wil; nadat alles afbetaald was, en ik, van wege het Gouvernement, vele moeijelijkheden en kosten had gehad, bleven er nog ruim

{==352==} {>>pagina-aanduiding<<}
300 piasters over, die ik aan zijnen bediende, een' getrouwen en zeer aan zijnen Meester gehechten jongen, gaf; ik bood hem aan, bij mij te dienen, doch hij verkoos, even als mijn bediende francisco, weder naar zijn Land terug te keeren.

Kort na dit treurig voorval verscheen de dag van ons vertrek, en den 9den Februarij 1787, verlieten wij Isle de France, en vertrokken naar het eiland Bourbon, waar wij, tot de lading van het schip, eene partij koffij in te nemen hadden.








{==353==} {>>pagina-aanduiding<<}

Een en twintigste hoofdstuk.


Reisgezellen. - Aankomst en vertrek van het eiland Bourbon. - De travaat-wind. - Schipbreuk van het schip Grosvenor. - Karakter der Franschen. - Aankomst aan de Kaap de Goede Hoop.

Ons schip was vervuld met passagiers, van welke de meeste in kleine afzonderlijke hutten, en de overige in de kajuit sliepen. Ik zag intusschen spoedig, dat de verkeering aan ons boord, gedurende de reize, verre van aangenaam zoude zijn, en wel uit hoofde van den uiteenloopenden en te zeer verschillenden stand, denkwijze en inborst onzer reisgezellen.

{==354==} {>>pagina-aanduiding<<}

Mijne hut stond naast die van den Heer boutin, zoon van den Thesaurier-Generaal van Parijs, die zich met zijne, op Isle de France geborene, vrouw naar zijne vaderstad begaf; hij was een trotsch en opgeblazen mensch, die onophoudelijk over de hooge bedieningen zijner familie sprak, terwijl zijne vrouw, den coquette-aard harer sekse en geboorteplaats niet verloochenende, zich met zekeren Heer roubou, den winderigsten en belagchelijksten Gaskonjer, die ooit aan de oevers der Garonne het licht zag, ver genoeg inliet, om hem aanleiding te geven, zich naderhand, bij eenen twist, welke tusschen hen rees, op eene onbetamelijke wiize en openlijk op hare gunsten te beroemen. Hij was Officier bij de Fransche hulptroepen aan de Kaap de Goede Hoop geweest, en aldaar gehuwd met het schoonste en beminnelijkste meisje van de geheele Kaapstad, de dochter van Kapitein bressler, die hij nu te Pondichery achterliet, om in Europa de Orde van den Heiligen Lodewijk te gaan vragen, waarop hij, wegens het getal zijner dienstjaren, aanspraak meende te hebben; hij had hierover van zekeren Heer de maumont, insgelijks Fransch Officier, en een' spotvogel, zeer veel te lijden, hetgene, reeds

{==355==} {>>pagina-aanduiding<<}
in de eerste dagen, aanleiding tot twist en onaangenaamheden tusschen hen beide gaf.

De overige passagiers bestonden uit den Heer vignol, een' zeventigjarigen grijsaard, en zijne dochter, Mad. de moisacq, beide goede en wellevende lieden, voorts uit twee Fransche Kooplieden, een paar verminkte Zeeöfficieren en twee Hollandsche militairen; de eerste had zijne vrouw en dochter bij zich, en was Serjant-Majoor te Cochin geweest, van waar hij zich met zijnen Luitenant en reisgezel aan boord van het Hollandsch Kompagnies-schip de Paarl had begeven. Op twee honderd mijlen afstands van Isle de France waren zij door den laatsten orkaan overvallen geworden, en hadden naauwelijks het leven daarvan afgebragt. Hun schip was, na verlies van alle masten en met dertien voet water in het ruim, in eenen reddeloozen toestand, en als een wrak, met moeite, te Isle de France binnen geloopen.

Na twee dagen zeilens kwamen wij vóór St. Denis, op het eiland Bourbon, ten anker. Gedurende de vijf dagen, die wij er vertoefden, vermaakte ik mij, zoo goed mogelijk, aan

{==356==} {>>pagina-aanduiding<<}
wal, en nam mijnen intrek bij Mr. roux, broeder van den Kapitein, die mijne goederen van Pondichery naar Isle de France had overgevoerd. Het eiland Bourbon is te wel bekend, en mijn verblijf aldaar te kort geweest, om eenige bijzonderheden omtrent hetzelve te voegen bij die, welke ik reeds vroeger opgegeven heb (*).

Wij verlieten, zoo spoedig mogelijk, deze gevaarlijke reede, en stevenden, met eene voordeelige koelte, naar de Kaap de Goede Hoop. Tot op de hoogte van Kaap Natal bleef ons deze gunstige wind bij; toen, echter, beliepen ons twee stormen, waarvan de laatste ons bijna noodlottig had kunnen zijn.

Onze Kapitein, voor het overige een braaf man, was, namelijk, zoodanig met zijn beter weten en eigene kunde ingenomen, dat niets hoegenaamd in staat was, hem van zijne denkbeelden of eenmaal opgevat voornemen af te bren-
{==357==} {>>pagina-aanduiding<<}
gen, en men hem slechts den eenen of anderen raad behoefde te geven, om hem juist het tegengestelde te zien doen. Sommige zijner Officieren hadden dus zoodra niet getracht hem opmerkzaam te maken op de noodzakelijkheid, van in deze streken, waar menigvuldige en onverwachte travaten heerschen, zeil te minderen, of hij verklaarde hunne bezorgdheid voor onkunde en ijdele vrees, en zwoer, dat hij hen met volle zeilen, en zonder het minste toeval, aan de Kaap zoude brengen.

Nog denzelfden nacht werd hij voor zijne grootspraak en hoofdigheid gestraft; doch ook wij zouden bijna onverdiend de slagtoffers zijner verwatenheid zijn geworden. Toen wij ons op den gewonen tijd ter rust begaven, was het weder zeer schoon, en de heldere, met millioenen fonkelende sterren bezaaide lucht had niet het minste voorkomen van eenen naderenden storm. Intusschen werden wij op eens, met den uitersten schrik, door een geweldig gebulder van wind, het bruisen der zee, en het ratelen van opvolgende donderslagen, uit onzen eersten slaap gewekt. In den beginne wisten

{==358==} {>>pagina-aanduiding<<}
wij niet, waar wij ons bevonden; het schip lag een oogenblik geheel overzijde, terwijl de baren over hetzelve braken, en de zee, op eene vreesselijke wijze, kookte en schuimde. De verwarring en ontsteltenis was algemeen; dan daar wij eene zeer goede, bevarene equipagie aan boord hadden, gelukte het ons eindelijk, het loopende want en de zeilen te kappen, waardoor het schip zich allengs weder verhief, en wij van eenen onvermijdelijken ondergang gered werden.

Onze Kapitein bleef de eerste drie dagen onzigtbaar, en schaamde zich waarschijnlijk over zijne halsstarrigheid, en over het ongeluk, daardoor eenen onzer beste matrozen overkomen, die, bij het kenteren van het schip en de plotselijke uitbarsting van den travaat, in zee stortte en niet weder gezien werd.

Door dezen kortstondigen storm zagen wij ons, intusschen, ver genoeg van onzen koers gedreven, om, bij het deinzige en betrokkene weder, hetwelk wij nu, gedurende eenige dagen, hadden, en dat ons verhinderde hoogte te nemen, de niet ongegronde vrees te voeden, van de oostelijke kusten van Afrika te digt genaderd te

{==359==} {>>pagina-aanduiding<<}
zijn, en, door de sterke stroomen, die hier langs dezelve loopen, op lagerwal te vervallen, alswanneer wij, bij den minsten sterken wind, het treurig lot niet ontgaan zouden hebben van hen, die, in het jaar 1782, met het Engelsch Kompagnies-schip Grosvenor, op deze hoogte schipbreuk leden. Onder deze ongelukkigen waren verscheidene vrouwen en passagiers van rang, die, in plaats van met hunne verzamelde schatten in Europa te schitteren, meest alle eenen treurigen dood in de Afrikaansche woestenijen vonden; sommige werden door de Kaffers gedood; andere, die aan deze wilden ontsnapten, stierven van honger, verdronken bij den overtogt der rivieren, of werden verscheurd door de wilde dieren, waarvan deze woeste streken wemelen, terwijl het slechts aan een tiental matrozen en eenige Indianen gelukte, na het doorstaan van de ongehoordste ellenden, de Kaapstad te bereiken.

Ofschoon de Hollanders te dier tijd in oorlog met de Engelschen waren, zond de Gouverneur van de Kaap, van plettenberg, dadelijk een detachement van 100 Europeanen en 300 Hottentotten, onder kommando van Kapitein mulder,

{==360==} {>>pagina-aanduiding<<}
af, ten einde pogingen te doen, om eenige dier rampspoedigen te redden; dan deze vonden onderweg slechts eenige Indianen, die zij naar de Kaap opzonden, benevens verscheidene lijken, en werden voorts door de Kaffers teruggedreven, of uit andere oorzaken verpligt, onverrigterzake, weder naar de Kaap te keeren. Het Engelsch Gouvernement vereerde den Heer van plettenberg een' kostbaren juweelen ring, tot erkentenis voor zijne bewezene menschlievendheid. Men heeft sedert vernomen, dat twee der Dames zich in de magt van een Opperhoofd der Kaffers bevonden: - waarlijk een treurig lot voor haar, die zich voorgesteld hadden eene geheel andere rol in Europa te zullen spelen (*).

{==361==} {>>pagina-aanduiding<<}

Eindelijk helderde het weder op, en nadat wij hoogte genomen hadden, vonden wij ons minder, dan wij gedacht hadden, van onzen koers verwijderd, en zetten onze reis met eene gunstige koelte voort.

Wij begonnen thans met verlangen naar de Kaap uit te zien: ik vooral wenschte daarnaar met geheel mijn hart; want het verblijf aan boord werd mij hoe langer hoe onaangenamer, uit hoofde van de onophoudelijke verdrietelijkheden, die ik met de meeste mijner Fransche reismakkers had.

Ten onregte, dunkt mij, geeft men dezer natie algemeen het karakter van wellevend, dienstvaardig en beminnelijk te zijn. Het mag zoodanig schijnen, als men slechts eenige uren in hun gezelschap doorbrengt, wanneer zij zich gewoonlijk van hunne beste zijde vertoonen; maar indien men eenen geruimen tijd met hen

{==362==} {>>pagina-aanduiding<<}
moet omgaan, zal men hen, behalve eenige weinige uitzonderingen, met eigenwaan en snorkerij vervulde, laatdunkende, onbeschofte en zotte schepsels vinden, die op de ondragelijkste wijze, vooral wanneer de overmagt aan hunne zijde is, op andere natiën smalen, en den vreemdeling verachten of bespotten.

Ik, die daaromtrent zeer gevoelig was, en zulks evenmin, als hunne laffe snorkerijen en beleedigende aanmerkingen op het gedrag der Hollanders in den laatsten oorlog, konde verdragen, stond voornamelijk aan hunne zoutelooze spotternijen ten doel, en had met hen veelvuldige onaangenaamheden, die meer dan eens op het punt waren tot dadelijkheid over te gaan.

Eindelijk wierpen wij het anker in de Tafelbaai, na eene voor mij zeer onbehagelijke reize. Ik begaf mij dadelijk aan land, en nam mijnen intrek bij den Heer daniël de waal, die het fraaije en welgelegene huis van den Heer serrurier bewoonde.






{==363==} {>>pagina-aanduiding<<}

Twee en twintigste hoofdstuk.


Kaapsche vrienden. - Teleurgestelde wensch. - Veranderingen, aan de Kaap voorgevallen. - De Heer De Neys en mijne duizend Ster-pagoden. - Vertrek van de Kaap.

Zoodra ik van de vermoeijenissen der reize uitgerust was, ging ik terstond een bezoek afleggen bij Mevrouw Hanssen, die, benevens haar echtgenoot, mij voorheen zoo vele goedheden en weldaden had bewezen (*), en

{==364==} {>>pagina-aanduiding<<}
ik had het genoegen, deze waardige Dame en hare beide dochters in volmaakten welstand aan te treffen. Ik werd met alle teekenen van vreugde en genegenheid door haar ontvangen, en konde mij niet wederhouden, op de beschouwing dezer thans huwbare meisjes, die ik vroeger als kinderen verlaten had, dit tijdvak in mijnen geest te doorloopen, en der Voorzienigheid mijnen stillen dank te brengen voor de wonderbare uitkomst en redding uit zoo menige ramp en gevaar, als ik, gedurende hetzelve, had doorgeworsteld.

Niemand was intusschen meer verwonderd mij weder te zien, en wel in eenen zoo gunstig veranderden staat, dan de Heer S...., in wiens dienst men zich herinneren zal, dat ik, door den diefstal van een' zijner slaven, bijna om het leven was gekomen. Hij scheen zeer rijk geworden te zijn, en bewoonde een der fraaiste huizen van de stad; zijn lot was echter verre van benijdenswaardig, want ik vond hem aan handen en voeten, ten gevolge eener beroerte, verlamd.

Den volgenden dag steeg ik te paard, om, te

{==365==} {>>pagina-aanduiding<<}
Rondeboschje, een bezoek af te leggen bij Mevrouw D....., welker echtgenoot, aan de gevolgen eener operatie van den steen, overleden was. Ik werd door haar en hare beide dochters, op de minzaamste wijze, ontvangen, en vond in deze meisjes de volmaaktste schoonheden: - nimmer zelfs heb ik meer aanvalligheid en regelmatige schoonheid, met grootere zedigheid en verstand gepaard, gezien. De oudste derzelve stond op het punt van te trouwen; de jongste, daarentegen, maakte zoodanig eenen indruk op mij, dat ik mijne ontroering zoo wel niet konde verbergen, of de, in dergelijke zaken, altijd helder ziende oogen der vrouwen ontdekten spoedig mijn geheim. Ik meende zulks althans te bespeuren uit sommige woorden, die haar ontglipten, als ook, dat mijne verklaring niet euvel zoude opgenomen worden. Mijn noodlot, echter, wilde het anders. Ik zoude, wat mij belangt, met de grootste vreugde mijne overige dagen bij eene zoo beminnelijke gezellin, in eene niet minder bekoorlijke landstreek, hebben willen verslijten; maar ik had, in den laatsten tijd van mijn verblijf op Isle de France, de toen aldaar heerschende lage prijzen van de meeste in Europa getrokkene lijnwaden en

{==366==} {>>pagina-aanduiding<<}
andere artikelen waargenomen, en weder een groot gedeelte van mijn vermogen daarin omgezet; ongelukkig waren mijne goederen de onderste in het schip geladen, en konden mij thans onmogelijk afgegeven worden, zonder te zelfder tijd de geheele lading te lossen, waartoe Kapitein Cazat, en met reden, niet wilde verstaan. Er bleef mij derhalve niets overig, dan met dezelve de reize naar Europa te doen; doch ik nam mij tevens stellig voor, zoodra ik er mij van ontdaan zoude hebben, met de eerste gelegenheid naar de Kaap terug te keeren, en de keuze van mijn hart te volgen. - IJdele voornemens! - Ik heb evenmin de Kaap, als hare bekoorlijke bewoonster, ooit wedergezien!

Mijn oude weldoener scheller was insgelijks overleden, en ik vernam, met innig leedwezen, dat men, na den dood van den braven man, tegen alle verwachting, deszelfs zaken in geen' te besten staat gevonden had. Zijne oudste dochter was gehuwd met zekeren Geneesheer, le sueur, door wien ik met de grootste hartelijkheid ontvangen en met beleefdheden overladen werd; bij deszelfs behuwdbroe-
{==367==} {>>pagina-aanduiding<<}
der, den Heer cloete, eigenaar van het vermaarde Constantia, en echtgenoot der andere dochter van den Heer scheller, trof ik geen minder vriendelijk onthaal.

In den kring van al deze beminnelijke menschen sleet ik mijnen tijd op de aangenaamste wijze, en vond, in hun midden, nog die oude gastvrijheid en welmeenende hartelijkheid weder, welke voorheen het doorgaande kenmerk der gulle Kapenaren was; dan welke eigenschappen er zeldzamer waren geworden, nadat de Oostindische Kompagnie, in den laatsten oorlog, zich genoodzaakt had gezien Fransche hulptroepen, ter verdediging dezer kolonie, aan te nemen (*),

{==368==} {>>pagina-aanduiding<<}
waardoor deze natie hier sedert den boventoon gekregen, en de winderige Fransche militaire geest, in plaats der genoemde deugden, niet dan ondeugden heeft achtergelaten. De voorheen zoo zedige meisjes en vrouwen, inzonderheid, waren thans niet meer te herkennen, en hadden aan ligtvaardigheid gewonnen, wat haar aan eerbaarheid en stille huisselijke deugden ontbrak; terwijl voorts de weelde en pracht, die ik in gebouwen, huisraad, kleederen, enz., zag ten toon spreiden, mij vaak in de verbeelding bragten, van mij in eene geheel andere stad te bevinden, dan in de Kaapstad, zoo als ik die, zestien jaar geleden, verliet.

De tijd van ons vertrek begon nu sterk te naderen, doch ik had alvorens nog een bezoek af te leggen, hetwelk echter verre van ge-
{==369==} {>>pagina-aanduiding<<}
noegelijk, maar veeleer van eenen onaangenamen aard zoude hebben moeten zijn.

De Heer De Neys, het voormalig Opperhoofd van Sadras, die men zich zal herinneren, dat, bij de overrompeling van dit etablissement door de Engelschen, krijgsgevangen was geworden, had, namelijk, kort daarna, het geluk gehad, van, benevens de Heer tadama, uitgewisseld te zijn tegen twee Engelsche Officieren. Hij was, zoo als ik vernam, hertrouwd, en thans alhier op Stellenbosch woonachtig, waar ik, in den beginne, voornam, hem over mijne, in den jare 1781, aan de Kompagnie, onder zijne garantie, voorgeschotene 1000 Ster - pagoden (ruim f 4,500: -) te onderhouden; dan, daar ik ten minste drie dagen met de heen- en wederreize zoude hebben verloren, en ik, daarenboven, het onaangename dier bijeenkomst schuwde, schreef ik hem slechts eenen brief, waarin ik hem kennis van mijne aankomst gaf, en, in beleefde termen, om afdoening van die schuld, of althans een behoorlijk bewijs mijner vordering voor de Bewindhebbers

{==370==} {>>pagina-aanduiding<<}
der Kompagnie, verzocht. Ik ontving van hem daarop het volgende antwoord:

‘weledele heer!’

‘Ik heb het vermaak gehad zeer wel te ontfangen de brief, dien UWelEdele mij de eere heeft aangedaan te schrijven, en zoo zeer het mij verheugde uit dezelve UWelEdles arrivement in gesondheid alhier te verneemen, eeven zoo zeer gaat het mij ter herten, het UWelEdele door deszelfs onzeeker en haastig vertrek belet werd, een togtje na dit heen te doen, ik zal egter, ofschoon op het punt om een binnenlands reijsje te doen, in de stad koomen, om de satisfactie te hebben van UWelEdele mondeling te spreeken, zoo wel, als om UWelEdele het versogte bewijs te geeven en te doen zien, dat ik aan de Heeren Bewindhebbers van UWelEdele pretentie en beweesene Diensten met nadruk en Louange heb geschreeven.’

‘Het is mij overigens bijsonder aangenaam dat UWelEdele het daarheen heeft weeten te dirigeeren, dat UWelEdele vergenoegt na sijn

{==371==} {>>pagina-aanduiding<<}
vaderland en maagschap te ruch kan keeren, den Hemel geeve UWelEdele om desselfs moeder en verdere Familie in een volmaakte gesondheid aantetreffen, en sijne dagen aldaar met vergenoeging en vreede doortebrengen.’

‘Ik heb in dit dorp een buijtenverblijff gekogt, daar ik mij met mijne Familie van teijd tot teijd ophoude, dewijl het mij te Costy op den duur niet aanstaat, en de Lucht aldaar van teijd tot teijd ongesonder word, en ik diverteer mij hier zeer wel.’

‘Ik ben zeer nieuwsgierig om de gevallen te verneemen, die UWelEdele zedert mijn vertrek van Madras ontmoet zijn, en te gelijk met UWelEdele over verscheijdene zaaken te spreeken, reserveerende het een en ander tot onse bijeenkomst, noeme ik mij enz.’

‘Stellenbosch,
den 17e Maart 1787.’
(Get.) ‘J.P. de Neys.’

{==372==} {>>pagina-aanduiding<<}

Dusdanig was letterlijk de inhoud van zijnen brief, aan welks laatste gedeelte hij, wel verre van te voldoen, niet alleen daarna niets meer van zich hooren, maar ook mijne herhaalde schriftelijke verzoeken en aanmaningen onbeantwoord liet blijven, en waarschijnlijk zijn binnenlandsch reisje deed, ten einde mij ontweken te zijn, indien ik hem al had komen opzoeken; dan hiertoe was eensdeels mijn tijd te kort, en het buitendien bijna zeker, hem afwezend te vinden; ook had ik over deze armzalige duizend pagoden reeds zoo menige onaangenaamheid met hem gehad, dat ik mij geene nieuwe ergernis wilde veroorzaken, en van dit voornemen afzag, te meer, daar ik mij thans in eenen staat bevond, die mij derzelver verlies minder smartelijk deed gevoelen. - Konde ik denken, dat ik slechts zoo korten tijd meester van mijn klein vermogen zoude blijven? Hoe zeer heeft het mij daarna niet berouwd, toen deze som mij van oneindig veel dienst had kunnen zijn, den Heer De Neys niet onverwachts overvallen, of op de schriftelijke bewijzen, die ik van hem in handen had, tot het afgeven van een geregtelijk document, wegens

{==373==} {>>pagina-aanduiding<<}
mijne regtmatige vordering, te hebben gedwongen! (*)

{==374==} {>>pagina-aanduiding<<}

Behalve den bovenstaanden eigenhandigen brief, had ik nog een dergelijk, niet minder onloo-
{==375==} {>>pagina-aanduiding<<}
chenbaar, bewijsstuk van hem ontvangen, toen hij zich als krijgsgevangene te Madras be-
{==376==} {>>pagina-aanduiding<<}
vond; dit bestond in zijn antwoord op eenen brief van mij, waarin ik hem bedreigde, zijne

{==377==} {>>pagina-aanduiding<<}
onverantwoordelijke handelwijze aan het daglicht te brengen. Zijn schrijven luidde woordelijk als volgt:

{==378==} {>>pagina-aanduiding<<}

‘Mijnheer haffner!’

‘Ik versoeke UWelEdele mijn niet langer over die saak lastig te vallen, ik kan nog

{==379==} {>>pagina-aanduiding<<}
vermag niet over de onder mij berustende Comps. penningen sonder hooge ordre dis-
{==380==} {>>pagina-aanduiding<<}
poneeren, en van dat besluijt zal ik niet afwijken, soo UWelEdele geen reeden wilt verstaan en de teijd niet kan afwagten, staat het UWelEdele vrij om de gedaane dreigementen ter uijtvoer te brengen.’

‘Ik ben, enz.’

(Get.) ‘De Neys.’

Hij was mij, zoo als men ziet, te slim, en vooronderstelde te regt, dat ik de gedane bedreigingen niet zoude durven volvoeren, dewijl zulks niet konde geschieden, zonder mij zelven tevens bij de Engelschen als medepligtig aan eene

{==381==} {>>pagina-aanduiding<<}
vervalsching der Kompagnies-boeken aan te klagen, en mijn leven, op eene treurige wijze, te doen eindigen. Ik was dus verpligt mij stil te houden.

Intusschen heb ik, na mijne terugkomst in Europa, en toen minder gunstige omstandigheden mij de herkrijging van deze uitgeschotene penningen deden wenschen, de hiervoor geplaatste afschriften der brieven van den Heer De Neys, benevens andere niet minder overtuigende bewijzen, de tallooze rekwesten doen vergezellen, waarmede ik achtervolgens bij de Bewindhebbers der Kompagnie, het Comité tot de Zaken van den Indischen Handel en Bezittingen, den Raad der Aziatische Bezittingen en Etablissementen, en, in het kort, bij alle behoorlijke Authoriteiten, op teruggave van het mijne aandrong; - dan alles was en bleef vruchteloos. - Ziehier een paar der op mijne rekwesten ingekomene dispositiën:

{==382==} {>>pagina-aanduiding<<}

‘gelijkheid, vrijheid, broederschap.’

‘Extract uit de Resolutiën van het Comité tot de Zaken van den Oost - Indischen Handel en Bezittingen.’




‘Maandag, den 14 Augustus 1797.’

‘Het Departement van huishoudelijk bestuur verzogt bij resolutie van den 20 Julij l.l. te dienen van berigt en advies, op het te dien dage ingekomen request van jacob hafner, diende van het navolgende rapport &ca.’

‘Waar uit zijnde gebleeken dat nergends enig spoor heeft kunnen worden ontdekt, waar uit niet genoegzame zekerheijd is optemaken, of de bij zijn request vermelde en als nu door hem gereclameerde 1000 Sterpagoden - al - of niet gerestitueerd zijn geworden, en dat diensvolgens deszelfs pretentie laboreerd aan een te groot defect van Lequiditeit, dan dat hare voldoening als pligtmatig en regtvaardig zou kunnen worden be-
{==383==} {>>pagina-aanduiding<<}
schouwd, zonder dat alvorens nadere bewijzen zullen zijn ingekomen, heeft de Vergadering, considereerende de onmogelijkheid, om voor het tegenwoordige te voldoen de bovengemelde pretensie van een duijzend Sterpagoden, dat gedeelte van het verzoek van den requestrant gewezen van de hand, gelijk hetzelve wordt gewezen van de hand bij dezen; terwijl, voor zoo veel het verder verzogte betreft, deszelfs request bij de eerste gelegenheid copielijk zal worden gezonden aan de Hooge Regering in Indië, om op hetzelve te dienen van berigt, wordende de zaak in questie bij het Comité gehouden in advies, tot dat in tijd en wijle dat berigt uit Indië zal zijn ingekomen.’

‘En zal Extract dezes worden uitgereijkt aan den Requestrant tot deszelfs informatie en naricht.’

‘Accordeert met voorsch. Resolutie.’

(Get.) ‘smissaert.’

Het berigt uit Indië bleef echter, zoo als wel te verwachten was, zeer lang uit, en is

{==384==} {>>pagina-aanduiding<<}
tot heden toe nog niet ingekomen. Men verzuimde intusschen niet den halsstarrigen Koromandelschen bedienden om ophelderingen te vragen, waarvan zij niets wisten noch konden weten; mijne schriftelijke bewijzen kwamen daarentegen, zoo het schijnt, in geene aanmerking; althans op herhaalde verzoekschriften bekwam ik weder het volgende antwoord:

‘Extract uit de Resolutiën van den Raad der Aziatische Bezittingen en Etablissementen.’





‘Donderdag, den 26 Mey 1803.’

‘Het Departement tot de Indische Zaken rapporteerd &ca.’

‘Waarop, dien conform, wordt besloten voor communicatie aanteneemen de informatie van Generaal en Raden op het Request van den gewezen Boekhouder en Secretaris te Sadras j. hafner, tenderende tot restitutie van een duizend Ster-pagoden, welke volgens zijn voorgeven in Ao. 1781 door hem in 's Compagnies kas gedeponeert zouden we-
{==385==} {>>pagina-aanduiding<<}
zen, waarop door welgemelde Regeering noch niet had kunnen worden bericht, alzoo van de Cormandelsche Bedienden, dienaangaande, informatiën moesten worden gerequireerd - hetwelk geschieden zou, zoo dra de tijdsomstandigheden zulks zouden permitteeren.’

‘Accordeerd met voorsz. Resolutie.’

(Get.) ‘smissaert.’

Deze laffe uitvlugten eindelijk moede wordende, heb ik mij ten laatste genoodzaakt gezien tot hetgene men met dezelve bedoelde, en dit was, door mijn geduld uit te putten, mij alle hoop te doen opgeven van dit gedeelte van mijn regtmatig verworven vermogen ooit terug te zullen bekomen, en dus hetzelve der Kompagnie of derzelver dienaren niet verder te betwisten.

Men vergeve mij de uitvoerige bijzonderheden, waarin ik ten opzigte van dit geval getreden ben. Ik kan mij hetzelve nimmer te binnen brengen, zonder tevens een levendig gevoel van het onregt, mij aangedaan, te onder-
{==386==} {>>pagina-aanduiding<<}
vinden; - de beschuldiging, die uit den aard der zaak voortvloeit en zekere lieden mogt schijnen te treffen, vorderde, daarenboven, volgens mijn inzien, eene meer dan oppervlakkige uiteenzetting van daadzaken en bewijzen (*), zonder welke men mij, met regt, op mijne beurt, zoude kunnen beschuldigen, van ligtvaardiglijk eene blaam geworpen te hebben op overledene of ververwijderde personen, hetwelk eene daad is, een eerlijk man onwaardig. - Of waarom zoude ik deze geheele zaak verzwijgen? Indien ik vaak tegen het aan anderen gedane onregt geijverd heb, moet ik dan het mijne stilzwijgend dulden? Neen! ik herhaal het: ik kan met bondige bewijzen staven, dat men mij de vergoeding dezer penningen verschuldigd is, en zal derhalve de gelegenheid niet schuwen, om er van te spreken. - Voor het tegenwoordige, echter, zullen wij van dit onaangenaam onderwerp afstappen.

Den dag vóór ons vertrek nam ik afscheid

{==387==} {>>pagina-aanduiding<<}
van mijne vrienden en bekenden, en bezocht, voor het laatst, alle, die mijn hart dierbaar waren. Den volgenden morgen, vroegtijdig, werden de ankers geligt, en ik verliet, niet zonder hevige aandoening, de Kaap. - ‘Vaarwel!’ riep ik uit, ‘bekoorlijke uithoek, door de Natuur met milde gaven bedeeld, verrukkelijk klimaat, naar eene juiste evenredigheid getemperd! Vaarwel! met uwe gastvrije en gulle bewoners, welker edelmoedige zorg de rampen lenigde, die reeds mijne vroegste jeugd vergezelden. - Uw grond bevat het dierbaar overschot van hem, die mij het aanwezen gaf, en zal ook mij, zoo het den Hemel behaagt, in zijnen schoot ontvangen. Helaas! waarom moet ik nog verre en gevaarlijke togten ondernemen, alvorens het getal uwer bewoners te vermeerderen en mijne dagen in eene zoete rust, in het diepste uwer bekoorlijke valleijen, te kunnen slijten?’




{==388==} {>>pagina-aanduiding<<}

Drie en twintigste hoofdstuk.


Nieuwe reisgezellen. - Verkeerde maatregel van Kapitein Cazat. - Herinnering van vroegere gebeurtenissen. - De Gouverneur van Vlissingen.

Met uitzondering der twee Hollandsche militairen, die aan de Kaap bleven, en in welker plaats de Heer percheron, Agent der Fransche Kompagnie, en zekere Kapitein touretto, beide Franschen, doch de laatste een onkundige, verwaande pogcher, aan boord kwamen, waren mijne reismakkers dezelfde gebleven. In den eerstgenoemden vond ik een aangenaam en wellevend man, die met vele kundigheden eene, bij zijne natie zeldzame, bescheidenheid paarde.

{==389==} {>>pagina-aanduiding<<}
Hij bragt voor de menagerie en tuin van zijnen Koning verscheidene Afrikaansche dieren en gewassen, onder anderen den Hottentotschen broodboom, mede, welke voorwerpen echter de buitendien zoo bekrompene ruimte binnen ons boord niet weinig hielpen verminderen.

Het schoonste weder en de voordeeligste wind begunstigden onze reize tot op twee graden benoorden de linie, en alles scheen ons eenen korten en voorspoedigen overtogt te voorspellen; doch de eigenwaan en hardnekkigheid van onzen Kapitein stelden ons weder in deze verwachting te leur. Het is bekend, dat alle zeelieden van ondervinding de linie gewoonlijk niet dan op eene ruime breedte doorsnijden, terwijl onze Kapitein zulks, daarentegen, zoodra hij vrij van den kust was, verkoos te doen. Wat hem zijne Officieren en de eerste Stuurman, die een man van ervarenheid was, wegens de te groote nabijheid van den Afrikaanschen wal, en het veranderlijke weder, hetwelk men daar te wachten heeft, ook mogten voorhouden, het was alles vruchteloos, en hij volgde, als naar gewoonte, zijn eigen hoofd.

{==390==} {>>pagina-aanduiding<<}

Het kon dus bijna niet missen, of wij vonden spoedig onze vrees bewaarheid, en vervielen te digt onder de westkust van Afrika, en in de daar zoo gewone stilten. Niet alleen, dat wij nu gedurende vijftien dagen geene mijl vorderden, en de ondragelijkste hitte, zoowel als tijdverveling, moesten verduren; maar nimmer nog heb ik zulke onophoudelijke en zware regens bijgewoond, alg er de eerste tien dagen vielen, en die slechts plaats maakten voor even zoo onafgebrokene onweders; - de Hemel was als in een gestadig vuur, door de felle en aanhoudende bliksemstralen, welke elkander onafgebroken doorkruisten, en vergezeld gingen van donderslagen, die het firmament schenen te zullen doen barsten. - Alles liep zamen, om deze dagen ondragelijk te maken; eene smorende hitte, - gestadig gevaar en angst, dat ons schip door een' der menigvuldige bliksemschichten zoude getroffen worden, dewijl ons een afleider ontbrak, - gebrek aan mondbehoeften en schaarschte van versch water: - in het kort, wij dankten den Hemel, toen wij eindelijk, door eene hevige stormbui, uit dezen neteligen toestand gered werden, en, kort daarna, een Portugeesch schip ontmoetten,

{==391==} {>>pagina-aanduiding<<}
hetwelk ons iets van deszelfs voorraad mededeelde.

Niemand zoude ik ooit aanraden, met een Fransch schip eene reize van eenig belang te ondernemen. Onkunde in de zeevaart, verwaande en onwetende Officieren, en allerlei verkeerde inrigtingen, toonen genoegzaam aan, dat de Fransche natie geen zeevarend volk is, en het, op weinige uitzonderingen na, daarin nooit verre zal brengen. Op hun voordeel, echter, verstaan zich de Opperhoofden meesterlijk, en nimmer nog heb ik slechter en minder mondvoorraad zien innemen dan op de Fransche schepen. De schraapzucht der Kapiteinen wordt alleen door de sterfte van het volk op hunne schepen geëvenaard.

Van mijne reisgezellen was het alleen de Heer percheron, met welken ik eene genoegelijke verkeering konde houden, en die insgelijks mijn gezelschap boven dat zijner landgenooten aan ons boord scheen te verkiezen. Wij onderhielden ons vaak over de in de laatste jaren voorgevallene staatkundige gebeurtenissen in de Oostindiën, en over de oorzaken, welke de Engelschen, in

{==392==} {>>pagina-aanduiding<<}
gindsche Landen, een zoo groot overwigt hebben doen verkrijgen. Zijne bescheidene aanmerkingen, waarbij grootstendeels de Hollandsche natie, of veeleer de Kompagnies-Opperhoofden, de blaam moest treffen, van, door eene lafhartige of omgekochte overgave en ontruiming der meest versterkte en gewigtigste plaatsen, daartoe voornamelijk bijgedragen te hebben, waren niet te wederspreken. Wat konde ik hem antwoorden op de overgave van Trinconomale, waardoor de Engelschen vasten voet op het eiland Ceylon, en tevens eene voor hen zoo hoognoodige haven voor hunne eskaders in de kwade mousson verkregen, zonder verpligt te zijn, zich als voorheen van hunne bezittingen op de Koromandelsche kust te verwijderen; - en deze gewigtige plaats werd hun, bij de eerste schoten, overgegeven, benevens twee in de haven liggende schepen! Wat zoude ik hem hebben kunnen zeggen aangaande den val van Nagapatnam, hetwelk, in het jaar 1781, door den Gouverneur Van Vlissingen, insgelijks overgegeven werd (*)?

{==393==} {>>pagina-aanduiding<<}

Eene stad als Nagapatnam, met meer dan 8000 man garnizoen, uit Europeanen, cipaais en troepen van hyder ali bestaande, en gedekt door goede buitenwerken en retranchementen, had niet moeten bukken, althans zich eenigen tijd kunnen verdedigen tegen eene handvol Engelschen, die haar, onder den Generaal Hector Munro (†), kwamen belegeren. Dan welke verdediging kon men verwachten van eenen Gouverneur, die slechts de vermaken beminde, en van eenen Kommandant, die in Europa kleermakersknecht geweest, en van gemeen soldaat tot eenen zoo hoogen rang was opgeklommen, door geene andere verdienste dan

{==394==} {>>pagina-aanduiding<<}
het bezit van eene schoone vrouw? De Engelschen zelve waren over de gemakkelijkheid dezer zegepraal verwonderd; want de kwade mousson was op het punt van in te vallen, en drie dagen later zouden zij verpligt geweest zijn het beleg op te breken. Door eenen hevigen wind, die tegelijk met den regentijd opkwam, werd de Admiraal hughes, die de operatiën der landtroepen met zijn eskader ondersteunde, genoodzaakt de reede van Nagapatnam te verlaten. Hyder ali was woedend over de lafheid van den Hollandschen Gouverneur en den val van deze plaats, welker bezit den Engelschen niet weinig moed gaf, en in hunne krijgsbewegingen tegen dezen hunnen gevreesden vijand van zoo veel nut was. Te vergeefs had hij de bezetting doen aanmanen, de zoogenaamde Chinesche pagode (*) te doen slechten; men zag niet eer de heilzaamheid van dezen raad in, dan toen de belegeraars er zich meester van maakten, en van daar de stad op hun gemak beschoten.

{==395==} {>>pagina-aanduiding<<}

De Gouverneur Van Vlissingen kwam, kort daarna, met zijnen Raad en alle, zoowel burgerlijke als militaire, Beambten, als krijgsgevangenen, te Madras aan. De soldaten, daarentegen, waren door de Engelschen gedwongen geworden in derzelver dienst over te gaan; hunne vrouwen en kinderen wilde men niet toelaten hen te volgen, en zij moesten die dus aan derzelver lot overlaten. Het onregt, de geweldenarij en gruwelen, die in gindsche Landen gepleegd worden, gaan inderdaad alle beschrijving te boven. - Ook de gewezene Gouverneur van Nagapatnam kan daarvan tot een nieuw bewijs verstrekken, en daar ik het verhaal van de handelwijze, met hem gehouden, mijnen lezers reeds vroeger beloofd heb (*), zonder daartoe de gelegenheid te hebben kunnen vinden, zal het, dunkt mij, niet ongeschikt zijn, hetzelve hier te doen invloeijen.

Ik was te dier tijd, zoo als men weet, insgelijks te Madras, en in dienst van den Heer

{==396==} {>>pagina-aanduiding<<}
De Souza: dit scheen den Heer Van Vlissingen bekend geworden te zijn, althans, hij liet mij ontbieden, en ontving mij zeer minzaam; - men zoude hem niet herkend hebben; en geen wonder! welk een onderscheid in zijnen staat, toen ik hem te Nagapatnam in zijnen vollen luister zag, en thans nu hij krijgsgevangen, en van zijne grootheid, titels en gevolg beroofd was! - Hij sprak zelf het eerst van de harde behandeling, mij te Nagapatnam aangedaan, en verzocht mij daaraan niet meer te denken. Hij verlangde voorts van mij, al de rekwest en en andere stukken te schrijven, die hij voor zich en de overige leden der gewezene Nagapatnamsche Overheden aan het Engelsche Gouvernement te Madras wilde overleggen, waarvoor hij beloofde mij rijkelijk te zullen beloonen. Dezen voorslag nam ik aan, en om eenen aanvang te maken, liet hij mij dadelijk een rekwest opstellen, waarbij hij verzocht, dat aan de Hollandsche krijgsgevangenen dezelfde soldijen zouden toegelegd worden, als zij voormaals te Nagapatnam genoten: dit verzoek werd toegestaan; doch daar te Madras alle artikelen, en voornamelijk de levensmiddelen, meer dan dubbel zoo duur als te Nagapatnam waren, had-
{==397==} {>>pagina-aanduiding<<}
den deze arme menschen evenwel moeite het leven te houden, en nog minder waren zij in staat, hunne achtergelatene huisgezinnen van deze sobere inkomsten te ondersteunen.

De Heer Van Vlissingen was intusschen spoedig genoodzaakt, zijne aandacht op eigene zaken te vestigen. De Generaal Munro en de Admiraal hughes hadden dezen ongelukkigen man eenen verfoeijelijken en lagen trek gespeeld, die hem in de uiterste wanhoop stortte, en waardoor hij, met verlies van zijn geheel vermogen, dat hij in hunne plunderzieke handen moest overgeven, nog bovendien op het punt stond, van in eene smadelijke gevangenis te geraken. Ziehier dit schandelijk geval.

Na het innemen van Nagapatnam vonden de Engelschen, in de Kompagnies-boeken, eenen post openstaan van ongeveer 30,000 pagoden, welke de inlandsche Kooplieden verschuldigd waren, en, volgens gewoonte, reeds op hand ontvangen hadden, om daarvoor, op den vastgestelden tijd, de bestelde lijnwaden voor dit kantoor te kunnen leveren; deze hadden die sommen we-
{==398==} {>>pagina-aanduiding<<}
der, op hunne beurt, onder de wevers en schilders verdeeld, zoo als zulks in de Oost, sedert onheugelijke tijden, gebruikelijk is geweest; door den ingevallenen en verwoestenden oorlog, echter, waren al deze lieden verstrooid, gedood, geplunderd en gevlugt; in één woord, aan de negotiekas ontbraken 30,000 pagoden, zonder daarvoor lijnwaden te hebben ontvangen.

Niettegenstaande deze som voor den dienst der Kompagnie, met toestemming van den geheelen Raad en volgens de standvastige gewoonte bij alle Europesche kantoren in de Oost, uitgeschoten was geworden, hadden echter de Generaal Munro en de Admiraal hughes de onbeschaamdheid, den gewezenen Gouverneur alleen daarvoor aansprakelijk te stellen, en te eischen, dat hij dit geld uit zijne eigene beurs zoude teruggeven, even alsof hij zich daarvan tot zijn bijzonder gebruik bediend hadde. De inlandsche Kooplieden intusschen ontkenden hunne schuld niet, en beloofden dezelve langzamerhand af te doen; maar aan de schreeuwendste dwingelandij en onregtvaardigheid gewoon, wilden deze Engelsche geweldenaars naar niets hooren, en

{==399==} {>>pagina-aanduiding<<}
schenen het slechts op de beurs van den armen Gouverneur toegelegd te hebben. Te vergeefs stelde hij hun op de ootmoedigste wijze voor, dat dit geld op voorschot gegeven was, voordat men weten konde, dat men in hunne handen zoude geraken, en dat zulks daarenboven alle jaren zoodanig geschiedde, zoowel bij de Hollandsche als bij de Engelsche en alle andere Europesche kantoren; zij antwoordden hem, dat het hem vrijstond, zich naderhand op de inlandsche Kooplieden te verhalen, maar dat hij zorgen moest, dit ontbrekende in de kas dadelijk aan te vullen, of dat men anders zijne goederen zoude verkoopen.

Indien de arme man alstoen één waar vriend gehad hadde, ware niets gemakkelijker geweest, dan hem te overtuigen, dat de Engelsche Opperhoofden slechts zochten hem bevreesd te maken, en tot dit uiterste niet zouden durven komen. Maar een man zijnde, wien, behalve goede vrienden, sterkte van geest en moed ontbraken, had hij weldra de zwakheid, van zich tot de betaling dier som, binnen eenen korten tijd, dewijl zijn gereed geld niet zoo ver strekte, bij handteekening te verbinden.

{==400==} {>>pagina-aanduiding<<}
Aan zekeren Portugees de recho, die in eenen hoogst armoedigen en ellendigen staat te Nagapatnam was gekomen, had hij, echter, voornamelijk zijn ongeluk en dezen dwazen stap te danken. Daar deze de Engelsche taal verstond, had zich de Gouverneur van hem aanvankelijk als tolk bediend, en was spoedig zoodanig met hem ingenomen, dat hij deszelfs raad in de meeste zaken volgde en hem met geschenken en weldaden overlaadde, hetgene den Portugees zoo opgeblazen en overmoedig tegen elk deed worden, dat de weinige vrienden van den Gouverneur zich terughielden, en hem aan zijn lot overlieten. Het duurde niet lang, of zijn gunsteling liet zich door den Generaal Munro omkoopen, en de ellendeling had de laagheid, zijnen Meester en weldoener te verraden en in het verderf te storten, door hem den raad te geven, van de verlangde schuldbekentenis te onderteekenen, ten einde daardoor de schande te vermijden, van zijne slaven en bezittingen in veiling te zien brengen, en hem te overreden, dat, voor het overige, dit geheele document blootelljk ter verantwoording voor den Generaal Munro zoude dienen, en het hem slechts een enkel verzoekschrift aan den

{==401==} {>>pagina-aanduiding<<}
Raad, bij zijne aankomst te Madras, zoude behoeven te kosten, om dadelijk dit geschrift, zonder de minste zwarigheid, te doen vernietigen, en hem deze schuld vrij te schelden. De Generaal Munro bevestigde dit alles, en zoude zelfs, zoo hij zeide, oogenblikkelijk na de ontvangst van het geteekende bewijsstuk, naar Madras te zijnen voordeele schrijven, waarop, zonder eenigen twijfel, zeker aan 's Gouverneurs verlangen zoude voldaan worden; want de onderteekening van dit papier was eigenlijk niet dan eene bloote formaliteit te beschouwen.

Het scheen, dat het ongeluk de hersenen van den armen Gouverneur gekrenkt had, om zich door zulk eene lompe schelmerij te laten verrassen; ook dreef de Raad van Madras den spot met hem, en met al de vertoogen en verzoekschriften, die ik nu, volgens zijn verlangen, opstelde en aan denzelven inleverde: men zeide hem, indien hij een zoodanig schuldbewijs onderteekend had, moest hij er ook aan voldoen; doch het stond hem vrij, den Generaal Munro of den Admiraal hughes in regten te betrekken, indien hij begreep zich over hen te kunnen beklagen: - een schrale troost voorwaar

{==402==} {>>pagina-aanduiding<<}
voor iemand, die zich eerst moest laten uitplunderen, ten einde daarna een kostbaar en onnoodig proces te mogen aanvangen.

De arme Gouverneur was dan nu verpligt te besluiten tot hetgene hem zoo zeer tegenstond, namelijk tot den verkoop zijner slaven en goederen, en wel voor de helft der waarde, in eene schier belegerde stad. De opbrengst derzelve was dan ook, op verre na, niet toereikende voor de vordering der Engelschen, en daar zij zijne wissels op Batavia niet wilden aannemen, moest hij nog bovendien de juweelen en kleinooden zijner vrouw verpanden; ook dit voldeed niet ten volle, en de Heer De Souza, mijn toenmalige Patroon, had, op mijne dringende bede, de goedheid, hem het overige, op zijnen wissel, betaalbaar bij zijne aankomst te Batavia, voor te schieten, zonder welke hulp hij de gevangenis nog niet zoude ontsnapt zijn. - Men zal het als eene fabel aanmerken, maar het is echter niet dan al te waar, dat de Raad van Madras, ziende, hoe gemakkelijk het was, dezen ongelukkigen man te berooven en bevreesd te maken, hem insgelijks aansprakelijk stelde

{==403==} {>>pagina-aanduiding<<}
voor alle openstaande schulden in de Kompagniesboeken te Nagapatnam, waaronder er waren van voor meer dan honderd jaren, en alle door en onder zijne voorgangers gemaakt; intusschen had de Raad toch wel de edelmoedigheid, om, aangezien de onmogelijkheid, waarin de Gouverneur zich op het oogenblik bevond van gereed geld te bekomen, voor deze schuld zijne wissels op Batavia aan te nemen (*).

Op dusdanige wijze, en door dergelijke schandelijke kunstgrepen, plunderden de Engelsche Opperhoofden en de Raad van Madras eenen man, van wien zij zelve, en verscheidene hunner natie, vaak de uitgezochtste beleefdheden genoten hadden. Door soortgelijke, in Europa meestal niet bekende, middelen weten zich de Beambten der Kompagnie zoo spoedig te verrijken; en indien ik lust had al hetgene, wat mij van derzelver geweldenarij, onderdrukking, roofzucht en wreedheid bewust is, en

{==404==} {>>pagina-aanduiding<<}
waarvan ik ooggetuige geweest ben, aan het licht te brengen, zoude men zich veeleer verbeelden de geschiedrollen der helle, dan die van beschaafde natiën te lezen.











{==405==} {>>pagina-aanduiding<<}

Vier en twintigste hoofdstuk.


Wonderlijke redding. - Aankomst op de Fransche kusten en te l'Orient. - Mijne familie. - Laatste levensgevaar. - Besluit.

Middelerwijl zetten wij onze reize met den voorspoedigsten wind voort.

Op de hoogte der Kaap-Verdische eilanden viel een kleine jongen over boord, en ofschoon wij dadelijk door den wind gingen, was hij, bij de stijve koelte en de hemelhooge baren, reeds bijna uit het gezigt verdwenen, zoodat wij hem alle reeds voor verloren hielden; intusschen zagen wij hem, tot onze verwondering,

{==406==} {>>pagina-aanduiding<<}
nog op den rug liggen, en, als een stuk hout, ten speelbal der golven verstrekken. Zijn oom, onze Kwartiermeester, wanhopig over dit ongeluk, had, benevens twee matrozen, de stoutheid, hem, tegen den wil van den Kapitein, met de jol, in eene verbolgene zee, te willen opsporen. Voordat zulks geschieden konde, was de jongen reeds uit het gezigt, en evenwel bereikte de jol hem nog tijdig genoeg, om hem op het oogenblik te grijpen, dat hij zoude gezonken zijn. Zij bragten hem, buiten kennis, aan boord terug, nadat het hun niet dan met veel moeite gelukt was, ons schip weder te bereiken, waar hij, door de zorgen van onzen Heelmeester, een ervaren man, weldra als in het leven teruggeroepen, en kort daarna geheel hersteld werd. Wij allen konden ons niet genoeg verwonderen, hoe dit kind, hetwelk volstrekt niet zwemmen kon, op den rug geraakt en niet gezonken was.

Eindelijk den 24sten Mei 1787, des avonds, toen wij ons reeds digt onder de Fransche kusten rekenden genaderd te zijn, wierpen wij het lood uit en vonden grond op 85 vademen wa-
{==407==} {>>pagina-aanduiding<<}
ter. Allen omhelsden elkander, en konden hunne vreugde niet genoeg uiten, van eindelijk voet aan den Vaderlandschen wal te zullen zetten. Helaas! hoe weinig konden zij voorzien, welke schrikkelijke tooneelen zij op dezen geliefkoosden vaderlijken grond zouden bijwonen; - in welke wreedheden, woelingen en oproeren zij zouden moeten deelen, en er meest alle de slagtoffers van staan te worden. Ook ik ontwaarde geen voorgevoel van het verlies, hetwelk mij dit rampzalig Land bereidde, en dat in hetzelve ook mijn klein vermogen, de vrucht van tallooze gevaren en moeijelijkheden, even als dat van zoo vele anderen, zoude verzwolgen worden.

Den volgenden dag wierpen wij het anker voor het kleine eiland Groa, over l'Orient, waar ik mij aan wal deed zetten, en mijnen intrek in een logement, l'Epée royale genaamd, nam.

Thans bevond ik mij dus, na eene aaneenschakeling van de wonderlijkste en gevaarvolste ontmoetingen, en na een langdurig afzijn, weder op den Europeschen bodem. Hoe vreemd

{==408==} {>>pagina-aanduiding<<}
kwam mij alles te voren, toen ik, den volgenden morgen, voor mijne vensters staande, niet dan Europesche stemmen hoorde, niet dan Europesche aangezigten en Europesche gebruiken zag! Alles kwam mij als een droom voor; dan eens scheen mijn tegenwoordige toestand, dan weder mijn zoo afwisselende levensloop, mij eene hersenschim toe. Ik herdacht, echter, met welgevallen aan mijn laatste verblijf aan de Kaap, en hoezeer mijn onrustige geest ook in de thans weder nieuwe voorwerpen behagen schepte, bleef dezelve met nog grooter vermaak op de beminnelijke bewoonster van dien uithoek, en op de genoegelijke dagen, welke ik daar aan hare zijde hoopte door te brengen, gevestigd. Eerst nog wilde ik mijne moeder omhelzen, en haar, na mijne goederen verkocht te hebben, met mij nemen, of, op eene ruime wijze, voor haar lot zorgen, wanneer zij niet verkoos mij te vergezellen, en dan, zonder dralen, in de armen vliegen van hen, die mijn hart dierbaar waren. - Helaas! ik was tot niets dan teleurstellingen en rampen geboren! - Men weet het, ik heb evenmin de Kaap als Mejufvrouw D..... ooit wedergezien.

{==409==} {>>pagina-aanduiding<<}

Zoodra mijne goederen gelost waren, viel het mij gemakkelijk, dezelve spoedig, op eene voor mij voordeelige wijze, te verkoopen, dewijl ik niet op den hoogsten prijs stond, en evenwel nog boven verwachting wel slaagde. Ik liet mij goede wissels op Parijs geven, en nam, zonder verder uitstel, de reize naar mijnen broeder in Oost-Vriesland aan, dien ik met mijne onverwachte aankomst hoopte te verrassen.

Na vele ongemakken op de diligence en andere voertuigen uitgestaan te hebben, had ik het onuitsprekelijk genoegen eenen broeder te omhelzen, van wien ik 23 jaar gescheiden was geweest, en dien ik als een kind van vier jaar had verlaten. Ik vond hem gehuwd en als Predikant van eene aanzienlijke gemeente weder.

Onze vreugde kende, in de eerste dagen, geene palen; maar toen ik naar onze arme moeder vroeg, overdekte eene wolk van droefheid zijn gelaat: - zij was - reeds sedert eenige weken overleden!

Deze slag trof mij geweldig. Ik had mij ge-
{==410==} {>>pagina-aanduiding<<}
durende de reize, en toen ik mij van het beminde voorwerp aan de Kaap verwijderde, vaak met het denkbeeld getroost, dat ik mijne moeder omhelzen, en in haren zegen eene ruime vergoeding vinden zoude voor dit en alle ander leed, dat mij getroffen had, en vond, in plaats daarvan, haar, kort vóór mijne aankomst, reeds dood en begraven. - Uwe wegen zijn ondoorgrondelijk, o Voorzienigheid! maar mijn pad is steeds met doornen bezaaid geweest.

De vreugde was nu uit ons midden geweken, en ik haakte slechts naar verandering van plaats, om mijne zinnen te verstrooijen. Spoedig nam ik dus weder afscheid van mijnen broeder, en begaf mij op reis naar mijne zuster, die, te Maagdeburg, bij een' onzer verre bloedverwanten inwoonde. Ik vond haar welvarende, en niet weinig verheugd en verwonderd, mij te zien. Mijn oponthoud te Maagdeburg was van eenigen langeren duur, dan bij mijnen broeder, uit hoofde van den meer gezelligen omgang in deze stad. Eindelijk evenwel verliet ik ook haar, en na daarop, met vrij goeden uitslag, de minerale wateren in eene der

{==411==} {>>pagina-aanduiding<<}
Duitsche badplaatsen gebruikt te hebben, begaf ik mij naar Embden, en vervolgens naar Amsterdam, ten einde aldaar eene bekwame gelegenheid voor de reize naar de Kaap te vinden.

Alvorens, echter, Makkum, een aardig Vriesch plaatsje, te verlaten, zoude ik daar bijna, op eene treurige wijze, het einde van mijn leven en voornemen gevonden hebben.

Het was reeds winter, en daar ik, op eene vaart, niet ver van mijne herberg, eene menigte menschen zich op het ijs met schaatsenrijden zag vermaken, beving ook mij de lust tot een vermaak, hetwelk ik, sedert mijne kindschheid, niet in de gelegenheid was geweest te genieten.

Men leefde toenmaals in den tijd, dat het niet dragen eener Oranje-kokarde, in ons Land, als eene misdaad van het grootste gewigt werd aangezien; ik had dus mijne reismuts met een dergelijk teeken, en wel van de grootste soort, voorzien; dan ongelukkiglijk vergat ik hetzelve daarvan af te nemen en op den hoed, dien ik opzette, vast te hechten.

{==412==} {>>pagina-aanduiding<<}

Naauwelijks bevond ik mij op het ijs, en had eenige malen op en neder gereden, of ik meende aller blikken op mij gerigt te zien; dit verwonderde mij niet weinig, dewijl ik alsnog geene de minste gedachte omtrent de ware reden had; hier en daar hoorde ik zelfs het bekende Kees herhalen, zonder dit op mij toe te passen.

Eindelijk werd ik door verscheidene lieden gevolgd; men sneed mij den weg af, en op eens zag ik mij door het gemeen omringd: - nu eerst, doch te laat, begreep ik, dat het gemis van de kokarde mij deze onaangenaamheden veroorzaakte. Ik nam, echter, zoo veel mogelijk, eene bedaarde en onbevangene houding aan, en een grove boer op mij toekomende, die, onder de ruwste vloeken, vroeg, waar mijn Oranje was, ligtte ik mijn' hoed af, en bemerkte, zoo het scheen, met verbazing, dat zich niets daarop bevond; ik zeide hem dus, dat ik hetzelve waarschijnlijk verloren had, maar dat hij slechts met mij naar mijne naburige herberg behoefde te gaan, om aan mijne muts, die ik hem toonen zoude, te kunnen zien, hoe hartelijk ik zijne partij toegedaan was.

{==413==} {>>pagina-aanduiding<<}

Hiermede meende ik mij uit dit netelig geval gered te hebben, doch ik had mij deerlijk misrekend. Mijne tegenpartij bestond uit het lompste Vriesche gemeen, uit schippers, boeren en dergelijk volk, dat belust is op het plegen van geweld, wanneer zij slechts eene reden denken te hebben, dit straffeloos te kunnen doen. Ik hoorde niets dan het geroep van Kees, en dat ik slagen moest hebben. Te vergeefs verzocht ik eenigen van hen, mij Oranjelint te geven, ten einde het, in hunne tegenwoordigheid, op mijnen hoed te hechten; zelfs deelde ik aan verscheidene jongens geld uit, om mij daarvoor wat lint te koopen, maar deze niet terugkeerende, stelde eindelijk een soldaat, die zich onder den hoop bevond, der menigte voor, mij een paar malen in eene bijt te dompelen, om mij voor de stoutheid te straffen, van zonder Oranjeteeken onder hen te hebben durven verschijnen.

Dit schrikkelijk voorstel werd door den geheelen hoop toegejuicht, en niettegenstaande mijn tegenworstelen, geschreeuw en gebeden, begon deze razende bende mij, onder een groot gejuich, naar de bijt te slepen, toen, tot mijn

{==414==} {>>pagina-aanduiding<<}
geluk, twee deftige burgerlieden door het volk henendrongen, en mij, half met geweld en met niet weinig moeite, aan de klaauwen van dit schuim ontrukten. Er werd besloten, dat men met mij naar mijne herberg zoude gaan, ten einde te zien, of zich inderdaad een Oranjeteeken, zoo als ik had voorgegeven, op mijne muts bevond, en vergezeld door de geheele bende, kwam ik aldaar aan. Ik toonde hun mijne muts, en op het gezigt van het daarop vastgehechte lint zwaaiden zij, als razenden, met hunne hoeden, en na den aanhef van een verdoovend geschreeuw van ‘Oranje boven!’ vertrokken zij.

Van woede en spijt was ik buiten mij zelven, op de gedachte aan het gevaar, dat ik geloopen had, van door de handen van het allerlaagst gemeen, om een gering verzuim of onoplettendheid, mijn leven, na het doorstaan van zoo menige gevaren in vergelegene Landen, hier in dit kleine Vriesche plaatsje te verliezen.

Ik ging mij dadelijk bij den Burgemeester aanmelden, om over het mij wedervarene te klagen; maar deze kinkel, in plaats van mij genoegdoening te geven, en inzonderheid den boer te

{==415==} {>>pagina-aanduiding<<}
straffen, die de aanvoerder dezer woeste beulen geweest was, en dien ik aanbood hem te zullen toonen, zeide, in tegendeel, dat men mij naar verdiensten behandeld had, dat ik er veel te gemakkelijk afgekomen was, en dat mij zulks, in het vervolg, tot eene leer zoude verstrekken, om niet weder, in het openbaar, zonder Oranje te verschijnen. - En dit was de taal van een' Magistraatspersoon! -

Eindelijk kwam ik behouden te Amsterdam aan, na, zoo als men gezien heeft, tot op het laatste oogenblik, gedurende mijn langdurig omzwerven, met onophoudelijke gevaren te hebben moeten worstelen. Meer dan eens ben ik op het punt geweest het leven te verliezen, en heb mij in omstandigheden bevonden, waar alle uitkomst onmogelijk scheen. En wie anders heeft mij uit dezelve gered, dan gij, Goddelijke Voorzienigheid? - Uwe hulp is nog altoos tijdig gekomen, en heeft mij nooit ontbroken. In het vertrouwen op U, hoop ik dan ook mijne overige levensdagen, zoo al niet geheel zonder verdere wederwaardigheden, echter met gelatenheid en stille onderwerping, gerust ten einde te brengen.



{==416==} {>>pagina-aanduiding<<}

Berigt voor den binder.

De Platen te plaatsen:

Gezigt op de Ougly-rivier,	tegenover bl. 127.
De gekleurde Plaat, met het onderschrift: Tsjobdaar. - Peon,	tegenover bl. 201.




(*) Beisser was de zoon van een Lid van den Raad van Metz, en vond behagen in reizen en het zoeken van avonturen. Hij verliet het ouderlijk huis, werd Chirurgijn-Majoor in de Indiën, vervolgens Majoor van een Hollandsch regement, en eindelijk Fransch Generaal. Hij ondervond veel voor- en tegenspoed. De Leden van de Bergpartij, aan welke hij mishaagde, lieten hem, door hunnen bloedraad, ombrengen. Hij hoorde zijne veroordeeling zonder de minste ontroering aan, en onderging moedig den dood in den ouderdom van 40 jaren. Beisser ging voor een' der schoonste mannen van Frankrijk door.

(*) Zie Reize te voet door het Eiland Ceylon; in 1810, bij j. allart, uitgegeven.

(*) Men zie Reize van Madras, enz. naar Ceylon en de Reize te voet.

(*) Eene thony is een inlandsch vaartuig, waarvan de planken aan elkander zijn genaaid; men heeft er van verschillende grootte. De dubbele thony's van twee masten steken wel in zee en wagen zich buiten het gezigt van de kust; de Schippers van deze laatste worden ook Naïkkoda of Bevelhebber genoemd, en hebben eenige kunde van het kompas en de kaart, kunnen hoogte nemen, enz., waarvan de Schipper eener enkele thony (Tandel of Bootsman genoemd) niets weet, en dit ook niet zeer noodig heeft, vermits die zich nooit buiten het gezigt van het land begeeft, maar steeds in zijne vaart onder den wal tracht te blijven, waar hij, bij den minsten schijn van naderend gevaar, eene schuilplaats zoekt.

(*) Een Franschman, die het eenigste fatsoenlijke logement aldaar hield.

(*) Chialengen zijn insgelijks platbodemde inlandsche vaartuigen, doch meestal kleiner dan de thony's.

(*) De kwade of noordooster - mousson neemt op de Koromandelsche kust haar begin in de maand October, terwijl op hetzelfde tijdstip de zomer- of zuidwester - mousson op de Malabaarsche kusten aanvangt; deze verwisseling der jaargetijden en opmerkelijk verschil der winden en stroomen (want beide volgen steeds dezelfde rigting) wordt, zoo als genoeg bekend is, door het gebergte van Ballegaat veroorzaakt, welke bergen van Kaap Comoryn, of den zuidelijksten uithoek, het schiereiland van Indië tot in de Mogolsche Staten doorsnijden, waar zij zich verdeelen, en wier hooge en aaneengeschakelde kruinen de met wind en regen bezwangerde wolken beurtelings tegenhouden, totdat dezelve zich ontlast hebben.

(*) Of eigenlijk Colaru (wilde zwijnen vloed). Dezelve is bij de Indianen in eene groote achting, en wordt, door eenige hunner, voor niet minder heilig gehouden dan de Ganges. Zij ontspringt, even als de meeste der rivieren op de Koromandelsche en Malabaarsche kusten, uit het Gaatgebergte, en stort zich, na het Koningrijk Tansjour, waarvan zij de noordelijke grenzen uitmaakt, doorstroomd te hebben, in zee.

(*) Deze chialengen en soortgelijke platbodemde vaartuigen houden, zoo als reeds gezegd is, altijd den oever in het oog, en bij den minsten sterken wind, zoeken zij dadelijk eene schuilplaats in den eenen of anderen inham aan den oever.

(*) Een Engelsch etablissement op de kust van Koromandel, tusschen Portonovo en Pondichery. In den oorlog van 1778 werd hetzelve door de Franschen ingenomen, doch bij den schandelijken vrede van 1783, benevens het fort St. David, aan de Engelschen in goeden staat teruggegeven, niettegenstaande de laatste, kort te voren, Pondichery geheel van vestingwerken ontbloot en de stad bijna geheel gesloopt hadden. Dit is de eenigste onverklaarbare gebeurtenis niet in dezen oorlog, dien de Franschen geheel tot hun voordeel hadden geëindigd, zonder er voor zich zelve, of voor hunnen bondgenoot, den ongelukkigen tippo, de minste vrucht van te plukken. Men zoude in de verzoeking geraken, om te denken, dat ook hier het Britsche goud en verraderij eene groote rol gespeeld hebben; de Franschen althans zijn, zoo min als andere natiën, lieden, die hun voordeel verzuimen.

(*) Men zie over deze grootsche ruinen Reize in eenen Palanquin, bl. 414.

(*) Kattémaram is een vlotje van 3 of ten hoogste 4 balken, 20 voet, of daaromtrent, lang; van voren loopen deze balken spits toe, en de middelste steekt eenigzins vooruit, om het water des te beter te kunnen klieven. Zij zijn met bindrotting, ook wel met kayar-touwwerk, sterk aan elkander gebonden, vandaar ook derzelver naam katté, beteekenende, in het Malabaarsch, binden, en maram, een' boom of balk. Deze kattémarams zijn langs de geheele kust in gebruik; het zijn eigenlijk visschers, die dezelve bevaren; zij gaan des morgens, bij het aanbreken van den dag, somtijds 20 of meer tegelijk, naar zee, twee of drie mijlen verre van land, en komen eerst met zonnenondergang, of wel in den nacht, terug. Elk dezer vlotjes heeft niet meer dan twee mannen, van welke de eene aan het voorste en de andere aan het achterste einde, met onder het lijf geslagene beenen, zit. Zij gebruiken geene riemen, maar een' pagaai; de visschers of makuas, op deze vlotjes, trotseren de hevigste branding, ja zelfs een' storm; wanneer geene chialeng in staat is te varen, gebruikt men dezelve, om brieven of orders naar de schepen, die op de reede liggen, te brengen, tot het aan wal zetten van passagiers, enz.

(*) Eene kleine plaats op de kust van de provincie Marava; aldaar bevindt zich de beroemde tempel van dien naam, welke ter eere van Rama gebouwd is; het was van deze plaats, dat hij, over de zoogenaamde Adamsbrug, van de vaste kust naar Ceylon toog.

(†) Chanko's zijn groote schelpgewassen van het geslacht der kinkhoornen, die in de breedte doorgezaagd worden, en waarvan de Indianen op de vaste kust zich alsdan tot armbanden bedienen; derzelver glans en blankheid staan met ivoor gelijk. Die, welke de opening ter linkerzijde hebben, en door de Engelschen left hand' chank genoemd worden, zijn zeer zeldzaam en worden tegen goud opgewogen; het zijn deze, waarvan de Indianen in hunne plegtigheden van de Ciangu gebruik maken; zij zeggen, dat Vishnoe, hierop blazende, de Natuur weder hare voortbrengende kracht verleent en telkens vernieuwt. De duikers, die deze chanko's van den grond halen, zullen niet in het water gaan, ten zij een Bramin de gewone bezwering over de haaijen uitgesproken hebbe, en het is opmerkenswaardig, dat er geene voorbeelden bestaan, dat deze monsters ooit een' duiker aangevallen hebben.

(*) Van deze munt heeft men verscheidene soorten: de Portonovo-pagoden, die meest gebruikt worden in de zuidelijkste etablissementen op de kust van Koromandel, gelden f 3:10 à 12. De Ster-pagoden zijn meer noordelijk, van Pondichery tot aan de kust van Orixa, tegen circa f 4:4: - gangbaar, terwijl langs de laatstgenoemde kust de driebeeldige pagode van f 4:16: - te huis behoort. Men moet op deze muntspeciën aanmerkelijk verliezen, wanneer men dezelve in eene andere provincie, dan waar zij gewoonlijk gebruikt worden, wil uitgeven. Op de Malabaarsche kust hebben alleen pagoden van Mangalor koers tot dezelfde waarde als de driebeeldige pagoden van Orixa. De gangbare waarde van al deze munten is echter van tijd tot tijd aan eenige veranderingen onderworpen, die door den wisselkoers en andere omstandigheden geregeld worden.

(*) Zie Reize van Madras, enz. neer Ceylon, bl. 109 en volg.

(*) De zilveren ropij geldt f 1: 4: - en de gouden ruim f 21: -: -

(*) Wanneer eene verandering van mousson ophanden is, heeft men in deze streken ongestadige winden, stilten, regenvlagen en stormen.

(*) Men vindt de Loodsen even buiten het hoofd der laatste bank ten anker liggen, om op de inzeilende schepen te wachten; daar deze banken zich ver in zee uitstrekken, en de mond der Ougly-rivier buitendien zoo wijd is, dat men niet dan te Cadjery de beide oevers kan zien, zoo staat er een zeer hol water op deze plaatsen. De loodsschepen, vooral die van de Engelschen, zijn dus sterk gebouwde en schoone brikken, die volmaakt wel zee bouwen en voor alle vaarwaters geschikt zijn. De Engelschen hadden er toenmaals twaalf, de Hollanders en Franschen elk één!

(*) Een klein eiland aan den linkeroever van den mond der Ougly.

(*) Dit is eene moerassige wildernis, vervuld van kreupelbosch en struiken, en doorsneden met eene menigte kanalen of naauwe vaarten; een groot gedeelte der Delta of uitwatering van den Ganges bestaat uit dusdanige streken. Het varen door de zoogenaamde spruiten of kanalen dezer wildernis is van groot gevaar verzeld, wegens de verbazende menigte tijgers, die deze kreupelbosschen bewonen, en zich daar ongehinderd vermenigvuldigen. Zij zijn zeer te duchten, uit hoofde hunner grootte en stoutmoedigheid; men heeft genoeg voorbeelden, dat zij des nachts naar de inlandsche vaartuigen, die er doorhenen varen, gezwommen zijn, en den eenen of anderen van het volk tot hunnen buit gemaakt hebben; het meeste echter zijn de Indianen aan derzelver aanvallen blootgesteld, wanneer zij des middags, en bijzonder des avonds, hunnen maaltijd aan den oever in die wildernis gereed maken en nuttigen, vermits hunne Godsdienstige voorschriften verbieden zulks op het water te doen. Men ziet op eenige plaatsen somtijds geheele troepen van tijgers langs den oever dwalen, waarvan er sommige de grootte hebben van een volwassen kalf (de eigenlijke tigre royal van buffon, met graauwe en zwarte strepen langs de huid, doch witachtig onder den buik). Het is uit deze wildernis, of jungles, dat al de omliggende streken van brandhout voorzien worden; de houthakkers, die er in arbeiden, loopen echter geen gevaar van de tijgers; men zegt, en is aldaar algemeen overtuigd, dat deze lieden, door eene soort van bezwering, den muil dier verslindende dieren kunnen binden; ik heb geene gelegenheid gehad, die zaak naauwkeuriger te onderzoeken, doch twijfel niet, of deze houthakkers weten eenig beproefd middel, dat zij 
tegelijk bij hunne bezweringen aanwenden, en ontwijfelbaar de meeste kracht doet; - men kent immers den onoverwinnelijken afkeer en vrees, die eenige dieren voor sommige zaken, hetzij uit hoofde der kleur, reuk, klank of vertooning, hebben; misschien ook is het ontzag der houthakkers over den tijger alleen toe te schrijven, dat zij zich bijeenhouden en zich met hunne bijlen verweren; want de tijger, hoe stout ook, vlugt dadelijk, wanneer hij ontdekt is en men hem dreigend te gemoet gaat, vooral bij den dag; de Indiaansche schepelingen, of anderen, denken, daarentegen, nooit aan zich te verdedigen, en stellen het dadelijk op een loopen, wanneer dus ook de achterste altijd eene prooi van den tijger wordt.

(*) De laatste Indiaansche dorpen op den oosteroever der Ougly; tot hier toe laten zich de tijgers zelden zien en nemen de Sunderbunds een einde.

(*) Een Hollandsch etablissement, weleer van zeer veel belang.

(*) Want de gezondheid bestaat alleen in matigheid; maar tevredenheid der ziele is geheel de eigendom van u, o deugd!

(*) Hij werd ter galge verwezen en digt bij het fort Williams opgehangen, ten gevolge eener valsche aanklagte, met omgekochte getuigen en ondergeschovene bewijsstukken gestaafd, alsof die ongelukkige Vorst zich aan vervalsching van eenen wisselbrief zoude hebben schuldig gemaakt. Men zie Reize in eenen Palanquin, Deel II, bl. 318 en v.v.

(*) De Schrijver bedoelt hier de Fransche Revolutie en de vernietiging der Staatsschuld, die er het gevolg van was, en waardoor ook hij al het zijne verloor.

(*) De provincie Oude was voormaals van minder uitgestrektheid dan thans. De Engelschen zijn den Nabob behulpzaam geweest in de verovering van een groot gedeelte van de provinciën van Agra, Delhi en van het Land der Rohilla's, of, veeleer, zij hebben zijnen naam gebruikt, om deze vette brokken aan zich te brengen, dewijl zij er weinig minder dan al de inkomsten van trekken, en de Nabob van Oude thans niet meer dan Nabob in naam en hun gevangene is. De steden Fitzabad, Allahabad, Corali, Barelly, Sumbal en Ferrukabad zijn de voornaamste van dit thans zoo uitgestrekte Rijk.

(*) Men maakt van onderscheidene soorten van overdekte vaartuigen op de Ougly- en Ganges-rivieren gebruik. - De barken of budgero's zijn het meest in zwang en met zeilen en roeijers voorzien; derzelver grootte is zeer verschillend: sommige zijn wel 60 voet lang, doch alle hebben een' hoogen achtersteven en worden bestuurd door middel van een groot en breed roer, dat 10 voet en meer boven het achterdeel van het vaartuig uitsteekt; een weinig meer voorwaarts dan het midden staat de mast, met een groot vierkant zeil voorzien, waarvan men echter, wegens de zwaarte van den achtersteven, geen ander gebruik dan vóór den wind kan maken; achter den mast bevindt zich eene schoon gebeeldhouwde en rijk vergulde tent, rondom uit glasvensters bestaande, zoo als bij ons de trekjagten, waarmede deze vaartuigen, de achtersteven en het roer uitgezonderd, veel overeenkomst hebben. Wanneer personen van aanzien met dezelve eene reize van eenige dagen doen, worden zij gewoonlijk door twee booten gevolgd, eene poelwa of keukenboot, en een kleiner vaartuig, pantschivé genaamd, met welk laatste men zich aan den wal doet zetten, vermits het, wegens de lage oevers, overal, waar geene daartoe geschikte trappen in de rivier afdalen, niet wel mogelijk is met eenigzins diepgaande vaartuigen te landen. De budgero's voeren van 10 tot 20 roeijers, dandy's genaamd; de Stuurman of Schipper van de kleine heet Nacodah en van de grootste soort Serang. - Men heeft ook nog moerponky's, hetwelk groote, smalle vaartuigen van soms 100 voet lang en slechts 8 voet breed zijn, en voor het overige vrij veel naar de budgero's gelijken; niet dan de inlandsche Vorsten, Staatspersonen en Europeanen van aanzien 
bedienen zich van dezelve, wegens de groote kosten der verguldsels, beeld en lakwerk, die daaraan behooren.

(*) Hakkerie, een rijtuig met twee wielen, aan alle vier de zijden open, en slechts door gordijnen gesloten; het is eigenlijk niet dan een verhemelte op raderen. Men spant vóór hetzelve witte gebulte ossen van Suratte, bisons genaamd, die met een' toom door den neus bestuurd worden, en tegen wier bulten een aan den boom vastgemaakt juk, dat met beide einden dwars op hunne nekken gelegen is, steunt; deze ossen zijn snel en onvermoeid in het loopen, en een paar derzelve kosten somtijds 1000 ropijen en meer; rijke lieden doen hunne horens met een goud beslag overtrekken; het voedsel dezer dieren bestaat in koulou, of paardenboonen, en massal, of een mengsel van meel, boter en jagersuiker.

(*) Eene der laagste kasten der Indianen en de verachtelijkste der Parriah's, die alles waarnemen, wat tot het verbranden, enz. der dooden behoort.

(*) De manga is eene aangename en gezonde vrucht, hebbende de gedaante van eene groote peer, en eene der weinige, die men tot verzadiging kan eten, zonder nadeel; zij groeit aan eenen sierlijken stam, en is elders genoeg beschreven; ik zal er dus alleen bijvoegen, dat elke vrucht eenen meer of min verschillenden smaak heeft. De groene vrucht wordt door de Indiaansche Geneesmeesters als een specifiek tegen zekere kwalen aangeprezen. Men maakt insgelijks van de nog niet ten volle rijpe vrucht een atjar (bij ons ten onregte Azia genaamd), door er de kern uit te snijden en de holle plaats met mostaardzaad, gember, enz. aan te vullen, waarna dezelve weder toegebonden en in azijn en gingelie-olie ingelegd wordt. De atjar van Bimilipatnam, op de kust van Orixa, is de beroemdste. Het hout van dezen boom is aan Jam, den God des doods, en de welriekende bloesem aan Kaam, den God der min, gewijd, die er zijne pijlen mede spitst.

(*) Eigenlijk Poeligaat, en door de Engelschen saltwater lake genaamd, omdat hetzelve uit zeewater bestaat.

(*) De ware oorzaak van den eerbied der Indianen voor den Ganges en zijne wateren heeft zich, zoo als gemeenlijk met dergelijke overleveringen het geval is, in derzelver allegorie of zinnebeeldige voorstelling, die het aandenken daarvan aan den gemeenen man merkwaardig en eerbiedwekkend moest maken, verloren.


De erkentelijkheid, die de eerste bewoners en Wetgevers van deze vruchtbare streken aan het Opperwezen voor dit waardig geschenk, hetwelk zij, met reden, als een sprekend bewijs van Gods liefderijke goedheid beschouwden, meenden verschuldigd te zijn, en welke gevoelens zij op hunne nakomelingen wenschten voort te planten, deed hen den Ganges, als gesproten uit den voet van Vishnoe (God den Onderhouder) voorstellen, en, door dezen pligt van dankbaarheid onder hunne Godsdienstige instellingen te vlechten, dezelve, gedurende zoo vele eeuwen, tot op den huidigen dag, stand houden.

(*) Maha Sorgo, de hoogste hemel, waar de uitverkorenen de Mukhtie, of eeuwige zaligheid, genieten, die uitnemender is dan de gelukzaligheid der andere hemelen; zij bestaat in eene geheele ineensmelting en vereeniging der zielen met het Goddelijk Wezen, zonder echter het bewustzijn van eenen vorigen staat te vernietigen. De Indianen stellen verscheidene hemelen. De minste is de Sorgo, waar Indro, of de God des dampkrings, het bevel voert, en waar de zielen, gedurende eenen langen tijd, de hoogste menschelijke gelukzaligheid genieten, even als in het paradijs van mahomet; doch na het tijdsverloop, hetwelk hun tot belooning, naar mate hunner deugden, toegekend was, zijn zij weder aan de zielsverhuizing onderhevig, en komen op nieuws, op deze aarde, het ligchaam van eenen Bramin, van eenen Vorst, Geleerde of anderen persoon van hoogen rang bewonen. - Van de Sottie, eenen meer verhevenen hemel, vindt men eene heerlijke stanza in de Jajurved, welke (om eene kleine proeve der Samscritsche poëzij te geven) in het oorspronkelijke aldus luidt:


Natatré soerdja bhetie, Natsja tsjondré, toréou Nemé vnietsjietté bhanté, ettaevé, Vannih tamevé, bintam anubhettie, servam tasijé, bhéshé servamidam Siebhaté.


Dat is:


Daar schijnt noch zon noch maan noch sterren; daar schittert geen weêrlicht: hoe zoude het vuur daar kunnen vlammen? Het is van God zelven, dat deze schijnende wezens hun licht hebben, het gansche heelal is verlicht door zijnen onuitsprekelijken glans!

(*) De wijsheid van de eerste Wetgevers der Indianen blinkt, mijns oordeels, in deze aaneenschakeling van straffen en belooningen, en vooral in de verschillende graden derzelve, volkomen uit. Kan men zich wel eene sterkere aansporing voorstellen, dan deze zoo naauwkeurig, volgens hun gedrag, gewijzigde voordeelen of straffen op den zwakken en ligtgeloovigen geest van den gemeenen Indiaan? Onze te zuivere en verhevene leer zoude nooit op hunnen geest dien blijvenden indruk hebben kunnen maken, en het is eene gewone tegenwerping van hunne Pundiets of Geleerden, wanneer zij zich al, hetgene echter zelden gebeurt, over die onderwerpen uitlaten, dat, volgens onzen Godsdienst, geene zoodanige billijkheid in straffen of belooningen, als bij den hunnen, plaats vindt, daar wij alle zondaren als verdoemd, en alle vromen als gelukzalig, na hunnen dood, beschouwen, en er evenwel verscheidene overgangen van het goede tot het booze zijn, die eene meer of mindere straffe of belooning verdienen.

(*) Goyterie. Dit is het mystieke woordje aum, waarvan elke letter eene geheime beteekenis van de drie eigenschappen van God heeft, als Schepper, Onderhouder en Vernieler. Dit woord mag nooit overluid uitgesproken worden, zelfs komt het nooit over de lippen der Braminen, dan in het noodzakelijke geval van het aan een' Brammassoeri of jongen Bramin, bij zijne inwijding, te leeren, of het den Indianen van andere kasten, de Parriah's uitgenomen, in derzelver sterfuur, in het oor te luisteren; wanneer dit geschiedt, is een zieke gewis in zijne laatste oogenblikken, of reeds zieltogende; want het zoude een ongehoord geval zijn, dat een oningewijde dit woordje wist. De Braminen zelve spreken het anders nooit uit, maar achten het van te groote heiligheid; zij zijn gehouden er geheele dagen in hunne eenzaamheid op te zitten peinzen.

(*) Dit wordt moekhognie koraan genaamd, en in hunne Godsdienstige boeken uit eene fabelachtige oorzaak bevolen; doch het is onnoodig aan te merken, dat het alleen àls eene laatste proeve, om zich van het wezenlijk afsterven van den doode te overtuigen, dient.

(*) Sraadh, offerande voor de overledenen, of plegtigheden, die de nabestaanden verpligt zijn elken dag van de nieuwe en volle maan, bijaldien er geen feest tusschenbeide valt, tot in het derde lid te verrigten, opdat de zielen der afgescheidenen in vrede de belooning voor hunne deugden in den Sorgam mogen genieten; wanneer deze plegtigheden verwaarloosd worden, moeten deze laatste, vóórdat haar tijd van vreugde verstreken is, wederom het ligchaam van een' mensch of dier op deze wereld betrekken.

(*) Mahé, eene kleine stad aan de Malabaarsche kust, den Franschen toebehoorende. Zij was eertijds van eene goede defensie, zeer bevolkt en dreef eenen vrij levendigen handel, voornamelijk in peper en areeknoten (§); doch na de verovering door de Engelschen, die, volgens hunne standvastige gewoonte, hare muren en fortificatiën hebben gesloopt, is het daarmede geheel verloopen. De nabijheid van Tallicherry, eene Engelsche en wel versterkte plaats, van waar Mahé gedurig bedreigd wordt, heeft zeker de Franschen, bij de teruggave van die plaats, genoopt, de groote kosten van het herstellen der vestingwerken te sparen. Het was voorheen hunne hoofdplaats op de Malabaarsche kust.

(§) De areekvrucht heeft uitwendig volmaakt de gedaante en grootte van een klein hoenderei, doch bestaat, even als de kokosnoot, uit eenen vezelachtigen bast, onder welken de noot verborgen is, die op de muskaatnoot, wat de grootte en gedaante betreft, gelijkt; zij geeft eenen zachten aromatischen geur aan den mond, en wordt door de geheele Oost bij de betel gebruikt, waarvan zij een der voornaamste ingrediënten is.

(*) Karikal, een net Indiaansch gehucht of aldée, voormaals eene zeer aanzienlijke Indische stad aan de rivier Colloram, vrij regelmatig gebouwd en zeer voordeelig gelegen. Het brengt voornamelijk rijst voort, en is, in dat opzigt, van veel belang voor het Fransche Gouvernement, dat er een detachement cipaais onderhoudt. Men zamelt er ook zout op de laag gelegene landen, die, bij hooge getijen, onderloopen; dit zeewater, door de kracht der heete zonnestralen opgetrokken, brengt, zonder verdere bewerking, geheele velden, met eene dunne zoutkorst overdekt, te voorschijn, hetgene voor den vreemdeling een wonderlijk verschijnsel oplevert, en hetwelk men bijna langs de geheele kust van Koromandel ziet. Het Gouvernement van Pondichery geeft aan hare onderhoorige kantoren, welke zout opleveren, paspoorten af, tot het beloop van 800,000 maunds (§), voor den invoer naar Bengalen. Dit was voormaals een zeer voordeelige tak van handel; doch de Engelsche Kompagnie heeft het thans zoo ver weten te brengen, dat men nu slechts aan haar, en tot eenen vastgestelden prijs, het zout mag leveren, en nog mag de hoeveelheid het bovengemelde niet overschrijden, of het wordt verbeurd verklaard, zoowel als de ladingen, die van geen paspoort voorzien zijn.

(§) Eene maund is ruim 70 pond.

(*) Coedeloer, eene Engelsche bezitting van weinig defensie, ten zuiden en in het gezigt van Pondichery. Hier was het, dat de Franschen, in het jaar 1758, het wedervergeldingsregt oefenden, en deze plaats, benevens het fort St. David, lieten springen. De uitkomst beantwoordde echter niet aan hunne verwachting; - de toenemende magt der Engelschen en het afnemen van de hunne boezemde den werklieden, die den waren rijkdom van alle soortgelijke kleine bezittingen der Europeërs in die Landen uitmaken, genoegzaam vertrouwen in, derzelver woningen niet te verlaten, te meer, daar het Engelsch Gouvernement de wijsheid gebruikte, om de inwoners, voor een zeker getal jaren, van meest alle lasten te ontslaan, en thans is dit etablissement bloeijender dan ooit. Het fort St. David ligt tusschen hetzelve en de zee, ten einde daardoor te verhinderen, dat men hun den toevoer van daar zoude afsnijden, want Coedeloer ligt ruim een' kanonschoot ver landwaarts in. Voornamelijk worden hier guinea's en salempouri's geverwd, en allerlei soorten van in de binnenlanden vervaardigde katoenen lijnwaden gedrukt en geschilderd. De basin's, die hier bovendien in eene aanzienlijke hoeveelheid geweven worden, overtreffen die van alle andere plaatsen, en zijn dus zeer gezocht.

(*) Chandernagor. Een weinig beneden Chintsura ligt deze kleine stad, voormaals het hoofdkantoor der Franschen in 
Bengalen. De Engelschen veroverden hetzelve, korten tijd nadat de toenmaals vermogende invloed van het Opperhoofd dezer plaats en van het Fransche Gouvernement hen uit eenen neteligen toestand te Cadjery, werwaarts zij, na het innemen van Calcutta door surajah dowla, gevlugt waren, had gered. De tijding van den verklaarden oorlog tusschen hen en Frankrijk kwam, tegelijk met nieuwe versterking, uit Engeland aan, die zij dan ook dadelijk gebruikten, om de hoofdplaats hunner weldoeners te overrompelen en het fort te doen springen. Sedert dat oogenblik is Chandernagor en deszelfs handel vervallen; zij hebben de plaats, wel is waar, bij den vrede teruggegeven, doch de Franschen hadden toen reeds geene magt genoeg meer, om de vestingwerken weder te doen oprigten.

(*) Buggy. Eene toenmaals korteling door de Engelschen in gebruik gebragte soort van palanquin. Dezelve is uit bamboes of rottan zamengesteld, en op een onderstel met vier uitstekende stokken, die de dragers op hunne schouders nemen, vastgemaakt. Het verhemelte bestaat uit gewast doek, waardoor geen regen kan doordringen; ter wederzijde heeft men zoogenaamde jalouziën, of uit dunne latjes bestaande vensters, die men, naar willekeur, ophalen en nederlaten kan; de voor- en achterschotten zijn gedeeltelijk van glas, met gordijnen voorzien, zoodat men van alle kanten kan rondzien, zonder genoodzaakt te zijn, wanneer het regent, het dekkleed geheel of gedeeltelijk te laten vallen en in het donker te zitten.

(*) Bitsjoe voor een' jongen en bitsja voor een meisje. Dus noemt men in de Oost het slavenkind, dat de vrouwen gewoon zijn tot hunnen lieveling uit de andere te kiezen. Hoedanig men ze in de Westindiën noemt, is mij onbekend; doch deze gewoonte van onder de kinderen harer slaven eene speelpop te hebben, schijnt bij de vrouwen aldaar even zoo algemeen als het te Batavia, op de kust van Koromandel en te Bengalen is.

(*) Al de huizen te Calcutta hebben platte daken, met eene balustrade omringd, waarop men gewoon is des morgens en des avonds de koelte te genieten.

(†) Houka. Eene soort van tabakspijp, waarover in het vervolg nader.

(*) De Europesche soldaten mogen nooit in de hitte van den dag dienst doen, als het eenigzins te vermijden is; men zendt de cipaais daarop af.

(*) Deze Godin is de voornaamste Godheid van het gros der Bengalezen. Daar haar eerdienst en die van hare dochter (beide eigenlijk slechts dezelfde persoon) op het grootste gedeelte hunner feesten en Godsdienstige begrippen betrekking, en tot de ongerijmdste en meest gewrongene verhalen van Europesche Reizigers aanleiding gegeven hebben, zal het, dunkt mij, niet onvoegzaam zijn, daarover, te gelegener plaatse, eenigzins breeder uit te weiden.

(*) Mohur is de eenigste gouden muntsoort in het noorden van Hindostan, zoo als het de pagode in het zuidergedeelte (van Orixa af te rekenen) is. Dezelve geldt ongeveer twintig Hollandsche guldens.

(*) Na het middagmaal gaat elk, van den hoogsten tot den laagsten rang, uit hoofde van de hitte, eenen slaap van een paar uren doen, en deze gewoonte is zoo algemeen, dat zelfs al de bedienden zich op dien tijd naar huis begeven, en de stad als uitgestorven is. Daarentegen is men gewoon des morgens vroeg op te staan en des nachts vrij laat op te blijven, ten einde de ochtend- en avondkoelte te kunnen genieten. Het gebruik, van gedurende het heetste gedeelte van den dag te slapen, is hier der gezondheid zeer bevorderlijk, en zelfs de sterkste gestellen zouden zonder dat bezwijken. Na den middagslaap kleedt men zich op nieuws, om den avond in gezelschap door te brengen, of uit te rijden; want, behalve van palanquins en draagzetels, wemelt het in de straten van Calcutta van wisky's, phaëtons, koetsen, en rijtuigen van allerlei aard, zoodat, voornamelijk des avonds, het gedruisch langs de straten niet minder is, dan dat in de grootste steden van Europa.

(*) Banian is herkomstig van het woord Baniio, hetwelk handeldrijven of wisselen beteekent. In den derden persoon, of wanneer men aan hen schrijft, worden zij Mahason of handelaar betiteld. Zij rekenen de zwaarste sommen uit het hoofd, en zijn zeer geslepen op den handel; doch hunne strikte eerlijkheid, als kooplieden, is tevens tot een spreekwoord geworden.

(*) Hindostan is een Perziaansch woord van stan, eene plaats of Land, en Hind of Hindo, naar de rivier den Indus; dus het Land over of aan de andere zijde van den Indus. In de oude Indische Geschriften heet hetzelve Bherat-khunt, van khunt, een Land, en Bherat, een' der eerste en beroemdste Koningen van Indië, naar wien het Rijk, dat hij beheerschte, en dat hij, volgens de oude overleveringen der Hindo's, van de grenzen van Perzië tot aan die van China uitbreidde, genoemd werd. In eenige Indische dichtstukken komt Hindostan ook voor onder de namen van Jumboe-diep en Poenia-bhoem, waarvan het eerste woord, Jumboe, een' jakhals, en diep, een Eiland of Land, grootstendeels door de zee ingesloten, beteekent; ook wordt onze geheele planeet Jumboe-diep genaamd, en door dien naam aan het Rijk van Bherat te schenken, heeft men waarschijnlijk een denkbeeld van deszelfs ontzaggelijke uitgestrektheid willen geven. Poenia-bhoem is woordelijk verblijf of Land der deugden. Dezen naam, dien ik niet aarzel te gelooven, dat hetzelve, in vroegere eeuwen, met volle regt toekwam, verdient het thans niet meer, sedert de Perzianen, Tartaren, Mogollers, en inzonderheid de Christenen met al hunne ondeugden, hetzelve beurtelings overheerd en dit eertijds magtige Rijk vaneen gescheurd hebben. Verre landwaarts in, daar, waar deze roofzieke geweldenaars 
hunne onheilbrengende treden nog niet gezet hebben, vindt men nog vele dezer deugden, die den zachtmoedigen Hindo zoo eigen waren, en hem zoo beminnelijk en beroemd maakten. Thans wordt Hindostan door de Indianen Moddhiamé, of in het midden gelegen, genaamd, omdat zij gelooven, dat hetzelve het middelpunt der wereld is.

(*) Shasters zijn eigenlijk de Commentariae der Veids, of door God geschrevene boeken. Er zijn zes Shasters, namelijk de Veid, Oepaveid, Veidanga, Poeran, Dhormo en Dorsané, in welke, volgens de Indianen, alle Goddelijke en menschelijke kennis en wetenschappen vervat zijn. Shastr beteekent een heilig bevel.

(*) En niet Brama of Brimha, welke eene mindere Godheid en die der schepping is. Brimha is de tweede naamval van Brrm, en wil zeggen: van God of van Goddelijke natuur. In deze hoedanigheid werd hij afgebeeld met vier aangezigten, die naar de vier hoeken der wereld gekeerd zijn, om te beteekenen, dat hij alles ziet; hij heeft eene kroon op het hoofd, als een bewijs van oppermagt; zijne vier armen geven zijne groote magt te kennen; in de eene houdt hij de vier Veids, zinnebeelden der wijsheid en wetenschappen; in de tweede een' schepter, als het teeken der heerschappij; in de derde een' ring, dat der eeuwigheid; de vierde bevat niets, om aan te toonen, dat de Voorzienigheid Gods steeds gereed is hare schepselen bij te staan. Mij zit op eene gans, het zinnebeeld der eenvoudigheid, omdat de Natuur steeds door eenvoudige middelen groote uitwerkselen te voorschijn brengt.

(*) Eigenlijk Brimha, Bieshn en Shibah. Brimha beteekent woordelijk van God; Bieshn vertrooster, en Shibah vijand Gods, of der schepping, een' naam, dien de Bramanen waarschijnlijk, bij hunne vorige twisten, aan dezen hunnen mededinger en vijand, door wien zij overwonnen werden, gegeven hebben.


Ik zal, in den loop van dit Werk, de gewone manier van de namen dezer Goden te schrijven bijbehouden, dewijl dit zoodanig vrij algemeen aangenomen is.

(*) Mahasasjoer is eigenlijk eene zinnebeeldige voorstelling van het kwaad, zoo als Doerga die is der deugd.

(†) Indro is de God des dampkrings en Oppergebieder van den Sorgo of het paradijs. Hij is tevens Koning der mindere Goden, Godinnen, goede geesten, enz., die, ten getalle van drie honderd drie en dertig millioenen, met al hunne vrouwen en bijwijven, onder hem staan; hij zelf heeft twee vrouwen, Sosjie en Indranie, benevens nog vijf bijwijven, alle van uitnemende schoonheid, voornamelijk de eerste, naar welke ook een schoon aangezigt Sosjie Moekh geheeten wordt.


Indro en Mahasasjoer zijn aan elkander vermaagschapt, want Dokkie-raja had eene dochter, Adittie genaamd, die hij uithuwelijkte aan zijn' broeder Kossieb-moenie, uit welken echt Indro sproot. Zijne andere dochter Dittie gaf hij mede aan Kossieb-moenie ter vrouwe, en deze baarde Mahasasjoer. Indro houdt zijn verblijf te Amrapoer of Amrabatie, eene stad op den berg Meroe, die een der vier fabuleuze bergen is, welke de wereld onderschragen, als Meroe in het noorden, Supor in het oosten, Segund in het zuiden en Outhanapanta in het westen; de berg Meroe is echter de meest geachte en beroemdste; zij was het, die diende, om in de Melkzee te draaijen, ter verkrijging van den Amriet, die onsterfelijk maakte. Meroe wordt ook soms in de fabelleer Hemakoet en Hiemaloy genaamd; ofschoon men onder den laatsten naam meestal de keten bergen, die Indië van Tartarijë scheidt, verstaat. De Adamspiek, op het eiland Ceylon, noemen de Indianen ook Hiemaloy.


Poerondor is een der namen van Indro, en beteekent Heer der elefanten, die het water met hunne trompen van de vier hoeken der wereld uit de zee optrekken, om de regenwolken te vormen. Hij heeft buitendien nog verscheidene namen, die alle betrekking op zijne eigenschappen hebben.

(*) Gobinda daash, een vermaard Dichter in het begin dezer eeuw, was daarvan de opsteller. Hij was ook de Schrijver van den bekenden liefdesroman, Biddia en Sondor genaamd, behelzende de gevallen van twee gelieven van hooge afkomst. Dit boek wordt met zeer veel graagte door de Hindo's gelezen.

(*) Asjamedha-jug, van asjam, een paard, en jug of joog, eene offerande. Dezelve geschiedt, wanneer iemand verscheidene artikels uit de Shasters, door eenen Bramin op een stuk papier geschreven, aan den hals van een paard vastmaakt, en, na het dier de vrijheid gegeven te hebben, hetzelve door een dapper en gewapend man, met alle benoodigdheden voor eene verre reize uitgerust, doet volgen, waar het ook mogte willen gaan, ten einde zich te stellen tegen elk schepsel, hetzij mensch, geest of draak, die er zich van zoude willen meester maken, of het in zijnen loop verhinderen. Deze is dan verpligt in deszelfs verdediging te sterven, of, de overwinning behaald hebbende, hetzelve op nieuws te achtervolgen, totdat het uit zich zelf weder terugkeert bij dengenen, die het uitgezonden heeft. Nu wordt het paard gedood; en deszelfs vleesch door hem, om wiens wille de plegtigheid geschiedt, op het vuur der jug of offerande geworpen zijnde, verrigt hij zijne gebeden aan de Godheid, die alsdan onfeilbaar verhoord worden. - Dus luidt de beschrijving van deze plegtigheid, die reeds sedert eeuwen in onbruik is geraakt, en vermoedelijk ook toen niet dan zeldzaam en door magtige personen beproefd werd; want het is meer dan waarschijnlijk, dat zoodanig een paard, in plaats van, na lang omzwerven, tot zijnen Meester terug te keeren, veeleer in de bosschen verwilderde, ten zij men zich van een mak en daarop afgerigt beest, of van eenig ander kunstje bediende. Behalve andere bedenkingen, is het tevens ook onmogelijk, dat de geleider, op den duur, het paard kon achtervolgen, of deze moest zoo weinig van 
de menschelijke natuur gehad hebben, dat hij evenmin slaap, als rust en voedsel behoefde.

(*) De fabel zegt, dat Chiven deze en nog vier groote rivieren, die uit het zweet van zijn aangezigt waren voortgekomen, bij elkander gebragt, en op zijn hoofd geplaatst had, om daardoor den Zondvloed te voorkomen, waarmede de aarde, door de menigte van derzelver wateren, bedreigd werd. Vishnoe, Indro en Brama verzochten toen elk om een gedeelte van dit water, hetwelk door zijne aanraking heilig was geworden, en aan het gedeelte, dat Brama verkreeg, is de Ganges zijnen oorsprong verschuldigd.

(*) De Brampoutar, woordelijk zoon van Brama, is mede een groote stroom en bij de Hindo's zeer geacht. Dezelve ontspringt, even als de Ganges, in de Thibetsche gebergten, doch beide verwijderen zich spoedig van elkander; de Ganges ten westen en de Brampoutar verre oostelijk henen, tot over de grenzen van China, van waar dezelve zich op eens ten westen wendt, en, het Rijk van Asjam doorstroomende, in Bengalen valt, zich beneden Dakka met den hoofdtak van den Ganges vereenigt, en zich met denzelven kort daarna in zee stort. Sommigen stellen deszelfs oorsprong uit een groot meer in Thibet, Mansara genaamd; meer zeker is het echter, dat dezelve goud met zich voert, dat in den regentijd van de gebergten wordt afgespoeld. Langs den oever van deze rivier staat te Lassa het paleis van den grooten Lama, en omtrent zeven mijlen van daar is eene aanmerkelijke stad van Thibet, Barantola genaamd, waar deze Opperpriester van Boutan zijn vast verblijf houdt, hoewel hij zich ook veeltijds te Putala bevindt.

(*) Fatepoer beteekent stad der overwinning, en werd zoodarig genoemd door Sultan modoud, zoon van musaoud, die haar bouwde op de plaats, waar hij, in het jaar 1042, op Sultan ahmet, den zoon van mahomet
den blinden, de overwinning behaalde. Voormaals heette zij Sikri.

(†) Aan haren oorsprong Sordjoe, en op sommige plaatsen Deva of Goddelijk geheeten.

(§) Patna ligt omtrent 15 mijlen beneden Benares, en is de aanzienlijkste markt van wollen en zijden manufakturen, salpeter en voornamelijk opium, die in deze provincie zeer veel aangebouwd wordt. De stad en de omliggende streken zijn steeds het tooneel der binnenlandsche oorlogen geweest; zij is derhalve, op de Indische wijze, met eenen ringmuur, enz. versterkt. De Engelschen zijn er thans mede de meesters, en hebben er eenen Raad en Gouvernement, hetwelk aan dat van Calcutta ondergeschikt is.

(*) In deze rivier wordt de zoo beruchte steen bayracitta, meer algemeen onder den naam van salgraman bekend, gevonden. Het is eene soort van versteenden kinkhoorn, meestal van eene zwarte of donkerpaarse kleur, en inwendig uitgehoold door eenen worm, aan welken de Indianen zoowel den naam van bayracitta geven, als aan den steen zelven. Deze steenen zijn zeer zeldzaam, en worden hooggeschat, omdat men daarin de negen verschillende invleeschingen van Vishnoe meent te kunnen ontdekken.

(†) Allahabad is eene stad aan de vereeniging van den Ganges en de Jomma gebouwd, door Keizer akbar, die van dezelve, wegens hare sterke ligging, eene voorname wapenplaats, maakte. Zij is daarna befaamd geworden wegens het hier geslotene Traktaat, tot hetwelk de Engelschen, in het jaar 1763, den Grooten Mogolnoodzaakten, en waarbij hun de provinciën Bengalen, Bahar en Orixa in vollen eigendom asgestaan werden. De stad is groot, welbevolkt en zeer voordeelig voor den handel gelegen.

(§) De Jomma, meestal verkeerdelijk Jomna, Gemneh, enz. geheeten, is eene rivier, die Delhi en Agra bespoelt, en haren oorsprong in de gebergten van Srinagor boven eerstgenoemde stad heeft. Jommo beteekent geboren worden, omdat zij digt bij de plaats vloeit, waar Vishnoe, in zijne negende invleesching, onder de gedaante 
van Krishna, in de wereld verscheen.

(*) De Pluto, of Helgod, bij de Indianen.

(*) De vijf groote zonden zijn bloedschande, moord, verraad, het dooden van een' Bramin en overspel of verkrachten van maagden of vrouwen; onder de kleine worden geteld het dooden eener koe, het mishandelen van knechten en dieren, of hen buitentijds en boven hunne krachten te doen arbeiden, in iemands huis slangen of ander ongedierte te werpen, zijns naasten oogst te bederven, enz. Al deze laatste overtredingen worden onder de kleine gerekend alleen in tegenoverstelling van de voorgaande kapitale zonden; voor het overige zijn dezelve, en voornamelijk het dooden eener koe, in de oogen der Hindo's, groote en verachtelijke misdaden, en aan het gebruik van het koeijenvleesch door de Europeanen is grootstendeels de afkeer en verwijdering, die zij voor hen voeden, toe te schrijven; vandaar ook, wanneer zij van Europeanen in toorn spreken, dat zij hun den scheldnaam van goebodh, of koeslagter, geven. Zij noemen hen, in gewone gevallen, Gora, van Goroe, een' Indiaan, die blank van vel is. Europa heet bij hen Balattie of Tirvasoe, van den Vorst of 
stamvader Tirvaso, die, bij de verdeeling der vier hoofdvolken dezer aarde, van Yayathie, vijfden Koning der maankinderen en zoon van Nahush, het westen verkreeg, welks bewoners de Europeanen zijn. De Indianen, of veeleer derzelver Priesters, bestempelen alle volken, die de Veids niet kennen, of dezelve niet opvolgen, zoo als de Europeanen, Mahometanen, enz., met den naam van Mlektschas of onverlichten.

(*) Deze is de tweede in rang der afgevallene engelen, en volgt op Mahasasjoer, die met hem tegen God opstond, en, benevens eene groote menigte van mindere Opperhoofden en halve Goden, aan Brama, Vishnoe en Chiven, en dus aan God zelven, in deze zijne voornaamste eigenschappen, weigerde zich te onderwerpen of hulde te bewijzen. Het is twijfelachtig, of deze Rabon dezelfde zij, die in Lonka (Ceylon) Keizer is geweest, en hetzelve met zijn leven verloor in den oorlog tegen Ram, wegens de schaking van de schoone Sitta: eenige Pundiets zijn vóór, andere weder tegen dit gevoelen.

(*) Dezelve worden bij de Hindo's voor een slecht voorteeken geacht. Iemand, wien eene kraai tegen het aangezigt vliegt, of, onder het vliegen, met een' vleugel aanraakt, bestelt zijn huis en houdt zich verzekerd spoedig te zullen sterven.

(*) Ook de Hindo's hebben hunne gouden, zilveren, koperen en ijzeren eeuw, of veeleer, zij waren het, die deze allegorische voorstelling van het opvolgend verval der menschen en zeden het eerste daarstelden.


In de Sottie Joog, woordelijk eeuw der waarheid, waren de deugden onder het menschdom algemeen, en de ondeugden, daarentegen, onbekend; zij leefden toen 100,000 jaar, en waren 21 kobido's (waarvan ruim vier eene el uitmaken) lang; deze eeuw duurde 3,200,000 jaren.


De Tirta Joog, of zilveren eeuw, eigenlijk derde eeuw van tirta (drie), wordt zoo genoemd, omdat toen een derde gedeelte van het menschdom bedorven was; zij leefden toen 10,000 jaar, en hunne lengte was 14 kobido's. Omtrent de during dezer eeuw verschillen de Pundiets, doch dezelve wordt algemeen op 2,400,000 jaren gesteld.


De Duapar Joog is de derde eeuw, ofschoon dua twee beteekent, en heet zoodanig, omdat alstoen de helft der menschen van verdorvene natuur was; zij heeft 1,600,000 jaren geduurd, en de mensch leefde 1000 jaar; zijne lengte was 11 kobido's.


De Kallie Joog (zwarte eeuw) is die, waarin wij thans leven, en het drie vierde der menschen ondeugend zijn; van de 400,000 jaren, die zij duren moet, zijn reeds 5000 verloopen; het leven van den mensch in dit tijdperk is bepaald op 100 jaar; na elke 25000 jaren zal het vijf jaar verminderen, en zijne lengte naar evenredigheid; zoodat hij, op het einde der wereld, met eenen haak de vrucht berengela (de eiplant) zal moeten plukken.

(*) Dit was een der meest beminde en beroemdste der Mogolsche Keizers, wegens zijne zachtmoedige en wijze regering, zoowel als door de vrijheid van Godsdienstoefening, welke hij in al zijne geërfde en aangewonnene Landen vergunde. Hij werd in het jaar 1542, te Amercotta, geboren, en stierf te Agra, in 1605, na eene hoogst gelukkige regering van negen en veertig jaren en acht maanden.

(*) De Dichter daarvan was Krishna Doepag bias Moenie genaamd. Het handelt over de geslachtrekening der familie van Bherat, maar inzonderheid over de oorlogen van de twee zijstammen zijner nakomelingen, Koeroe en Pandoe. Pandob-bhiesjoe, of Geschiedenis van de overwinningen der Pandoes, is een uittreksel uit den Mahabharot, en een gedicht, hetwelk deze oorlogen afzonderlijk ten onderwerp heeft.

(†) Joudishter, de oudste zoon van Pandoe, moet, na de overwinning op de Koeroes, digt bij het tegenwoordige, of liever voormalige, doch nu door de Engelschen vernielde dorp Sadras, op de kust van Koromandel, zijne hoofdplaats of residentie gevestigd hebben: de reusachtige bouwvallen en verlatene tempels van Maweliewarom strekken daarvan ten bewijze, en getuigen van zijne magt.

(§) Bhiem, de broeder van Joudishter en Opperhoofd in het leger. Powndra heette zijn krijgshoorn, welke van eene verbazende grootte was. - Bhiem was een onverzadelijke eter. Krishna, om zijne onthouding en tevens zijnen eerbied voor het bevel der Godheid op de proef te stellen, legde hem den dag, welke den slag van Koeroe - Khetra voorafging, een streng vasten op, dat hij Godsdienstiglijk hield: deze onthouding van Bhiem wordt nog heden, bij het jaarlijksche 
feest, ter eere van Krishna, hetwelk op den elfden dag der nieuwe maan van Januarij invalt, met lof door de Braminen en Pundiets vermeld.

(*) Arjoen was de derde zoon van Pandoe, zeer bemind en de lieveling van Krishna. Men vindt in de Bhagat Giet, of Zamenspraken tusschen Krishna en Arjoen, eene heerlijk schoone stanza van de gevoelens van dezen laatsten, toen hij, een oogenblik voor den aanvang van den slag, het leger der vijanden overziende, niet dan bloedverwanten, Leermeesters en andere hem waardige personen in hetzelve gewaar werd, gereed, om tegen hem en zijne broeders het zwaard te trekken. De krijgshoorn van Arjoen heette devadatta, en vervulde de ziel zijner vijanden met schrik, wanneer hij op denzelven blies.

(†) Bhiesjma, een dapper held en Opperhoofd in het leger der Koeroes. Hij was de broeder van hun aller stamvader Visjitraviria, en bij gevolg hun oudoom.

(§) Dron, mede een groot held en een der honderd zonen van Drietarashtra.

(*) Aureng saheb was de derde zoon van Schah jehan en achterkleinzoon van Keizer akbar. Zijne oudste broeders, darashe kowh en sujah, werden door hem overwonnen, en kwamen, op hunne vlugt, om het leven; den jongsten, morad bukh, voor wiens belangen hij, in den beginne, veinsde alleen de wapens opgenomen te hebben, deed hij, na het bereiken zijner oogmerken, in de vesting Gwalior gevangen zetten, en naderhand ombrengen. Den smaak, dien darashe kowh in de leer der Braminen vond, en het boek Mushnah, dat hij schreef, ten einde deze leer met den Godsdienst van mahomet overeen te brengen, wist aureng saheb treffelijk tot zijn voordeel te gebruiken, en een en ander den naijverigen Muzelmannen op eene zoo listige wijze voor te stellen, dat zij zijnen broeder afvallig werden, en zich onder de banieren van deszelfs vijanden schaarden.

(*) Voordat de Engelschen zoo zeer de overhand in Bengalen hadden, was deze stad eene der voornaamste van dit Land. Jaffier chan heeft haar met eene menigte prachtige moskeen en andere gebouwen versierd. Het is genoegzaam bekend, dat de inwoners dezer stad de gewoonte hebben, om, op feestdagen, kleine gekleurde papieren lantarens met een brandend pitje, des avonds, op de rivier te zetten, die, bij stil weder, uren lang kunnen branden, en in eene groote uitgestrektheid de Ougly afdrijven, hetwelk geene onaardige vertooning oplevert.

(*) Serampoer, of Fredriknagor, is een buitenkantoor der Denen, en eene allerbekoorlijkste plaats aan den westelijken oever der Ougly-rivier, beneden Chandernagor, gelegen; een zekere zweem van netheid en aanzien, die er alom doorstraalt, geeft haar het voorkomen van eene welgesteldheid, die zij verre is van inderdaad te bezitten. Zij is daarentegen de wijkplaats van de meeste der Europeanen, die op de eene of andere wijze hunne fortuin verloren, of die zich, door verkeerde speculatiën, in den grond geboord hebben. De Engelschen, door hunne zotte drift voor weddenschappen, bevolken deze vrijplaats niet zelden, om er met het overschot van hun vermogen, wegens de goedkoope en aangename levenswijze, hunne overige dagen te slijten. Van de nietsbeduidende en kinderachtige aanleiding, welke dit volk tot het aangaan dezer weddenschappen kan brengen, zag ik, in mijnen tijd, een voorbeeld aan zekeren Engelschen Koopman, die zich, voor een lak of 100,000 ropijen, tegen eenen anderen verbond, om, binnen 24 uren, een millioen stippen met eene pen of potlood op het papier te brengen; hiervan werd, onder getuigen, eene behoorlijke schriftelijke verbindtenis opgemaakt en onderteekend; maar den volgenden dag, toen zijne drift bekoeld was, en hij de onmogelijkheid van de opgenomene taak te volvoeren klaarder inzag, zocht hij, doch te vergeefs, zich, door allerlei uitvlugten, van de weddenschap te ontslaan, of met een geringer verlies vrij te komen. Hij was genoodzaakt te betalen en zich te ruïneren tevens.

(*) Lucknow, de gewone residentie van den Nabob, eene groote, maar tevens eene der slechtst gebouwde steden van geheel Indië. Lockhie Maan of Moenie, de broeder van Ram, wordt voor derzelver stichter gehouden.

(†) Lahor, aan de rivier de Rouvé, welke zich met den Indus vereenigt, was voormaals de zetel der Mahometaansche Vorsten, die, door hunne menigvuldige invallen, Hindostan verwoestten, en hetzelve eindelijk te onder bragten. Thans is deze stad de hoofdplaats der Seiks, eene sekte en volk, die in hunne leer van de Mahometanen en Hindo's even ver afwijken, en door sommigen zelfs voor afstammelingen van Christenen gehouden worden. Wat hiervan zij, zooveel is zeker, dat zij slechts aan éénen God gelooven, en geene 
mindere Godheden of gepersonifieerde eigenschappen van het Opperwezen erkennen. Namik saheb, de eerste invoerder hunner leer, was voormaals een Hindo van het geslacht der Khetrys, behoorende tot de zoogenaamde Smirtie, eene sekte onder de Braminen en Khetrys, welke aan niet meer dan éénen God gelooven, evenwel onder den naam van Chiven en Vishnoe die, naar hun gevoelen, slechts één persoon zijn, waarom zij dus niet tot de belijders van eene dezer Godheden afzonderlijk kunnen gerekend worden, en zich ook niet door eenige bijzondere teekenen aan het voorhoofd onderscheiden, maar over het geheele ligchaam asch wrijven, ten teeken van hunne nietswaardigheid en vergankelijkheid; deze sekte, de redelijkste van alle, is niet zeer talrijk, en men vindt dezelve alleen onder de Pundiets van buitengemeene geleerdheid, die bovendien nog zeer geheim met hunne gevoelens zijn. Namik saheb leefde in het landschap Poenja, in de 14de eeuw onzer tijdrekening. De Seiks verschillen, onder anderen, hierin van de Hindo's, dat zij bekeerlingen van alle andere Godsdiensten aannemen.

(*) Tippoera behoort tot het Asjamsche Rijk, ligt aan de oostelijke grenzen van Bengalen, en strekt zich langs den oever van den Brampoutar ult.

(*) Wat eigenlijk aanleiding tot het verlaten van den Heer Fowke, door mijnen vader, gegeven heeft, is mij, in deszelfs bijzonderheden, een geheim gebleven, en in zijne aanteekeningen, waaruit ik deze bladen heb zamengesteld, bestaat daaromtrent eene gaping; zooveel, echter, meen ik uit eenige, hier en daar in zijne geschriften verspreide, en op deze gebeurtenis zinspelende, uitdrukkingen te kunnen opmaken, dat de zoon, of eenige andere bloedverwanten en vrienden, van den Heer Fowke, door afgunstige en valsche benijders, tegen mijnen vader vooringenomen zijn geworden, en niet gerust hebben, voordat hij, door eigen gevoel van eer, en om zijnen weldoener van eene onophoudelijke kwelling en oneenigheid in zijne familie te bevrijden, zich genoopt vond, dezen braven man en Calcutta vrijwillig te verlaten.


Aanteek. van den Uitgever.

(*) Deze vermaarde tempel van Vishnoe ligt aan den oever der zee, en dient den zeevarenden tot eene goede verkenning van de lage kusten. De gestadige toevloed van pelgrims naar dit oord is verbazend, waarvan de reden is het geloof der Indianen, dat hij, die eens zijne gebeden in dezen tempel uitgestort heeft, geene verdere zielsverhuizing bij zijnen dood behoeft te ondergaan.

(*) Jaggernaikpoeram, voormaals een der beste etablissementen der Hollanders op deze kust, doch, in den oorlog van 1780, den Engelschen in handen gevallen, die, volgens gewoonte, het fortje lieten springen, en daardoor allen handel en voorspoed vernietigden.

(*) Palliacatta, eene verbastering van het Malabaarsche woord Poeley Cotta of het Oude Fort, is eene stad of dorp, omtrent vijf mijlen benoorden Madras, in eenen barren, brakken zandgrond gelegen. Het fort, ofschoon weerbaar genoeg, staat te midden der huizen, welke dus, bij eenen vijandelijken aanval, meest alle zouden moeten afgebroken worden. Na het verlies van Nagapatnam hebben de Hollanders Palliacatta tot hun hoofdkantoor gemaakt (*). Deze plaats is inzonderheid beroemd wegens hare salpeterfabrijken, fraaije en duurzame neusdoeken en fijne katoenen kousen. Zij heeft voorts het regt van pagoden en fanams te slaan. Pagoden zijn, zoo als men weet, f 4 - 15 -, of daaromstreeks, waardig. Fanams gelden 2½ en de dubbele 5 stuivers.

(*) Thans is Palliacatta mede in de magt der Engelschen.


Aanteek. van den Uitgever.

(*) De Franschen veroverden deze stad, in het jaar 1750, en verloren dezelve weder, in het jaar 1759, aan de Engelschen.

(*) Tsjaai, eene plant, die, in gisting gebragt zijnde, eene vaste groene verw geeft.

(*) Het bedoelde Werk is de Reize in eenen Palanquin, of lotgevallen en merkwaardige aanteekeningen op eene Reize langs de kusten van Orixa en Koromandel, bij j. allart, in 1808, uitgegeven.


Aanteek. van den Uitgever.

(*) De palanquindragers geven, onder het loopen, een zachtsteenend geluid, dat als heu, heu, klinkt, waardoor zij zich in het dragen aanmoedigen en onderling de maat houden.

(*) Mijn vader! mijn vader! - eene uitroeping van schrik of vrees bij de Indianen.

(*) Zie bl. 504 der vroeger aangebaalde Reize in eenen Palanquin.


Aanteek. van den Uitgever.

(*) Men zie de laatste regels van meergemelde Reize in eenen Palanquin.


Aanteek. van den Uitgever.

(*) In het zoogenaamde Quartier de Mokka, een der districten, waarin het eiland verdeeld wordt, bestaat, onder anderen, een zeer schoone waterval.

(*) Men zie Reize van Madras enz. naar Ceylon, bl. 90 en volgg.

(*) Dezelve komt uit eene verstopte en ongestelde lever voort.

(*) Er waren, zoo als ik naderhand bij de vervulling mijner belofte vernam, nog drie meisjes van zijn eerste huwelijk in leven, die reeds tot zekeren onderdom gevorderd waren, en ongehuwd bij elkander, op het land, eenige mijlen van Londen, leefden van hetgene hij haar jaarlijks deed toekomen. Wat echter de reden van zijn zonderling gedrag omtrent deze verlatene schepsels was, weet ik niet; maar zij vernamen voor het eerst van mij, dat de haar altijd onbekend geblevene weldoener niemand anders was geweest dan haar vader, hetgene ik uit eenige losse brieven en papieren, na zijnen dood, was ontwaar geworden.

(*) Men zie Lotgevallen en vroegere Zeereizen, door mij uitgegeven bij j. van der hey, 1820.


Aanteek. van den Uitgever.

(*) Op het gerucht, hetwelk zich daaromtrent verspreidde, besloten twaalf Kaapsche burgers, in het jaar 1790, deze ongelukkige vrouwen, zoo mogelijk, uit derzelver ellendigen staat te verlossen, en bereikten ook inderdaad de plaats der schipbreuk, doch vonden er niets, dan eenige overblijfselen van het wrak; - en de berigten, die zij daar van de Kaffers, omtrent de ongelukkige voorwerpen van hunnen togt, ontvingen, waren zoo uiteenloopend en onbepaald, dat zij insgelijks terugkeerden, zonder eenige andere vrucht hunner bemoeijing, dan de bevestiging van het vermoeden, dat er diep in het land nog eenige der schipbreukelingen in eenen staat van slavernij moesten leven; - men heeft er intusschen sedert nimmer van gehoord. Prins, een der twaalf Kaapsche burgers, kwam bij deze gewaagde onderneming, door eenen elefant, om het leven.


Aanteek. van den Uitgever.

(*) Men zie, omtrent deze en andere bijzonderheden van des Schrijvers toenmalig verblijf aan de Kaap, Lotgevallen en vroegere Zeereizen, door mij uitgegeven, bij J. van der Hey, 1820, bl. 60 en volgg.


Aanteek. van den Uitgever.

(*) De redenen, die dezelve daartoe bewogen, hier nader op te helderen, zoude ons te verre afleiden, en ons bestek te buiten gaan. Als geene der minste mag men de willekeurige en soms onverantwoordelijke wijze beschouwen, op welke de meeste Gouverneurs, en zelfs ondergeschikte Beambten van dit etablissement, hun onbepaald gezag misbruikten, ten einde de burgers en planters te onderdrukken en uit te zuigen; waardoor zij, en de Hollandsche Regering, in het algemeen, zich zoodanig gehaat maakten, dat de ingezetenen hun ongenoegen luid genoeg te kennen gaven, om, met reden, de vrees te verwekken, dat elke verandering van oppergezag hun aangenaam zoude zijn, en men, bij eenen vijandelijken aanval, zich van hen geene hulp konde beloven, zoo als zulks dan ook naderhand, uit de gemakkelijkheid, waarmede zich de Engelschen van deze bezitting meester maakten, ten duidelijkste gebleken is.

(*) De bijzonderheden van dit geval kan men breedvoeriger vinden in de Reize van Madras enz. naar Ceylon, bl. 69 en volgg., dan, daar dezelve tot den zamenhang en ten beteren verstande van het hierboven aangevoerde behooren, en de toedragt der zaak in het klaarste daglicht stellen, zal ik deze periode hier woordelijk laten volgen (†).


Aanteek. van den Uitgever.


‘Intusschen hadden deze buitengewoone en volstrekt onnoodige uitgaaven, alle deze onnutte maatregelen tot zekerheid en defensie, de geldkas der Compagnie uitgeput; zij was al schraal genoeg voorzien geweest, en toon men de maandelijksche soldijen moest betaalen, was 'er geen geld genoeg.’


‘Het Opperhoofd De Neys zat toen in verlegenheid. Hij had, zoo hij zeide, alle zijne kontanten om de zekerheid, en uit vreeze voor plundering of overrompeling, naar Colombo gezonden; niemand onder de Inboorlingen die hem wilde of konde helpen, elk zocht zoo veel mogelijk het zijne te bewaaren, of te verbergen.’


‘Eenige maanden te vooren had ik duizend pagoden van iemand ontvangen, dit was hem bekend, en hij verzocht mij die ten dienste van het Etablissement ter leen, om 'er de noodige betaalingen mede te kunnen doen, hij zoude die mij terug geeven, zoo dra de dagelijks van Nagapatnam verwacht wordende kontanten zouden zijn aangekomen. Ik stond, zonder eenige bedenking, zijn verzoek bereidwillig toe.’


‘Niet lang daarna kwam het verwachte geld van Nagapatnam. Een Compagnies vaartuig bragt op eenmaal 12,000 pagoden; hier van was de helft voor Sadras, de andere helft moest bij gelegenheid naar een der Noorder-kantooren gezonden worden.’


‘De Heer De Neys was toen juist onpasselijk, en moest zijne kamer houden; hij beloofde mij de verschootene penningen bij de eerste gelegenheid weder ter hand te stellen. Ik had geen de minste vreeze voor mijn geld, het was zeker dacht ik; ook had ik het op dat tijdstip niet noodig. Hoe zoude ik eenig ongeval hebben kunnen vermoeden?’


‘Doch dit ongeval gebeurde; eer nog deze teruggaave geschied was, overvielen ons de Engelschen; men heeft gezien hoe verraaderlijk en onverwachts; en hoe ik hals over kop naar het Kamp van mackay moest, om eene Capitulatie te bewerken.’


‘Nog eer ik 'er mij naar toe begaf, herinnerde ik het Opperhoofd aan mijne 1000 pagoden. Ik verzocht hem op het dringendste, om die geduurende ons afzijn uit de geldkist te neemen. Hadden de Engelschen zich eens van het Fort meester gemaakt, zoude het niet meer te doen zijn geweest; mijn geld was als dan weg.’


‘Hij beloofde het mij met hand en mond, en ik vertrok naar het Kamp.’


‘Naauwelijks had mackay met zijn volk zich in het Fort genesteld, of hij vroeg naar den persoon die de Compagnies boeken hield. Ik verscheen.’


‘Hij beval mij, om zoo spoedig mogelijk, en op het allernaauwkeurigste hem alle de restanten der te Sadras zich bevindende Compagnies-penningen, goederen, koopmanschappen, enz. zoo als dezelve bij de boeken liepen, optegeeven, en dan met dit uittrekzel en de boeken bij hem te komen, op dat hij het konde onderzoeken en nagaan.’


‘'Er was dien nacht geene gelegenheid om met den Heer De Neys wegens mijn geld te spreeken; doch des anderen daags liet hij mij roeden.’


‘Hij had, zoo als hij zeide, tien duizend pagoden uit de geldkist geligt, die wilde hij voor de Maatschappij redden; doch hiertoe had hij mijne hulp volstrekt noodig. Ik zoude de posten van deze aangebragte kontanten zien afteschrijven, of op de een of andere wijze uit de boeken roijeeren, of onzigtbaar maaken.’


‘Zijn voorslag wilde mij in het geheel niet gevallen. Ik stelde hem het gevaar voor, aan het welke ik blootgesteld zoude zijn, zoo dit door mackay ontdekt werd; die dit met regt als eene schending en verbreeking der Capitulatie konde aanmerken, te meer, daar hij mij zeer stiptelijk belast had een naauwkeurige zamentrekking van alle de restanten, zoo als die bij de inneeming van Sadras bij de boeken liepen, optegeeven. Ik stelde hem alle de gevolgen, de zwaarigheden en de moeijelijkheid van deze onderneeming voor oogen, en weigerde volstrekt hem hier in te gehoorzaamen. Ik toonde hem alle de nadeelige gevolgen die 'er uit zouden kunnen voortspruiten aan. Ik raadde hem, wilde hij zich zelven, en alle de Inwooners van Sadras niet aan de grootste onaangenaamheden blootstellen, dit geld terstond weder op zijne plaats te brengen, eer het transport gedaan werd; ter zelver tijd eischte ik de teruggaave van mijne duizend pagoden.’


‘Doch alle mijne voorstellingen waren te vergeefs. Het was te laat, zeide hij, om mijnen raad op te volgen. Mackay had hem terstond na de in bezitneeming van het Fort, de sleutels van de Compagnies geldkist, en die van het verwulft waarin zij stond, afgeëischt; het was dus onmogelijk om 'er de uitgeligte kontanten weder in te plaatsen. Hij had hem, behalven dat, ook reeds gezegd, dat de Compagnies kas door de buitengewoone ongelden van defensie zeer schraal voorzien was, en maar in omtrent 2000 pagoden bestond. Liet ik hem nu in den nood zitten, dan kon ik verzekerd zijn mijne verschootene penningen nooit weder terug te bekomen, dewijl ik het middel waar door hij mij konde voldoen, van de hand wees. Buitendien zonde hij wegens mijne onwilligheid, om de belangens der Maatschappij te behartigen, ter behoorlijker plaatze melding doen, en mij in alles den voet dwars zetten.’


‘Daarentegen, indien ik hem in deze zaak de behulpzaame hand bood, wilde hij mij niet alleen, zoo haast wij te Madras zouden zijn aangekoomen, mijn geld terug geeven; maar mij nog bovendien een aanzienlijk douceur voor mijne moeite en risico schenken. En wat wel het voornaamste was, de hooge Regeering te Batavia, en de Heeren Bewindhebberen in Europa, dezen aan de Maatschappij beweezenen dienst op de krachtigste en gunstigste wijze voordraagen.’


‘Ik was met de zaak verlegen. Wat zoude ik doen? de vrees van mijn geld te verliezen, de dienst, dien ik aan de Maatschappij bewees, door den Heer De Neys in staat te stellen, zulk eene aanzienelijke somma uit de rooszieke klaauwen der Engelschen te redden; het vooruitzigt op bevordering, dat mij, zoo ik vermeende, op het vereerend aanschrijven van het Opperhoofd aan Bewindhebbers en Raaden van Indiën, niet konde missen; het gevaar, waar aan wij alle waren blootgesteld, van aan eene algemeene plundering te worden overgegeeven, indien de berooving der geldkas ter kennisse van mackay kwam; de verlegenheid waarin de Heeren De Neys en simons scheenen te zijn; die, zoo zij mij zeiden, de zaak zoo diep niet hadden ingezien, en nu een hartelijk berouw veinsden, van dezelve ooit te hebben begonnen; dit alles haalde mij over, en ik besloot mij naar zijne begeerte te voegen.’


‘Met onbeschrijfelijke angst en ongerustheid ondernam ik dit gevaarlijk werk, en het gelukte. Men ontdekte niets in de boeken; alles werd rigtig bevonden, en de 10,000 pagoden waren, zoo ik dacht, voor de Compagnie gered; kort daarop zond mackay ons als krijgsgevangenen naar Madras.’


‘Eenige dagen na onze aankomst aldaar, ging ik den Heer De Neys vinden, en verzocht hem om mijne 1000 pagoden en het beloofde douceur; doch men verbeelde zich mijne verwondering, toen hij mij rond uit het een en 't ander weigerde.’


‘Hij had, zoo hij zeide, de zaak met den Secunde simons nader overwoogen, en geoordeeld, dat zij beide als krijgsgevangenen niet bevoegd waren om de schulden der Compagnie te voldoen, veelmin douceuren of belooningen voor haare rekening te geeven. Ik had mijn geld niet aan hun, maar aan het kantoor Sadras geleend; al wat zij voor mij konden en wilden doen, was mijne pretensie aan de hooge Regeering te Batavia voortedraagen, die hen zonder twijfel zoude authoriseeren, mij niet alleen te voldoen, maar nog bovendien edelmoedig te beloonen.’


‘Van verbaasdheid en verontwaardiging bleef ik langen tijd spraakeloos; nooit heeft mij eenige te leurstelling en bedrog zoo gevoelig aangedaan!’


‘Ik bragt alles bij wat ik oordeelde als een eerlijk en gevoelig man te mogen zeggen. Mijne omstandigheden, hun woord, hunne beloften en heilige verzekering, de ondankbaarheid en laagheid van hunne handelwijze - alles - te vergeefs! geen bidden, of bedreigingen van de zaak aan het Engelsche Gouvernement bekend te maaken, konden hen beweegen. Ik deed afstand van het beloofde douceur, en eischte alleen het geen men mij had afgeleend; doch zij bleeven bij hun stuk. Zij merkten zich, zoo zij zeiden aan, als partikuliere persoonen, zonder functie, en zonder bewind; en als zoodanig hadden zij noch met de schulden, noch met de crediteuren der Compagnie, waarvan ik 'er een was, iets te doen. De tien duizend pagoden die zij onder hunne berusting hadden, moesten zij zonder eenige vermindering aan de Compagnie weder verantwoorden.’


‘Dit hebben zij echter, zoo als men mij hier gezegd heeft, nooit gedaan, en van mijne vordering en beweezene dienst, noch aan de Regeering te Batavia, noch aan Bewindhebberen, de minste kennis gegeeven.’

(†) Deze Reize van Madras over Tranquebar naar het Eiland Ceylon verscheen, in den jare 1806, bij den Boekhandelaar A. Loosjes, pz., te Haarlem, wiens weduwe mij de inlassching van dit gedeelte uit dezelve, op mijn verzoek, toestond.


Aanteek. van den Uitgever.

(*) De oorspronkelijke stukken bevinden zich nog tegenwoordig in mijne handen.


Aanteek. van den Uitgever.

(*) Door dezen werd ik voormaals, wegens den twist met den Adigaar (*) der dorpen en Boekhouder scheuneman, uit den dienst der Kompagnie ontslagen. Men zie daaromtrent Reize van Madras enz. naar Ceylon, bl. 20 en volgg.


Aanteek. van den Uitgever.

(*) Hoofdopziener en Opperschout der onder het kantoor behoorende dorpen.

(†) Het was deze Generaal, door wien de dappere Kolonel baily, in het gevecht met de troepen van tippo saheb, zoo lafhartiglijk verlaten werd. - Hij had vóór Nagapatnam ten hoogste 3000 man bijeen.

(*) Deze ligt onder de stad, en wordt zoodanig genoemd, omdat dezelve, volgens eene oude overlevering, door de Chinezen zoude gebouwd zijn.

(*) Zie meergemelde Reize van Madras, enz. bl. 21.


Aanteek. van den Uitgever.

(*) Den Gouverneur van Pondichery, den Heer de bellecombe, heeft men niet minder onwaardig en laag behandeld.


