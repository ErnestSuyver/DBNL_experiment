



Vaderlandsche Letteroefeningen 
Jaargang 1869


GEBRUIKT EXEMPLAAR
exemplaar universiteitsbibliotheek Leiden, signatuur: V 309
ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1869 onder redactie van J.W. Bok en W.B.J. van Eyk.

Deze jaargang bestaat uit drie delen die in twee banden zijn verschenen. In deze digitale versie is er één bestand van gemaakt. De eerste band bevat twee delen Wetenschap en Belletrie. De tweede band bevat een deel Binnen- en Buitenlandsche Bibliographie.

REDACTIONELE INGREPEN
Deel 2, p. 841: rgeep → greep, ‘dat er plaats greep wat lang te duchten viel’
Deel 3, p. 1: op deze pagina is een kop tussen vierkante haken toegevoegd.
Deel 3, p. 264-293: deze paginanummers ontbreken in het origineel, de tekst lijkt echter door te lopen van pagina 363 naar 294.
Deel 3, p. 410: noot ‘a’ heeft in de lopende tekst geen nootverwijzingsnummer. In deze digitale editie is de noot onderaan de pagina geplaatst.
Deel 3, p. 548: VERDEDIGINGS, STELSEL → VERDEDIGINGSSTELSEL, ‘ONTBREEKT ER NIET IETS AAN ONS VERDEDIGINGSSTELSEL?’

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, 196, 398, deel 2 p. VI, VIII, 616, 742, 846 deel 3 p. II, VI) zijn niet opgenomen in de lopende tekst.

[deel 1, pagina I]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN
VOOR
1869.
ONDER REDACTIE VAN
Dr. J.W. BOK en Dr. W.B.J. VAN EYK.
HONDERD EN NEGENDE JAARGANG.
EERSTE DEEL.
WETENSCHAP EN BELLETRIE.
ZALT-BOMMEL,
UITGAVE VAN JOH. NOMAN EN ZOON.
[deel 1, pagina III]
INHOUD VAN HET EERSTE DEEL.

	Bladz.
Walther (C.L.), De Nederlandsche omwenteling van 1795-1798	1, 67
Ondaatje (M.P.J.), Mr. Ph. Jurriaan Ondaatje	49
Meina, - Proeve eener vertaling van Alfred Tennyson (Dora)	61
Meijboom (Dr. L.S.P.), Hamlet	101
Mees (R.P.A. Rz.), De worsteling van het politieke Liberalisme in Pruissen	133, 214
Van Halten (Anton), Het visschers meisje van Oyas	187
De Gooijer, Een zegepraal der Economie	197
Tideman (Joannes), Het theologisch onderwijs aan de Hoogescholen naar de nieuwe concept-wet	279
Viernagel (C.J.), Werkmans A.B.C. Populaire Economie	292
Maronier (J.H.), Het onderwijs in Zwitserland	325
Perk (M.A.), De troubadours (I.)	345
Coronel (Dr. S. Sr.), De Arbeidersbeweging der XIXde eeuw (I.)	359


[deel 2, pagina V]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN
VOOR
1869.
ONDER REDACTIE VAN
Dr. J.W. BOK en Dr. W.B.J. VAN EYK.
HONDERD EN NEGENDE JAARGANG.
TWEEDE DEEL.
WETENSCHAP EN BELLETRIE.
ZALT-BOMMEL,
UITGAVE VAN JOH. NOMAN EN ZOON.
[deel 2, pagina VII]
INHOUD VAN HET TWEEDE DEEL.

	Bladz.
Perk (M.A.), De Troubadours (II en III.)	399, 495
Coronel (Dr. S. Sr.), De Arbeidersbeweging der XIXde eeuw	423
Grottendieck (Dr. H.F.W.), Avonturen van den Inspecteur Zacharias Bräsig (Fritz Reuter naverteld.)	446
Van Dam (Lodewijk), Mijn vriend en zijne spookhistorie	531
Loman (Prof. A.D.), Godsdienst en christendom	563
Schotel (Dr. G.D.J.), De oudste Ridderroman	584
De Gooijer (H.), Mr. Joan Mook. (Eene bladzijde uit de geschiedenis van Enkhuizen.)	594
***, Godsdienst en kunst	617
Burger (Dr. D.), Marcus Aurelius	633
Van de Maas (Bato), Mei-Zondag in het Vondelspark. (Eene teekening.)	647
Coronel (Dr. S. Sr.), Een leerschool voor den werkman	671, 773
Bohl (Mr. Joan), Doe wel	694, 802
Opzoomer (Mr. C.W.), De brief van Diognetus. (Eene voorlezing.)	743


[deel 3, pagina I]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN
VOOR
1869.
ONDER REDACTIE VAN
Dr. J.W. BOK en Dr. W.B.J. VAN EYK.
HONDERD EN NEGENDE JAARGANG.
HISTORIE EN BINNENLANDSCHE BIBLIOGRAPHIE.
ZALT-BOMMEL,
UITCAVE VAN JOH. NOMAN EN ZOON.
[deel 3, pagina III]
INHOUD.
Historische Bijdragen.

	Bladz.
Jhr. C.A. van Sypesteijn: Mirabeau	1
Jhr. C.A. De voormalige Pensionarissen	107
Jhr. C.A. La Condamine in Suriname en in Nederland	195
Jhr. C.A. 's Gravesande en Voltaire.	321
Jhr. C.A. Johan de Witt in zijne betrekking tot den veldmaarschalk Brederode, tot de Freule Margaretha van Nassau en tot ‘l'Ordre de l'Union de la Joye,’ (1653-1655)	420
Jhr. C.A. (Vervolg en slot)	483
Een Brief van Bilderdijk aan Prof. H.W. Tydeman.	497
Jhr. C.A.	498
Een onuitgegeven Gedicht van Bilderdijk	499

Fraaie Letteren.

	Bladz.
Mrs. Olipbant: Madonna Mary.	
F. Spielhagen: Raadselachtige karakters	
Door nacht tot licht. W.M. Tackeray: De Newcomes.	25
Dr. W.J.A.Jonckbloet: Guillaume d'Orange	128
Heiligerlee-Literatuur	147
Baltwina Vignon: De idealen van Dominé van Beek.	154
Abt ***: De Biechtvader. De plattelands-pastoor	158
Bern. Koster Jr.: Chequeriana.	163
Schaars gezochte lectuur.	206
W.Th. van Griethuizen: Merkwaardige zegeteekenen op de wereld-tentoonstelling te Parijs in 1867	217
P. Kollonitz: De eerste dagen van het Mexicaansche keizerrijk	217
F.W. Hackländer: Nieuwe Verhalen	220
H. Tillema: Folmers en zijne tijdgenooten	221
H. de Veer: Trou-ringh	294
Liederen van Frans de Cort	301
F. Spielhagens: Binnen de perken. F.M. Felder: Zonderlingen	339
Mr. L. Oldenhuis Gratama: Open brief	371
Chs. Boissevain: Ierland en de oorzaken van het Fenianisme.	374
George: Waarom hij de eenzaamheid zocht?	380
J.J.L. ten Kate: Kleine Gedichten van Karel XV. Frederik Wijsman: Gevoel en lied. Gedichten van Soera Rana	382
George Bancroft: Geschiedenis der Ver. Staten van Noord-Amerika	439
Ernst Pitawall: Maria Stuart	446
Mevr. van Westrheene: Raymond en zijne uitverkorene.	451
J. Craandijk: Het Nederlandsch zendeling-genootschap	455
Liedergave	455
Ch.H. Ross: Een lief Weeuwtje. Arthur Locker: Wiezal 't zijn? - Mrs. Gaskell: Vrouwen en dochters	500
Dr. J.P. Hasenbroek: Uit den vreemde. - Dr. D. Harting: Een dag in den vreemde	531
M. Thoresen: Heeren- en boerentrots	536
E. Polko: Het vrouwenleven van moeders schoot naar eigen haard. - H. Davidis, Wenken voor jonge dames	538
S.J. Andriessen: Balduin Mölhausen	540
Bervoigt: Friedrich	541
A. Dumas: Het Pruissisch schrikbewind te Frankfort	542
A. Timmermans: Jame Greenwood. Humphrey Dyot. Heeft hij 't in zijn reiszak?	545
A.J.C. de Roo: Ontbreekter	

[deel 3, pagina IV]

	Bladz.
niet iets aan ons verdedigingsstelsel?	548
T.J. Stieltjes: Is het slechten der vestingwerken van Nijmegen in 't belang van 's lands verdediging noodig?	550
Onze verdedigingsmiddelen	551
A.H. Schade van Westrum: Theorie ov. d. kleinen Oorlog	553
Een woord aan de leden der Scherpschutters-vereeniging in Nederland	554
Van Sloten: Jena of Waterloo.	
H.N.C. Baron van Tuijll van Serooskerken: De lichtblaanwe Hussaren van Willem Boreel	555

Godgeleerdheid en Wijsbegeerte.

	Bladz.
Dr. J.P. Stricker: Jezus van Nazareth	39
Prof. Dr. J.H. Scholten: Het oudste Evangelie	57
Felix Pécaut: De moderne orthodoxie en de Hervormde Kerk.	165
B.W. Colenbrander: Geen Fabelen en van Borssum-Waalkes: Brieven enz	221
De kerkhervorming d. 16e eeuw.	
Dr. M. Schwalb: Het oude en het nieuwe geloof in Chris-Bladz. tus. Dr. K. Schwarz: Voor verstand en hart.	304
Eduard Langhaus: De heilige Schrift	355
A. Coquerel: Het geweten en het geloof	458
H. Was: Pierre Bayle, de strijd tusschen geloof en rede	510
Dr. E. Laurillard: Waardiglijk wandelen	513
A. Hausrath: Geschiedenis van Jezus' tijd en tijdgenooten	565

Rechts- en Staatswetenschappen.

	Bladz.
B. Heldring, Koloniaal Beheer. De hervorming van het Koloniale stelsel	71
G. Lauts: Geschiedenis van de Nederlandsche reger. in Indie gedurende 1816-1858	169
L.N. Schuurman: Wet van 29 Juni 1851. Wet van 19 Aug. 1861	176
Mr. O. van Rees: Geschiedenis der Staathuishoudkunde in Nederland	392
Koloniale Studién	397

Genees-, Wis- en Natuurkunde.

	Bladz.
Praktisch volksboek	131
Louis Figuier: De wonderen der wetenschap	176
Karl Rusz: Nieuw geillustreerd handboek voor vrouwen	179
H.M. Hartog: Landbouwverbeteringen op kleigronden	
J.H. Veenendaal: Voormaals en nu	363
Tijdschrift voor Gezondheidsleer. J. ten Cate: Gezondheid en maatschappelijk welzijn	411
Dr. Adolf Bardeleben: Handb. der Heelkunde	413
Archives du Musée Teyler	414
J. Versluys: Beginselen der Meetkunde	417
H. Witte: In 't lommer. - In 't vrije veld	461
W.L. de Sturler: Catalogue descriptif de Bois de l'Archipel des Ind. Orientales. F.H. Krelage: Beredeneerde catalogus der Aardbeziën.	515
Dr. Buijs Ballot: De invoering en verklaring van de Aëroklinoskoop	524
J.A. Waldeck en H.A. de Smit van den Broeke: Beschrijving v.Z.M. Monitor Heiligerlee.	526

Opvoeding en Onderwijs.

	Bladz.
Dr. E. van der Ven: Godsdienst-onderwijs en openbaar onderwijs	77
Schoolboeken van de Kruyff, Visser en Albada	182

[deel 3, pagina V]

	Bladz.
L.J.C. Ludolph, Leerb. der Aardrijksk	184
Putz: Grondb. der vergelijkende Aardrijksk. - J. Jurrius: Aardrijksk. Tabellen. - Schr. Steinmetz: Alg. grondb. der Aardrijksk	185
P.J. Wichers, De voorn. regels der Engelsche taal. P.F. van Pesch: Inl. tot de Eng. spraakk. K.H. Vink: Oefeningen ter toepassing van de regels der Eng. taal	187
Mr. J. Leon: Wissel Arbitrage.	192
Dr. W.J.A. Jonckbloet: Geschiedenis der Nederlandsche Letterkunde	235
P.P.M. Alberdingk Thijm: Karel de Groote en zijne eeuw	236
H.C. Rogge: Geographie van Europa	238
H. Gretschel: Schets der natuurkunde	239
S. de Jong Tz.: 200 Rekenkundige voorstellen	240
Fr. Nösselt, Alg. Geschiedenis.	316
Dr. P.J. Cosijn, Ned. Spraakk.	567

Varia.

	Bladz.
L. Leopold: Uit Z.-Nederland.	54
Oda: De beproevingen van tante Margaret	146
Louise Mülbach: Prins Ypselanti	193
Frits Reuter, Gedroogde kruiden	194
Geillustreerd Nieuws. - Historisch en geographisch woordenboek	240
Joh. Dyserinck: Verscheidenheden	242
H. le Hon: De mensch en de voorwereld	318
R. Ascott Hope: Onze jongens. - De kindervriend	320
J.B. Rietstap: De wereldbol. - L. Enault: Reis door Midden- en Zuid-Amerika. - Geldersche Volks-Almanak. - Jaarboekje d. Maatschappij van weldadigheid. - Kinderwerkjes. - Frederik W. Robertson: Grootmoeders geld. - J. de Vries: Om den Broode. - W. Raabe: De kinderen des wouds enz. - Elck wat wils	471
Otto Kühlbrecht: Ludwig van Beethoven	478
Ferdinand Sieber: Aphorismen op 't gebied der zangkunst	481
W.A. Elberts: Chronologische handleiding tot de beoefening der Nederl. Letterkunde. - G. Velderman: Vondels Lucifer. - Takken en blaren	482
E. Bulwer Lytton: Eugenius Aram	526
H. Tillema: Arme Marie	529
P. Boekel: Geschiedenis van het Haarlemmermeer	560
Neerlands Weerbaarheid.	561
Londen van de schaduwzijde bekeken	576
J. Speijker Klerk en A.J. le Gras, Romantische Bibliotheek. - J. J, A. Goeverneur en J. de Rijmer: Een cent in 't zakje. - Alb. Steenbergen: Goethe's Faust. - C.M. Mensing: De Meibloem. - J. Herman de Ridder: Levensbeelden voor jongens en meisjes	577
Verhalen van Ottilie van Wildermuth	
Gave der Liefde. - Godsdienstig dagboek voor Kinderen. - Parels uit 't zand	589




2009 dbnl


_vad003186901_01


grieks


Vaderlandsche Letteroefeningen. Joh. Noman en zoon, Zalt-Bommel 1869




DBNL-TEI 1



11-06-2009

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. Joh. Noman en zoon, Zalt-Bommel 1869
 
Zie: https://www.dbnl.org/tekst/_vad003186901_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

De Nederlandsche omwenteling van 1795-1798.

(Eene historische herinnering)

Door C.L. Walther.

De voltooijing van het goede is het werk, niet van jaren maar van eeuwen.

Mr. J. de Bosch Kemper. De Staatkundige geschiedenis van Nederland van 1795-1814. bl. 290.
Het staatsleven der volken is een maatschappelijk organisme, waarop de woorden gezond en ziekelijk in hun volle kracht toepasselijk zijn. Wanneer dat leven in overeenstemming is met de behoeften van het volk; wanneer dat leven uitmunt door inwendige kracht, ontstaan door het huldigen der waarheid; wanneer dat leven zijn steun vindt in een verstandig toegeven aan den machtigen tijdgeest, dan zal het een krachtig en gezond leven zijn. Steunt het daarentegen op privilegiën, welke geen enkel recht van bestaan hebben, wordt het beheerscht door onwaarheid en schijn en voert het een hardnekkigen strijd tegen den tijdgeest dan is het in al zijn deelen ziekelijk, dan heerscht er verrotting in dat staatsleven.
Niet op eenmaal maar langzamerhand ontstaat zulk een ziekelijke toestand. Het verval gaat meestal gepaard met hevige stuiptrekkingen. De voortgang der heerschende verrotting kan niet anders gestuit worden dan door een hevige reactie. Die reactie openbaart zich in het leven der volken, door hetgeen men noemt de revolutie. Men breekt met het oude - meestal door geweldige middelen - en vangt een nieuw leven aan, beheerscht door andere beginselen dan het verledene.
Zoo ging het ook op het einde der voorgaande eeuw. De geweldige omwenteling welke toen, van Frankrijk uitgegaan, geheel

{==2==} {>>pagina-aanduiding<<}
Europa schokte en deed trillen, was zulk eene stuiptrekking. Europa was krauk en lijdende in hijna alle, het meest in de edele deelen van haar bestaan.
Het feodale stelsel der middeleeuwen had uitgediend en pastte niet meer voor de bestaande toestanden. De tijd had reeds menig deel van dat stelsel gesloopt en vernietigd, maar nog veel van den ouden zuurdeesem was overgebleven. Ook dat moest verwijderd worden om nieuwe levenskracht in het staatsleven der volken te kunnen opwekken. De overblijfsels van een stelsel, dat zoo lang en zoo innig met het volk was vereenigd geweest, konden niet verwijderd worden zonder krachtige middelen.
Een Augiasstal van privilegiën moest worden opgeruimd. Deze privilegiën waren de kanker der maatschappij. Diep waren ze geworteld in het maatschappelijk leven en hun steun vonden ze in de traditie. Gevaarlijk steunpunt! Wanneer de wetenschap haar licht doet schijnen en dat steunpunt ondermijnt, stort de maatschappij, welke op traditie gegrondvest is onvermijdelijk ineen. Ook in het leven der volken bestaat een overleven. Geen traditie kan de ontwikkeling der menschheid tegenhouden. Waagt zij daartoe eene poging, dan valt haar kunstmatig maar zwak gebouw ter neer, en sticht de tijdgeest op de puinhoopen een gebouw, hechter en doelmatiger en daarbij ingericht naar de behoeften van het oogenblik.
De revolutie van '89 was noodig om te kunnen breken met het verledene en zich een helderder toekomst te scheppen. Het is waar: men heeft toen veel afgebroken en verworpen, wat men later weer hersteld en aangenomen heeft. Men is toen in vele opzichten, in den beginne, te ver gegaan. Maar men wijte dit niet aan het beginsel, waardoor de revolutie beheerscht werd, maar wel aan de hevigheid en hartstocht waarmede dat beginsel door de mannen van dien tijd werd voorgestaan en doorgedreven.
Men vergeve den mannen van '89 die hevigheid en die hartstocht, want hunne grieven tegen het bestaande waren rechtmatig en het recht dat zij eischten, was het recht om geheel mensch te zijn. Zij wilden vrij zijn en geen anderen band erkennen dan die der maatschappelijke wetten. Zij eischten gelijkheid voor die wet. Het volk wilde niet langer onder de voogdij staan van zijn adelijken of geestelijken broeder. Het was die voogdij ontwassen. Hnn wachtwoord was: vrijheid, gelijkheid en broederschap.
Het is waar, de mannen van '89 hebben de vrijheid verspeeld,

{==3==} {>>pagina-aanduiding<<}
de gelijkheid miskend en de broederschap niet begrepen, maar zij hebben hun wachtwoord van volk tot volk overgegeven. Zij hebben de volken wakker geschud. Die mannen van '89 mogen - veel door eigen schuld - de bekrooning van hun werk niet gezien hebben; zij zijn het niet te min die al het goede dat het heden oplevert hebben voortgebracht. Zonder hen bestond het tegenwoordige niet. Zij zijn het doel voorbijgestreefd, zij hebben boete gedaan voor hun overmoed, maar hunne fouten zijn ons ten goede gekomen. Wij genieten de vruchten van hun arbeid. Hun lijden en strijden, hun te kort komen is de weg geweest, welke moest afgelegd worden om het heden voort te brengen.
Onwaarheid en overdrijving vervulde, op het einde der voorgaande eenw, den dampkring van het maatschappelijk en huisselijk leven. Het staatsgebouw was vermolmd en onbruikbaar, de eerbied en het ontzag voor het bestaande waren verdwenen, het geloof van het volk was ondermijnd en het ongeloof daarvoor in plaats getreden.
Zoo was het in Frankrijk, zoo was het ook bij ons. Er heerschte bij veel verscheidenheid veel overeenstemming.

Het staatsgebouw was vermolmd en onbruikbaar.
De grondwet voor het federatief bondgenootschap der Vereenigde Nederlanden was vervat in het verdrag van de ‘Unie ofte eeuwigh verbont ende eendracht tusschen de Vereenichde Provincien binnen de stadt Utrecht gesloten ende gepubliceerd den 29 Jannarij 1579.’
Daarbij hadden de verschillende gewesten zich verbonden om den gemeenschappelijken vijand te bestrijden; geen afzonderlijke vrede te sluiten en gezamenlijk de kosten te dragen, welke mochten voortvloeien uit het bondgenootschap. Zij hadden daarbij uitdrukkelijk bepaald dat ieder gewest, ja iedere stad, gehandhaafd moest worden in ‘haarluyder speciale ende particuliere Privilegiën, Vrijheden, Exemptiën, Rechten, Statuten, Loffelijcke ende wel her-ghebrachte Costumen, Usantiën, ende allen anderen haerluyder gherechticheden, waerinne syluyden den anderen niet alleen geen prepiditie, hinder ofte letsel doen

{==4==} {>>pagina-aanduiding<<}
sullen, maar sullen den anderen daar inne met alle behoorlijcke ende moghelijcke middelen, jae met lijf ende goet (ist noodt) helpen handhaven, stijven ende sterken, beschutten ende oock beschermen teghens allen ende een yeghelijcke wie ende hoedanich die soude moghen wesen, die hun daer inne cenich datelijcke inbreke soude willen doen’ 1).
Art. 9 dier Unie bepaalde: men zal ‘geen accoort van Bestand ofte Pays maecken, noch oorloghe aenveerden, noch eenighe Imposten of Contributie instellen, die Gheneraliteyt van desen verbande aengaende, dan met ghemeen advys ende consent van de voorschreve Provintiën.’
Deze beide artikelen bevatten de kiem in zich van alle mogelijke gebreken en van de eindelijke ontbinding van het bondgenootschap.
Wijd was de deur. waardoor het eigenbelang kon binnen sluipen en talrijk en knellend de ketens, welke men daarmede het algemeen bestuur aandeed.
Zoolang het gemeenschappelijk gevaar dreigde en alle krachten noodig waren om de vrijheid te verkrijgen en te handhaven, bespeurde men niet veel van de gebreken der Unie. Ook zonder die Unie zonde men krachtdadig en eensgezind gehandeld hebben. Zoo was het ook wanneer een krachtige hand de teugels van het bewind in handen had. Zoowel het tijdvak van de Witt als dat van Willem III zijn daar om het te bewijzen.
Maar bestond er geen dadelijk gevaar of ontbrak die krachtige hand, dan kwamen de gebreken van onze staatsinrichting van alle kanten te voorschijn, dan zag men een oligarcbie ontstaan en groot worden, welke langzamerhand de rechten van het volk verminderde en te niet deed, en zijn parasietisch bestaan rekte, door, ten koste van dat volk, zich op het eenmaal ingenomen standpunt te handhaven; dan werd het algemeen belang opgeofferd aan gewestelijke of stedelijke belangen en was het onmogelijk de dringendste en meest noodzakelijke maatregel van algemeen bestuur te nemen.
Jan de Witt schreef den 10 Mei 1652:
‘Wijders is mede opgemerkt, dat d'Engelschen deze Vereenichde Nederlanden in verscheijden artt. noemen metten naem

{==5==} {>>pagina-aanduiding<<}
van Republica; 't welck geoordeelt wordt eigentlyck daerop niet wel te passen; also dese provinciën niet en syn te zamen una respublica maar yeder provincie apart eene souvereine respublica is; ende dat sulex dese Vereenichde provinciën niet met den naam van respublica (in singulari numero) maar veeleer met den naam van respublicae foederatae (in plurali numero) genoemt souden moeten worden. 1)
Zoo was het. De Witt vond dien staatsvorm wenschelijk. De geschiedenis heeft het tegendeel bewezen. Die decentralisatie - hoewel de moeder der vrijheid - werd later de kanker, welke het staatsbestuur verteerde. Steeds nam ze in omvang toe. Het geschiedde ten koste van de eenheid en de kracht van het algemeen bestuur.
Het heeft aan geene waarschuwende stemmen ontbroken. Schrijvers, van verschillende richting en uiteenloopend staatkundig geloof komen allen daarin overeen, dat zij het bestaande gebrekkig noemen, verandering noodzakelijk oordeelen en wenschelijk achten. Het doel door allen beoogd is het vormen van een krachtiger bestuur, funiking van gewestelijke of stedelijke willekeur, regeling der op te brengen quota's en meer of minder aandeel van het volk aan de regering. Zij verschillen alleen in de aanwijzing der middelen om het doel te bereiken.
Het werk van professor G.W. Vreede: ‘De regering en de natie sedert 1672 tot 1795’ doet eene menigte dier schrijvers kennen. Van af de staatkundige geschriften van Simon van Slingelandt tot aan de uitgave der werken van van de Spiegel, eene tijdruimte van bijna een eeuw, is de vaderlandsche letterkunde rijk aan rijpe geschriften over staatsrechterlijke theoriën.
Opmerkelijk zijn die theoriën.
Lang voor Voltaire en Ronsseau, ja zelfs voor Montesquien - van wien het meesterstuk ‘De l'esprit des lois’ verscheen in 1784 - droegen onze schrijvers de beginselen voor, welke de omwenteling van '89 hebben beheerscht. Zij durven het reeds uiten, dat de regeering bestaat voor en door het volk en niet het volk voor de regeering, zij spreken van gelijke regten voor alle menschen, zij eischen gelijke verdeeling van belasting en opheffing van alle bevoorrechting.

{==6==} {>>pagina-aanduiding<<}

Slingelandt schrijft in 1716:
‘Het is een vrij volk en eene vrije Regeering, daar de magt om wetten te maken, om schattingen op te stellen, om oorlogh en vrede te maken, en om te veranderen de vastgestelde forme van Regeeringh, is in handen van het volk, of van de Staten, die het volk representeren.’
‘Het is, in de tweede plaats, een vrij volk en eene vrije Regeering, daar de wetten, en daar de ordonnantiën op den ophef der schattingen, eerlijk en zonder onderscheid van groot en kleijn geëxcecuteerd worden, en daar niemand als het volk, of de Staten de magt heeft, om zig of anderen daarvan te eximeeren, en niet daar elk lidt meester is van de intentie der placaten en ordonnantiën, zo veel aangaat dat gedeelte van het volk, dat zij representeeren, en uit der Staten naam en gesag regeert.’
‘Ten derde, en ten laatsten, het is een vrij volk en eene vrije Regeering daar de geene, aan welke de executie der wetten en ordonnantiën door het volk, of door de Staten aanbevolen is, aan de eene zijde wel hebben de nodige magt en autoriteijt, om die egalijk en volstrektelijk te doen observeeren en de overtreeders te straffen, maar aan de andere zijde die magt en autoriteijt niet konnen misbruiken tot onderdrukking van het Volk, en niet daar de reden, om voor geen misbruyk te vreezen, is, dat aan de geenen, waaraan de executie der wetten en ordonnantiën aanbevolen is, de noodige magt mankeert, en derhalve nog goed nog kwaad gebruyk daarvan gemaakt kan worden.’
‘Al wat in de materie van Regeering niet overeen en komt met deese drie merktekenen, is of geen vrije Regeeringe, of anarchie.’
De staatsgezinde Beaufort geeft naamloos uit: ‘Verhandeling van de vrijheid in den Burgerstaet.’ Dit geschrift verschijnt in 1737.
Daarin spreekt de schrijver van de ‘evengelijkheit en burgerlijkheit, die er in een vrijen staet is of behoort te wezen’ - en zegt verder ‘in een vrije Regeering worden alle lasten en schattingen op een gelijken en eenparigen voet geheven, van de overheden en de hoogste staetsdienaars af tot den Burger en Landman toe.’ - Ook de gelijkheid voor de wet vindt in hem een warm verdediger.
Herkent ge niet de beginselen welke in '89 luide in Frankrijk werden uitgesproken?

{==7==} {>>pagina-aanduiding<<}

Wilt ge nog een waarschuwende stem van lateren tijd? Hoort dan wat Mr. A.H. Metelerkamp, burgermeester van Gouda, in 1787 zegt als rapporteur eener commissie. Hij verklaart onbewimpeld, dat ‘de constitutie van zijn tijd met 's Lands ware belangen niet meer hand aan hand’ gaat; - hij spreekt van ‘eene allesints onbehoorlijke en ondragelijke aristocratie;’ - toont het billijke aan ‘dat de burgerijen in de aanstelling van hare Representanten eenen behoorlijken invloed hebben’; - eischt ‘billijke verdeeling der belasting’ en verklaart ‘dat in den boezem der geheele natie het zaad en grondbeginsel der souvereiniteit berust.’
Men ziet dus dat langen tijd, voor er aan eene omwenteling in Frankrijk gedacht werd reeds verscheidene geschriften de beginselen dier omwenteling in ons land verkondigden.
De invloed van den sarcastischen geest van Voltaire, het verleidelijke der theoriën van Roussean en het negeerend element der Encyclopaedisten is bij ons groot geweest. Te verwonderen is dit niet. Het zaad dat zij uitstrooiden viel hier in wel bereiden akker.
Feitelijk kwamen al de gebreken van het staatsbestuur aan het licht gedurende den oorlog tegen Engeland (Dec. 1780-Mei 1784) en de geschillen met den keizer van Oostenrijk (Mei 1783-Nov. 1785)
De belachelijke overmoed en grootspraak onzer grootouders vóór den strijd, zoozeer in tegenspraak met de verwaarloosde middelen, welke hun ten dienste stonden, en de jammerlijke rol door hen gespeeld waren meer dan voldoende om die gebreken in een helder licht te plaatsen, en krachtig te doen uitkomen.
Er vormden zich vooral in die dagen scherp geteekende partijen.
Gedurende den oorlog tegen Engeland had zich eene sterke oppositie gevormd tegen den toenmaligen stadhouder Willem V. Er werd een mousterachtig verbond gesloten tusschen de oligarchie en het volk. De oligarchie wilde het volk gebruiken als middel om de macht van den stadhouder, welke na de omwenteling van 1748 toegenomen was, te verminderen. Het was haar niet te doen om den volksinvloed te vermeerderen en het volk een wettig aandeel aan de regeering te doen nemen, door het stem te geven in de keuze zijner Heeren en de wijze waarop het wilde geregeerd worden; - haar eenig doel was om haar zelfzuchtig en eigenbelang zoekend bestaan te rekken.

{==8==} {>>pagina-aanduiding<<}

Had zij dit eenmaal bereikt dan zoude het haar gemakkelijk vallen het volk, dat dan uitgediend had, weer op zij te schuiven en de diensten te negeeren welke het haar bewezen had. Zoo was het immers vroeger ook gegaan.
De trotsche regenten vergaten echter dat de tijden veranderd waren. De stem van het volk klouk luider dan vroeger en hetgeen zij eischten wisten zij onder bepaalden vorm te brengen. Hunne wenschen waren niet homogeen met die der oligarchie; zij wilden niet den invloed van den stadhouder verminderen maar hnn eigen invloed vermeerderen. Langzamerhand ziet men die wenschen gestalte en vorm verkrijgen. Eenmaal wakker geschud ging het volk, met zijn natuurlijk verstand, verder dan de oligarchie kon verlangen. Het streefde het doel dat deze beoogde voorbij. Van toen af was het verbond tusschen deze heterogene bestanddeelen verbroken.
Twee partijen werden daaruit geboren. De partij der staatsgezinde aristocraten, wier eenig streven was om de oligarchie in stand te houden, te verfijnen en te volmaken. Later, toen zij zagen dat zij voor hun invloed meer te vreezen hadden van het volk dan van den stadhouder, sloten zij zich aan bij de stadhouderlijke partij.
De partij der democraten - de zuivere patriotten van voor en na '87 - waarvan het streven was om de gebreken van het staatsbestunr weg te nemen, den volksinvloed te vermeerderen en de theoriën welke de tijdgeest toen luide verkondigde in praktijk te brengen. Die partij telde aristocraten in hare gelederen. Het waren aristocraten, bij wie de vrees voor het volk door haat tegen den stadhouder overtroffen werd.
De meesterlijke studie van prof. Fruin in den Gids van April '67 - G.K. van Hoogendorp en de omwenteling van 1787 - doet ons uit onuitgegevene stukken de eischen kennen der beide facties der patriotten. Hetgeen hij daarvan zegt laat ik hier in zijn geheel volgen:
‘Wij zagen vroeger, dat patriotten de gemeenschappelijke naam was, waaronder zich bij het uitbreken van den Engelschen oorlog twee verschillende partijen verbonden hadden: de antistadhouderlijke regenten, die aan het regeeringsstelsel der stadhonderlooze tijdperken gehecht waren, en de democraten, die in hun hart de oligarchie der regenten veel meer dan het hooge gezag van den stadhouder verfoeiden, en slechts door bizon-
{==9==} {>>pagina-aanduiding<<}
dere en voorbijgaande omstandigheden tot samenspanning met hun aloude vijanden verbonden waren. Dit bondgenootschap was bij den aanvang van 1787 al lang ontbonden. De regenten hadden ingezien, dat zij veel meer dan de stadhouder van de volksvrienden te vreezen hadden; en zij, die den strijd tegen den Prins begonnen waren, die hem van zijn vriend en raadsman, den Hertog van Brunswijk, hadden beroofd, die den Engelschen oorlog veroorzaakt hadden, en daarop den Admiraal-Generaal voor het ongelukkig voeren van dien oorlog aansprakelijk hadden gesteld, zij, de Amsterdamsche Regenten met Rendorp aan het hoofd, verlangden thans niets liever dan met den Prins een schikking te treffen, ten einde in overleg met hem hun vroegere medestanders, de democraten, tot de oude onmacht en berusting terug te drijven.
Buiten die afvalligen, bestond er nog eene fractie van aristocraten, bij wie de afkeer van den stadhouder voortdurend luider sprak dan de vrees voor het volk, on die zich derhalve nog niet van de patriotten hadden afgescheiden. Aan hun hoofd stond het driemanschap van van Berkel, de Gijselaar en Zeebergh. Van hen waren de voorstellen uitgegaan, die Rayneval uit naam der patriotten den Prins had aangeboden. Daarin was, zooals wij weten, geen sprake van uitbreiding der volksrechten, alleen van beperking der macht van den stadhouder tegenover de Heeren Staten. Maar de groote meerderheid der patriotten hechtte aan het laatste veel minder gewicht dan aan het eerste: aan het vestigen van den invloed des volks op de regeering.
Ook met de toongevers van deze partij had van Goertz onderhandeld. De Pruissische consul te Amsterdam, Chomel, had hem met een hunner, den jongen advocaat Schimmelpenninck, die later zulk een grooten rol spelen zou, maar nu nog een ambteloos burger was, in kennis gebracht; en Schimmelpenninck had hem verder met de aanzienlijksten der partij meer dan eene bijeenkomst bezorgd. Op zijn verzoek stelden ook zij de voorwaarden op schrift, waarop zij zich met den Prins wilden verzoenen en verstaan. Die voorwaarden weken verre af van die der aristocraten. Zij bedoelden niet zoozeer de macht als wel de bevestiging van den invloed des volks op de regeering. In alle steden zouden kies-collegiën van de aanzienlijkste burgers worden opgericht, zooveel mogelijk overeenkomstig de aloude privilegiën; door hen, en niet door de vroedschappen,

{==10==} {>>pagina-aanduiding<<}
zouden voortaan de dubbeltallen worden opgemaakt, waaruit de stadhouder de regenten verkiezen zou; zij zouden tevens bevoegd zijn om telkens de grieven en wenschen der burgerij aan de regeering kenbaar te maken. De stadhouder zou in zijn waardigheden worden hersteld, maar in elk van deze, als kapitein-generaal, als admiraal-generaal, enz. door een raad worden bijgestaan, zonder wiens voorkennis hij niets zou mogen uitrichten.’
‘Merkwaardige ontwerpen, verre te verkiezen boven de voorstellen van het driemanschap! Waren zij tot wet geworden, de regeeringsvorm zou wezenlijk verbeterd zijn. De volksinvloed zon langs wettigen weg veel misbruiken afgeschaft, veel hervormingen ingevoerd hebben. De stadhouder zou nevens zich ervaren raadslieden hebben gekregen, op wier schouders hij een deel der taak, die hem te zwaar viel, had kunnen afschuiven. Hij zou niet langer minister zijn geweest van meer dan een departement, hij zou, als de koning, ministers beneden zich gekregen hebben. De aristocraten, niet langer tot een oligarchie aan een gekuipt, hadden zich voortaan den voorrang moeten waardig maken, zoo zij dien wenschten te behouden. Van Goertz beoordeelde deze plannen zeer juist. “Cet arrangement (schreef hij naar Berlijn) ne porterait pas tant de préjudice au stadhouder, mais il bouleverserait toute la forme du gouvernement, et le rendrait d'aristocratique entièrement démocratique.” Als wij bedenken wat er vervolgens in 1795, in 1814 en later gebeurd is, dan kunnen wij niet ontkennen, dat de patriotten in de richting van den tijd vooruit wilden.’
Men ziet uit deze aanhaling dat de partij der patriotten - uitgenomen de schijn-patriotten, de fractie der aristocraten - op het einde der voorgaande eeuw de partij van vooruitgang vormde. Die partij bestond uit het beste deel der natie. Tot haar behoorde het denkende en het werkende gedeelte der bevolking.
Wat toen waar was is nog waar. Nog bestaat de partij van vooruitgang - zij die het individu willen verheffen - uit de edelsten en kundigsten. Nog is bij die partij, waar ze ook gevonden wordt, de kennis en de waarheid. De toekomst behoort haar.
Zoo was het ook op het einde der voorgaande eeuw.
Tegenover die partij van vooruitgang stond die van het behoud. Zij werd gevormd door de Oranje-mannuen. Het streven dier

{==11==} {>>pagina-aanduiding<<}
partij was om het federatief stelsel van bestuur, met alle gebreken, te handhaven; het stadhouderschap te steunen, hetzij met of zonder bijoogmerken; den invloed van het volk op regeering en bestuur te weren.
Die partij beschouwde het volk als onmondig en niet geschikt om zijn eigen belangen te behartigen. Zij was samengesteld uit alle creaturen van den stadhouder, uit hen die door geboorte en bezitting zich verheven waanden boven hunne medeschepselen, uit de keurbenden der oligarchie van voor 1748. Tot die partij behoorde ook de zoogenaamde stillen in den lande; ‘die brave goedgezinde, nijvere, godvruchtige lieden, arbeidden zes dagen in de week, en lazen dan 's avonds in den Bijbel, en verder in de kronijk de heldendaden der Prinsen van Oranje, en 's zondags lazen zij in het martelaars boek, en gingen driemaal in de kerk, mits bij rechtzinnige voetiaansche Predikanten, en verkneukelden zich, wanneer de Leeraar in de toepassing eene aanspeling durfde maken tegen eenigen maatregel der staats- of stads regeering, of uitbundig en vurig bad voor den teêrgeliefden Vorst en zijn Doorluchtig Huis; - maar zij bemoeilijkten de heerschende of heerschzuchtige Aristocratie in geenen deele. Het was een naar evenredigheid klein getal, degenen, die wel in hunnen geest, doch zonder hunnen last of ondersteuning, werkten en handelden; die bij zich-zelf en onderling overleiden en zamenspanden en middelen beraamden om leven en kracht bij de hunnen op te wekken en aan te wenden, ten einde hunnen Vorst en zich zelf op de stoelen der eere te behouden, of eenmaal er af zijnde, er weder op te werken.’
Zoo beschrijft Prof. Tydeman in zijn werk ‘over de voormalige staatspartijen in de nederl: republiek’ die stillen in den lande. Welgelijkend beeld. Nog erkent ge daarin de verwantschap met de nu levende stillen in den lande; die onverschilligen, zoodra het iets geldt buiten den kring hunner dagelijksche bemoeiingen; die niet wakker worden geschud noch door eene aftreding en bloc der ministers, noch door eene herhaalde kamerontbinding.
De meesten van hen, die tot de Oranje-partij behoorden, waren niet in staat den tijdgeest in zijn vlucht te volgen. Dat wat zij als eene geleidelijke ontwikkeling der geschiedenis, als onvermijdelijk hadden moeten aannemen, werd door hen verworpen als een volkswaan van den dag.

{==12==} {>>pagina-aanduiding<<}

Dat onder de Oranje-partij mannen gevonden werden van kennis en karakter, die het wel meenden met het Vaderland en volgens hunne innige overtuiging handelden, zal niet behoeven gezegd te worden. Men denke slechts aan den raadspensionaris van de Spiegel 1) en Gijsbt. Kar. van Hogendorp. De laatste ons nu nader bekend uit de gedenkschriften door zijn zoon uitgegeven. Zij, met nog anderen, waren de Oranje-partij met hart en ziel, uit innige overtuiging en met verstand toegedaan.
Na den oorlog tegen Engeland en de geschillen met den Keizer van Oostenrijk teekenden de partijen zich steeds scherper en voerden een hardnekkigen strijd.
Opgewondenheid en overdrijving heerschten aan beide zijden. Ontelbaar zijn de pamfletten, hekeldichten, spotprenten en wat dies meer zij, welke toen het licht zagen. De verzameling is een opmerkelijk en vermakelijk gedenkteeken van 's menschen dwaasheid. Daar waar de rede zwijgt en de stem der hartstocht alleen spreekt zal men steeds dat gedenkteeken zien verrijzen.
De patriotten wisten meesterlijk partij te trekken van de macht der journalistiek. Tal van dag- en weekbladen verspreiden hunne denkbeelden. ‘De Historische, Diemermeersche en Zuid-Holl. Couranten, de Courier van Europa, de Politieke Kruijer, de Post van den Neder-Rijn (een weekblad, dat niet zonder talent geschreven, grooten invloed gehad heeft) werden met graagte ontvangen en gelezen. Zij hebben er veel toe bijgebracht om de patriottische en democratische beginselen veld te doen winnen. ‘Nauwelijks merkbaar was, bij de algemeenheid van Revolutionaire couranten en geschriften, de werking van enkele bladen en vcrtoogen in beteren zin,’ zegt Groen van Prinsterer in zijn ‘Handboek der geschiedenis van het vaderland’ Dit nauwelijks merkbaor, dit enkele pleit niet voor de kracht der verdediging der Oranje-partij. Waarom waren de Oranje-bladen - de Brielsche Courant, de Geldersche Historische Court. - niet opgewassen tegen de bladen der tegenpartij? Ontbrak het die partij aan bekwaamheid en veerkracht om zich te verdedigen? Zou

{==13==} {>>pagina-aanduiding<<}
de reden daarin te vinden zijn, dat het volk met zijn natuurlijk verstand, als het ware bij intuitie de waarheid weet te ontdekken?
Groote gebreken waren aan die dag- en weekbladen, van beider richting, eigen. Het verwringen der waarheid, het eenzijdig voorstellen der feiten, het bezigen van uitdrukkingen, welke geen gentleman gebruikt, het schelden en terngschelden zijn de kenmerken van de dagblad-litteratunr van dien tijd. Zijn wij vooruitgegaan? Wie zal het durven beweren, die de tegenwoordige dagblad-litteratuur vergelijkt met die van die dagen.
Behalve de dag- en weekbladen oefenden de verschillende genootschappen en societeiten grooten invloed uit. Het politiek leven onzer voorouders kenmerkte zich door groote bedrijvigheid en ware belangstelling. Men koos partij en bleef geen onverschillig toeschouwer van hetgeen buiten den eigen kring voorviel. Onze voorouders zouden zich schamen, wanneer zij getuigen konden zijn van de tegenwoordig heerschende onverschilligheid en lauwheid.
Dit getuigen voor en gedurende '87 de toen bestaande exercitie- en schutterijgenootschappen. Regenten werden, door den invloed dier genootschappen, afgezet en anderen in hun plaats gesteld. Zij gaven voornamelijk in '87 den toon aan. Het was dier genootschappen te doen om grondwettige herstelling. Zij wilden het volk meerder aandeel in de regeering bezorgen en de oligarchie fnuiken.
Later verrezen er talrijke societeiten. De patriotten hadden hunne clubs. Navolging der Jacobijnen en andere clubs te Parijs. Daar was men niet langer tevreden met eene grondwettige herstelling, men verlangde eene gave erkenning der volkssouvereiuiteit. Heftig was de taal, welke men voerde. Maar Jacobijnen taal vormt nog geen Jacobijn. Men zwoer daar, even goed als in het voormalig klooster der Jacobijnen te Parijs, dood aan de tirannen, en luid weergalmde het: weg met de aristocraten, maar men liet het bij het zweren en uitgalmen en ging niet verder.
Voor '95 hebben de societeiten der patriotten, zooveel het strenge toezicht der regeering het toeliet, de verstandhouding met de uitgewekenen - hunne geestverwanten - onderhouden.
De Oranje-gezinden hadden ook hunne societeiten waar zij zich vereenigden. Deze bloeiden vooral van '87 tot 95. De societeit in den Haag was de ziel der overigen.

{==14==} {>>pagina-aanduiding<<}

Prof. Fruyn zegt daarvan: ‘Toen na 1795 de papieren van van Rhoon, die de Oranje societeiten bestuurde, in handen der zegevierende patriotten gevallen waren, bleek het aan Bouwens en de overige commissarissen, die ze onderzochten, welk een groot gedeelte der correspondentie tuschen de Oranje societeiten onderling door van Hogendorp gevoerd was.
Hij had de adressen van adhaesie en de requesten, die in den Haag ontworpen waren, ter onderteekening aan de verschillende societeiten over geheel Holland toegezouden. Hij had geld opgehaald voor de prinsgezinde Brielsche Courant en voor de Geldersche Historische Courant, waaraan ook de Engelsche ambassadenr contribueerde.
De patriotten waren woedend op de Haagsche societeit; zij beschimpten onophoudelijk in hunne Couranten en blanwboekjes de oprichters en de voornaamste leden; Bentinck van Rhoon en zijn broeders, Torck van Rozendaal, Nagel, Jan de Groot uit Rotterdam, en andere meer worden bij name genoemd.’
Uit dit alles blijkt dat de strijd, welke de staatsgezinden en de Oranje-partij gevoerd hebben, hevig is geweest. Vooral was die strijd hevig van '85 tot '87. Niet altijd was daarbij het recht aan de zijde der patriotten. Hunne handelingen kenmerkten zich dikwijls door willekeur en door een verwringen en verkeerd uitleggen van 's lands wetten. Gedurende die jaren was de verwarring groot. Holland, het brandpunt van het patriotismus had den stadhouder ontzet van zijne waardigheden. Utrecht bezat twee statenvergaderingen, de eene wettig, de andere onwettig. Gelderland en Overijssel waren den stadhouder toegedaan, ten minste de adel, welke daar grooten invloed uitoefende op het volk. Iedere provincie handelde als souverein en stoorde zich niet aan zijne bondgenooten.
Werden in Holland de Oranje-mannen onderdrukt, in Gelderland gaven de Staten bevel aan den stadhouder om de staatsgezinde steden, Elburg en Hattem, met krijgsvolk te bezetten.
Alle eenheid was verbroken. De algemeene staten waren teruggebracht tot een onnut werktuig. De quoten konden niet behoorlijk geregeld en geind worden. Het leger wist niet langer aan wien het gehoorzamen moest; aan zijn betaalsheeren of aan den stadhouder als uitvoerder van den wil der Staten-Generaal.
Alom verwarring en onzekerheid. Die toestand was onhoud-
{==15==} {>>pagina-aanduiding<<}
baar. De aanhouding van de prinses, de vrouw van Willem V, de zuster van den regeerenden vorst van Pruissen, te Goejan Verwelle Sluis, diende tot voorwendsel om de hulp van vreemden in te roepen.
De beweging der patriotten werd door vreemde hulp gestuit. De restauratie werd door Pruissische wapens bewerkstelligd. Het nieuwe moest tijdelijk voor het oude wijken. Maar al had men door kracht van wapens den vooruitgang belemmerd, het was onmogelijk deze geheel te vernietigen. Het beginsel kan men niet dooden.
Onverstandig ging de restauratie te werk. Het vergeten en vergeven zonde zaak geweest zijn, zoowel als het verstandig toegeven en het brengen van noodzakelijke wijzigingen in het staatsbestuur. Er werd een andere weg bewandeld. Remotiën van stedelijke besturen vonden overal en niet altijd even wettig en bezadigd plaats; vervolgingen werden ingesteld tegen de raddraaijers der tegenpartij, strenge censuur werd gehandhaafd tegen alles wat een patriotischen oorsprong verried. Duizende patriotten verlieten het land. Men schat hun aantal op 40,000. De meesten togen naar Frankrijk. Daar werden zij begrepen, daar beschouwde men hen als verongelijkten, daar hadden zij de handen vrij, om te gelegener tijd hunne geestverwanten in het vaderland, waarnit zij verbannen waren, maar dat zij niet konden vergeten, ter hulp te snellen, moest het zijn dan door middel van Fransche wapenen. Men mocht hen dit niet verwijten, want het waren ook vreemde wapenen welke hun partij hadden vernederd, en oorzaak waren, dat zij nu als ballingen buiten hun land rondzwierven. Was het daarbij niet hunne innige overtuiging, dat alleen de beginselen, welke de hunne waren, in de toepassing het vaderland gelukkig konden maken? Dwaalden zij, dan dwaalden zij ter goeder trouw. Maar de geschiedenis zoude hen in het gelijk stellen.
Vele uitgewekenen vestigden zich te Parijs. Zij waren tegenwoordig bij de barensweeën en de geboorte der Fransche revolutie. Zij hebben die revolutie begroet als de voorbode van gelukkiger dagen voor zich zelven en het vaderland.
Steeds hebben die uitgewekenen in gemeenschap gestaan met de ontevredenen, welke waren achter gebleven. 1) Merkwaar-
{==16==} {>>pagina-aanduiding<<}
dig is het geschrift van twee uitgeweken patriotten, Blauw en van Irhoven van Dam. De titel geeft duidelijk de strekking van dat geschrift aan. Die titel luidt: ‘Geschiedkundig verhaal van het gedrag der Nederlandsche gemeenebest-gezinden, gedurende den tegenwoordigen oorlog, door de Fransche republiek aan den stadhouder en zijnen aanhang verklaard op den 1 Februarij 1793. Dienende om met de daad aan te toonen, dat het volk, onaangezien de staat van onderdrukking waar in hetzelve zich bevond, de wapenen der Fransche Republiek op alle mogelijke wijze heeft ondersteund, om de bovengemelde factie ten onder te brengen.’
Uit dat geschiedkundig verhaal blijkt, dat de patriotten, welke in het land gebleven waren, met opoffering van rust en vrijheid, van geld en goed, alles in het werk gesteld hebben om eene omwenteling binnen 's lands te weeg te brengen. Zij richtten daartoe commités op over het geheele land, welke comittés door het centrale committé te Amsterdam bestuurd en geleid werden. Zij richtten geheime drukkerijen op, waar des nachts de in hun geest geschreven vertoogen gedrukt werden, om ze heimelijk overal te verspreiden. Zij hielden gemeenschap met de Fransche representanten bij het noorderleger en zonden afgevaardigden om met het Fransche bestuur te onderhandelen.
Alleen de degelijke, strenge en wettige maatregelen door het toenmalig bestuur genomen, hebben de uitbarsting van eene omwenteling binnen 's lands zoolang kunnen tegenhouden. Dat bestuur was echter niet in staat den strijd vol te houden. Het was hier een strijd der reactie tegen den voornitgang. Waar die strijd gevoerd wordt, zal - al is het dan ook na groote krachtsinspanning en veel lijden - de vooruitgang steeds de overwinning behalen.
Met recht kan de regeering van Willem V eene moeielijke regeering genoemd worden. Die regeering viel in een overgangstijdperk. Wil men znlke tijdperken beheerschen dan moet men uitmunten door geestkracht en karakter; dan moet men geen strijd voeren tegen den tijdgeest, maar dezen dienstbaar maken aan de belangen van het algemeen. Buitengewone toestanden vereischen buitengewone karakters. Was Willem V de man om het hoofd te bieden aan zooveel tegenstand, bezat hij de geestkracht en het karakter van zijne groote voorvaderen, was hij in staat zich ondanks de knellende banden eener ver-
{==17==} {>>pagina-aanduiding<<}
sleten constitutie, boven de partijen te plaatsen en deze te beheerschen en te vereenigen? De geschiedenis geeft hierop een streng ontkennend antwoord. Willem V was een goed man. Lodewijk XVI was dat ook. Willem V beloofde veel maar deed weinig. Ontelbaar zijn de justificatoire memoriën door hem geschreven en ingediend, ontelbaar de projecten van herstel, met talent en kennis samengesteld, door hem ontworpen. Niets ontbrak er aan dan de uitvoering.
Zwak en weifelend van karakter, was hij dikwijls de speelbal van zijn raadgevers, en liet hij meestal het juiste oogenblik tot handelen ongebruikt voorbijgaan. Zijne geheele houding gedurende de onlusten van '87 rechtvaardigen dit oordeel. Wat hem ontbrak bezat zijne vrouw in hooge mate. Deze Pruissische vorstin, de geliefde nicht van Frederik II, was eene vrouw met een helder oordeel, een verlicht verstand en een moedigen geest. Zij was geruimen tijd de ziel der Oranje-partij. De kleingeestige Willem V was naijverig op den invloed zijner gemalin. Haar invloed had anders een gunstige kunnen zijn.
Zonderlinge overeenstemming! Ook Marie Antoinette muntte door geestkracht en karakter uit boven Lodewijk XVI. Wij gaan nog verder en leggen de portretten van Lodewijk XVI en van Willem V naast elkander; dan treft ons de overeenkomst in beider gelaatstrekken, we lezen daarop dezelfde karaktertrek. Het goedige vermengd met een tint van onbeduidendheid, het weinig beteekenende der oogen, het teruggetrokken voorhoofd zijn aan beiden eigen.
De restauratie van '87 wist zich zonder verdere schokken staande te houden tot '95. Den raadpensionaris van de Spiegel komt daarvan grootendeels de eer toe. Maar ook hij was niet opgewassen tegen den voortgang der Fransche revolutie. De bedding waarin deze geweldige stroom gekneld was werd te eng. Die bedding moest worden verlegd en verlengd. Vrees voor overstrooming van eigen bodem maakte dit noodzakelijk. Van daar het denkbeeld der conventie om ook aan andere volken de vrijheid te brengen. De uitgeweken patriotten wezen er op, in de hoogste staatsvergadering in Frankrijk, dat Holland het eerst aanspraak had om die weldaad uit de handen der Franschen te ontvangen. Zij vonden gehoor. Den 1 Febrnari '93 werd de oorlog verklaard aan den stadhouder en zijn aanhang.
Het bestuur der Vereenigde gewesten heeft in die dagen zijn

{==18==} {>>pagina-aanduiding<<}
plicht gedaan. Het heeft, behalve dat het de ontevredenen in bedwang hield en hun gemeenschap met de uitgewekenen zooveel mogelijk tegenging, doeltreffende maatregelen van verdediging genomen.
De zonen van den stadhouder hebben toen getoond, dat zij den naam van vorsten van Oranje met eere droegen. Dat bestuur heeft al het mogelijke verricht om de revolutie te dooden, in verband met de voornaamste vorsten van Europa, welke een coalitie vormden om die hydra te vellen. De revolutie was echter die coalitie te machtig.
Den 9 Jnli '94 zijn de Fransche legers gevorderd tot in Staats-Vlaanderen. Zij slaan het beleg voor Sluis, welke stad door den majoor-generaal H.W. van der Duin manmoedig verdedigd wordt. Hij gaf, toen de stad opgeëischt werd, ten antwoord: ‘Mijnheer, de eer van eene plaats, zooals Sluis is, te verdedigen - het dappere garnizoen, dat ik commandeer - en het vertrouwen dat het in mij heeft, zijn mijn antwoord.’ Hij hield de verdediging vol tot den 26 Augustus.
's Hertogenbosch belegerd en den 9 Oct. '94 genomen. Hierdoor kregen de Fransche en uitgeweken patriotten een vast punt, van waar uit zij de omwenteling konden regelen en zich in verbinding stellen met de ontevredenen in het overig gedeelte der Vereenigde gewesten.
De Franschen trokken verder naar Nymegen en Grave, sloegen het leger der verbondenen, maakten zich meester van Grave en Nymegen en dreven het Engelsche en Staatsche leger voor zich uit. Niet alleen van dien kant, maar ook van uit Staats-Brabant werd ons vaderland met een inval bedreigd. Zoolang de rivieren open waren, waagden de Franschen het niet het land verder binnen te rukken. De maatregelen tegen het overtrekken der rivieren genomen waren voldoende, maar nauwelijks viel de strenge vorst van de jaren '94 en '95 in, en werd daardoor de verdedigingskracht der Vereenigde gewesten verbroken, of de Franschen rukten vooruit.
Den 27 Dec. vermeesterde Daendels de Bommelerwaard. Den 30 Dec. werd Grave genomen. Den 7 Januari waren de Franschen tot nabij Kuilenburg doorgedrongen en benanwden Gorinchem en beschoten Heusden. Den 15 Jan. onderhandelden de Staten van Utrecht met de Franschen. Den 19 Jan. trokken de Franschen Amsterdam binnen en treden H.E.G.M.

{==19==} {>>pagina-aanduiding<<}
de Staten van Holland, met hen in onderhandeling. De overige gewesten der Vereenigde gewesten vielen hen achtereenvolgens en binnen korten tijd in handen. Ieder dier gewesten onderhandelde afzonderlijk. Opmerkelijk zijn daarbij de voorwaarden door Friesland en Zeeland gesteld.
De grondslag waarop onderhandeld werd was het manifest uitgevaardigd door de representanten van het Fransche volk bij het Fransche leger.
Dit manifest luidde:
De vertegenwoordigers van het Fransche volk gezonden bij de legers van het noorden.
Aan 't Bataafsche volk!
‘De dwingelandij, tegen de vrijheid der volken zamengespannen, kondigde ons den oorlog aan, en ondernam ons te onderdrukken - een wederspannig stadhouder hadt zich meester gemaakt van uw gouvernement. Hij tradt in de godlooze vereeniging der dwingelanden, en vormde met hen het onzinnige besluit van een groot volk onder te brengen, uw bloed, uwe schatten wierden verkwist tot deze misdadige onderneming.
't Lot der wapenen heeft aan de regtvaardigheid van onze zaak beantwoord, en onze overwinnende legers zijn op uw grondgebied getrokken.
Bataven! wij konden niet denken, dat gij aan dit gruwelijk bestaan medepligtig waart, onze vijanden zijn ook de uwen. Het bloed der stichters van de Republiek der Vereenigde Provintiën vloeit nog in uwe aderen, en in 't midden der gruwelen des oorlogs, hielden wij niet op ulieden aan te merken, als onze vrienden en bondgenooten. 't ls op dien voet, dat wij thans in het midden van u zijn. Wij brengen geen schrik, maar 't vertrouwen. 't ls maar weinige jaren geleden, dat een groot overwinnaar u wetten voorschreef. Wij geven u de vrijheid weder.
Wij komen niet bij u, om u onder 't juk te brengen: de Fransche natie zal uwe onafhankelijkheid eerbiedigen.
De legers van de Fransche Republiek zullen de strengste krijgstucht oefenen. Alle baldadigheden, alle buitensporigheden tegen de inwoonders zullen gestrengelijk gestraft worden.
De veiligheid van personen en goederen zal worden gehandhaafd. De vrije godsdienst-oefening zal ongestoord blijven.
De wetten, gewoonten en gebruiken zullen voor als nog gehandhaafd worden.

{==20==} {>>pagina-aanduiding<<}

't Bataafsche volk, gebruik makende van zijn oppergezag, zal alleen kunnen veranderen of verbeteren de inrigting van zijne Regeering.’
(was geteekend)
Gillet enz. 1)

Friesland zond, bij de nadering der Franschen, afgevaardigden naar Zwolle om te onderhandelen. Zij werden verwezen naar het Committé révolutionair voor Friesland, bestaande uit 20 uitgeweken Friezen, gevestigd te Kampen. Dit committé bedong vernietiging van al hetgeen een uitvloeisel was van de omwenteling van '87. Men kwam tot een vergelijk. Friesland regelde zijn eigen zaken en eerst den 4 Maart kwamen de Franschen in Friesland, waar zij onder vreugdebetooning en het aanheffen van juichtoonen werden ontvangen.
Zeeland ging den 3 Februari '95 bij verdrag over aan de Franschen. Dit verdrag gaf aanleiding tot eene woordenwisseling in de conventie. Sommige leden dier conventie beweerden: ‘het zijn de overwonnenen die aan den overwinnaar de wet hebben voorgeschreven.’ De zaak werd in handen gesteld van het committé de salut public en bij monde van Carnot rapport uitgebracht. Het verdrag werd goedgekeurd, want, zegt Carnot, wij moeten leeren geen misbruik te maken van onze macht. De Bataven en wij, moeten gelijkelijk bij de Revolutie winnen, en onze voordeelen moeten niet kortstondig zijn.
Willem V verliet van zondag op maandag, van den 18den op den 19den Januari 1795, zijn vaderland. Hij moest wijken, niet enkel voor de Fransche wapens, maar ook gedwongen door den tijdgeest, welke hem te machtig was. Karakteristiek is hetgeen de geschiedenis opgeteekend heeft van dat vertrek.
Wij lezen bij van der Aa, den langdradigen lofredenaar van Willem V:
‘Omstandigheden, die ook ten bewijze strekten, dat God des Vorsten gebed gedurende dien tocht uit de diepte der zee ten Hemel opgezonden, genadig had willen verhooren, daar Hij, ondanks zijne ongesteldheid, alsmede die van het meerendeel des reisgezelschaps, veroorzaakt door de sterke beweging van de

{==21==} {>>pagina-aanduiding<<}
pink, zich met stille gebeden, en stichtelijke overdenkingen over zijnen toestand, en dien van geheel het dierbaar vaderland veelal onledig hield: ook met het lezen in een der kerkboeken welke zich aan boord van de pink bevindende waren, onder anderen met nadruk, en oogende op zijne toenmalige omstandigheden, een gedeelte van de 140e en 141e der berijmde psalmen. met eene geringe verandering tot zijne bede makende.’ 1)
Deze bizonderheden zijn van der Aa, volgens zijn zeggen, van zeer goeder hand gesuppediteerd.

De radicalen van '87 zegenvierden. Het is waar, door tusschenkomst van vreemde wapenen. Maar het valt niet te ontkennen, dat de waarheid van hun beginsel, de volharding waarmede het werd doorgezet en de trouw waarmede men het aanhing daarbij in rekening moeten gebracht worden. Zonder den invloed der uitgewekenen, zouder hun werken, hun lijden en strijden zouden de Vereenigde Gewesten, even als de Oostenrijksche Nederlanden, reeds in '95 bij Frankrijk ingelijfd zijn. Wij gelooven dat dit door niets zon zijn tegengehouden. Maar nu rekende de revolutie, welke nog in hare geboorte was, het zich ten plicht om een volk, dat zooveel blijken gaf van vrij te willen zijn, ten minste de vrijheid te laten, om zich zelve een nieuwen toestand te scheppen en zijn eigen staatsbestuur te regelen.
Men zegge nu niet, dat dit voorrecht te duur gekocht werd door de vele millioenen, welke de Franschen toen ontvingen, of wilt ge liever, ons afpersten. Het is waar, later zijn wij toch ingelijfd bij Frankrijk, maar veel door eigen schuld.
Maar noch het werk der Nationale Vergaderingen, noch dat der haar opvolgende besturen is vruchteloos geweest. Het heeft gediend om een nieuw leven in het staatsbestuur te doen ontstaan; het heeft de natie gewend aan self-governement; het heeft den toestand van 1814 mogelijk gemaakt.
Den 18 Januari '95 stortte het staatsgebouw, dat zoo vele eeuwen beleefd had ineen. Het vertrek van den stadhouder ontnam het den laatsten steun. Men was vrij. Heeft men die vrijheid weten te gebruiken? Heeft men getoond de vrijheid waard te zijn?
De geschiedenis zal ons antwoord geven op deze vragen.

{==22==} {>>pagina-aanduiding<<}

Het oude staatsgebouw was ineengestort voor dat er een nieuw was opgetrokken.
Ieder gewest regelde na de omwenteling zijn eigen zaken. Nienwe afgevaardigden werden naar de vergadering van H.H.M. gezonden. Niets natuurlijker dan dat het werk van '87 vernietigd werd. Zij die toen op het knssen waren gekomen moesten voor anderen plaats maken; de vervolgingen tegen de staatgezinden werden niet alleen gestaakt, maar zij werden de mannen van den dag. Alle bestuiten, genomen na de restanratie van '87, werden vernietigd. Het waren niet alleen de gewesten maar ook de steden, welke hun bestuur veranderden. Zoodra de Franschen naderden en de vreemde legerscharen terugtrokken begon men het werk der omwenteling te aanvaarden.
De gruwelen, welke de fransche omwenteling kenmerkten, bleven bij ons achterwege. Het ontbrak echter niet aan opgewondenheid. Vrijheidsboomen werden opgericht en aan deze afgodische eer bewezen; belachelijke optochten, waarbij de vrijheid werd voorgesteld door een maagd, uitmuntende door schoonheid, en waarbij het burleske het statige of indrukwekkende wegnam, werden overal gehouden. Zoowel 's lands raadzalen als de socieiten en clubs weergalmden van hoogdravende en onzinnige aanspraken; het woordenboek der fransche omwenteling werd geplunderd en daaraan namen ontleend voor Nederlandsche toestanden.
Men moge toen veel geschreven en gesproken hebben dat hartstochtelijk was, dit neemt de waarheid niet weg van hetgeen van Limburg Brouwer zegt in zijn leven van Wiselius: ‘wanneer wij de redevoeringen lezen in dien tijd gehouden, de voorstellen nagaan, toen gedaan, ja dan zoude men zeggen dat het er verschrikkelijk moet zijn toegegaan. De geschiedenis echter van dien tijd raadplegende, wordt men spoedig daaromtrent gerust gesteld’.
Van den beginne af aan erkende men de rechten van den mensch en huldigde men het beginsel der openbaarheid. De publicatie door de provisioneele Repraesentanten van het volk van Holland uitgevaardigd bevatte het volgende:
‘Dat alle menschen met gelijke rechten geboren worden, en dat deze natuurlijke rechten hun niet kunnen ontnomen worden.

{==23==} {>>pagina-aanduiding<<}

Dat deze Rechten bestaan in Gelijkheid, Vrijheid, Eigendom en Tegenstand aan onderdrukking.
Dat de Vrijheid de magt is welke ieder mensch toekomt om te mogen doen al hetgeen anderen in hunne rechten niet stoort, dat dus hare natuurlijke bepaaling bestaat in deze stelling: Doe niet aan eenen anderen, hetgeen gij niet wilt dat u geschiede.
Dat het ieder dus geoorloofd is, zijne gedagten en gevoelens aan anderen te openbaren, hetzij door de Drukpers of op eenige andere wijze.
Dat ieder mensch het recht heeft, om God zoodanig te dienen als hij wil of niet wil, zonder daarin op eenigerlei wijze gedwongen te kunnen worden.
Dat de veiligheid bestaat in de zekerheid, van door anderen niet gestoord te zullen worden in het uitoefenen van zijne rechten, noch in het vreedzaam bezit van wettig verkregene eigendommen.

Dat, daar alle menschen gelijk zijn, allen verkiesbaar zijn tot alle Ambten en Bedieningen, zonder eenige andere redenen, van voorkeur, dan die van deugden en bekwaamheden’ 1).
De geheele publicatie is zeer lezenswaard, zij munt uit door duidelijkheid. Hetgeen nu axioma's zijn waren in '95 nieuwe denkbeelden, welke het volk in zich op moest nemen en verwerken.
Deze publicatie, van den 31 Januari 95 bevatte de grondslagen voor het later op te trekken staatsgebouw. Het zoude echter nog lang duren voor dat men daarmede aanving.
De gewestelijke besturen brachten echter dien tijd niet nutteloos door. Vele degelijke maatregelen van inwendig bestuur werden genomen; vele van algemeen belang voorbereid.
Dit is duidelijk aangetoond door Prof. Vreede in zijn meermalen aangehaald werk: Bijdragen tot de Gesch. der Omw: van 1795 tot 1798.
Dat op de verandering der besturen, zoowel gewestelijke als stedelijke, de tegenwoordigheid der Franschen invloed uitoefenden is niet te ontkennen. De repraesentanten van het fransche volk in ons land werden dikwijls om raad gevraagd, maar gaven ook dikwijls hun raad ongevraagd. Het fransche leger gaf steun aan de patriotten en lei de tegenpartij het stilzwijgen op.

{==24==} {>>pagina-aanduiding<<}

Niet alléén aan het verschil in volkskarakter is het toe te schrijven dat de omwenteling hier te lande tot stand kwam zonder de uitspattingen van de fransche. De toestand was geheel verschillend. Frankrijk had eeuwen gezucht onder het despotisch bestuur zijner vorsten. Wat de zoo hoog geroemde eeuw van Lodewijk XIV. beteekend is ons geen raadsel meer na de uitgaven van het werk van E. Bonnemère. Uiterlijke grootheid, bij innerlijke armoede. Ziedaar wat we nu tusschen de regels lezen van Voltaire's sièele de Lonis XIV. Bezwaard met een schuldenlast, waarvan het cijfer aan het ongeloofelijke grenst, was het uitgeputte volk verplicht, de uitspattingen van een Lodewijk XV. en van het regentschap met de vruchten van zijn moeielijken arbeid te betalen, terwijl zijn adelijke en geestelijke broeder, in den glans van het koningschap bij de gratie Gods, zich koesterde, het geld van het volk verteerde, maar niets opbracht. Diep gewortelde haat bestond er tusschen het verongelijkte volk en de bevoorrechten. Een wrok, welke alleen uitzag naar het gunstig oogenblik om zich te uiten, sluimerde siuts lang in het hart van dat volk. Zij waren dan ook gernimen tijd getergd en verongelijkt.
Die toestaad bestond niet in de Vereenigde gewesten. Daar genoot het volk, in de schaduw van het federatief stelsel, betrekkelijk veel vrijheid; daar heerschte welvaart en rijkdom; daar bevatte het oude de kiem in zich van het nieuwe.
Reden genoeg om het bestaande verschil te verklaren.
Men vergete daarenboven niet, dat de omwenteling der franschen hun eigen werk was en dat ze bij ons werd daargesteld door vreemde hulp en dat het schrikbewind van Robespierre in 95 tot de geschiedenis behoorde.
Het duurde nog tot den 1 Maart 1796 eer de nationale vergadering, representeerende het volk van Nederland, bijeen kwam. Geen degelijker bewijs voor het gebrekkige van het bestaande, dan de langzame wijze waarop die vergadering tot stand kwam, en de hardnekkige tegenstand door velen der bondgenooten tot het laatste oogenblik volgehouden.
Het is voornamelijk aan de krachtige houding van Holland te danken, dat het bijeenroepen dier vergadering niet verder werd verschoven. Toch liet men ruim een jaar voorbijgaan zonder de hauden aan het werk te slaan om eene staatsregeling te ontwerpen en het staatsbestunr te vestigen.

{==25==} {>>pagina-aanduiding<<}

Reeds den 26 Februari 95 was door Holland in de vergadering van H.H.M. een voorstel gedaan tot bijeenroeping eener nationale vergadering. Dit voorstel werd behandeld en overgenomen. Het geschiedde den 4den Maart 95. Zeven leden van het Committé tot de algemeene zaken van het bondgenootschap - een collegie in plaats getreden van den raad van State - werden belast met het ontwerpen van een reglement, dat tot grondslag zoude dienen voor het bijeenroepen dier vergadering. Den 29sten Mei dienden zij een ontwerp in.
De rechtmatige eischen van Staats-Braband - vroeger een deel der generaliteitslanden - om vertegenwoordigd te worden in de vergadering van H.H.M., de inmenging van eene centrale vergadering te 's Hage, van alle staatkundige Societeiten en clubs uit de verschillende gewesten, brachten er veel toe bij om de meening te stemmen voor het bijeenroepen van eene algemeene volksvergadering.
Het ontwerp-reglement werd door de afgevaardigden ter kennisneming en beoordeeling aan de staten van het gewest, waarvoor zij zitting hadden, gezonden. Verschillend was het oordeel daarover uitgebracht. Het bleek duidelijk dat er nog veel van den ouden zuurdeesem was overgebleven.
Het bleek ook dat de meeste gewesten niet wisten wat zij wilden, dat zij niet volgens een afgebakend plan te werk gingen maar voortdreven op den wind van den dag.
De uitslag der beraadslagingen in de verschillende gewesten was de volgende:
Holland waar men het werk der omwenteling met de meeste consequentie doordreef, waar een Paulus grooten invloed bezat, keurde het beginsel van het ontwerp goed maar stelde wijzigingen voor.
Overijssel nam het ontwerp in zijn geheel aan.
Gelderland verwierp het ontwerp op grond van het gevaarlijke van het overgaan van de magt van H.H.M. op de nationale vergadering en het ourechtmatige om zulk eene tusschenregeering zonder volks invloed in te voeren. Het stelde voor, de wijze van bestuur voorloopig in zijn geheel te laten; het werk van het samenstellen eener Constitutie over te laten aan eene door het volk daar toe verkozene vergadering. Gelderland had, dunkt me, volkomen gelijk. Veel fouten had men dan voorkomen. Later (18 Sept. 95) gaf Gelderland toe en stemde voor het concept reglement. Het

{==26==} {>>pagina-aanduiding<<}
werd daartoe gedrongen, zooals het voorgaf, door den zich openbarende volkswil en de dringende behoefte aan regeling.
Utrecht nam het concept-reglement over behondens wijzigingen.
Zeeland verwierp dat reglement geheei en stelde voor, eene Commissie te benoemen, samengesteld uit twee leden van ieder gewest, om een onderzoek in te stellen naar de gebreken van den bestaanden regeeringsvorm, naar de mogelijkheid van verbetering en, zoo dit onmogelijk bleek, een wijze van bestuur aan te geven, welke hen het meest geschikt voorkwam voor het bondgenootschap. Mij duukt, dat Zeeland door dit advies bewijzen gaf van achterlijk te zijn. Het scheen geen kennis genomen te hebben van al hetgeen daarover geschreven en gesproken was.
Friesland verklaarde zich tegen het Reglement. Het verlangde eene Commissie tot samenstelling eener constitutie en verbetering van de vergadering van H.H.M. Friesland was naijverig op de gewestelijke Souvereiniteit.
‘Groningen wilde twee vergaderingen, eene “dirigeerende” nationale Conventie en eene constitneerende.’
Drenthe en Bataafsch Brabant namen het concept-reglement onvoorwaardelijk over.
Men ziet uit dit overzicht, dat er weinig eenheid en overeenstemming heerschte. Het oude voerde een wanhopigen strijd tegen het nieuwe. Het federalismus zon niet wijken en vernietigd worden dan na een hevigen en hardnekkigen tegenstand.
Den 10den Sept., nog voordat de adviezen van alle gewesten ingekomen waren - werd door H.H.M. besloten een aanvang te maken met de voorbereiding tot de bijeenroeping eener nationale vergadering. Daarover werd den 30sten Sept. verslag uitgebracht.
Zeeland, Friesland en Groningen bleven den strijd volhouden.
Vernieuwd uitstel, adviezen en tegenadviezen, het raadplegen met Committenten over punten van zeer ondergeschikt belang, het doen aanteekenen van onbeduidende protesten, tijdverspilling, tegenwerking van hetgeen onvermijdelijk was en in de toekomst lag, toegeven aan eigenbelang en opoffering van het algemeen aan gewestelijk belang, ziedaar wat de bladen vult der geschiedenis van de bijeenroeping der nationale vergadering.
Den 14den Oct.: eindrapport van het groot Besogne van H.H.M. Het reglement met de daarin gebrachte wijzigingen wordt door alle gewesten, behalve Zeeland. goedgekeurd.

{==27==} {>>pagina-aanduiding<<}

Den 15den Oct: wordt in de vergadering van H.H.M. het besluit genomen: ‘Er zal eene nationale vergadering worden daargesteld, voorbehoudens de vrije deliberatiën der provincieën, op het den 14den Oct. ingebragt reglement’. Nogmaals moest dit gewijzigd reglement onderworpen worden aan de goed- of afkeuring der gewestelijke staten. Nogmaals werden H.H.M. den 25sten Nov. 95 overstelpt met een tal tegenstrijdige bemerkingen en met onaanneembare voorwaarden, tot eisch gesteld voor eene, dan zeker te duur gekochte, toetreding. Nogmaals werd er onderhandeld. Commissieën werden gezonden naar Zeeland, Friesland en Groningen. Nogmaals werd in eene buitengewone vergadering van H.H.M. van den 13 Dec., een op nieuw gewijzigd reglement aangenomen. Niets hielp. Overeenstemming was niet te verkrijgen.
Eindelijk werd den 30sten Dec. bij meerderheid besloten: ‘dat het concept-reglement uitgebragt op 13 Dec:, met de daarin op heden gemaakte veranderingen, zou worden gearresteerd.’
Een besluit was genomen, maar de goede verstandhouding tusschen de bondgenooten verbroken.
Maar het Volk van Friesland en Zeeland bewees verstandiger te zijn dan zijne Heeren! Het deed zich gelden met dat gevolg dat den 28sten Januari Friesland en den 11den Februari Zeeland toegaf.
Den 18den Februari werd bij proclamatie aan het volk verkondigd, dat den 1sten Maart de nationale vergadering, repraesenteerende het volk van Nederland, de vergadering van H.H.M. zou vervangen.
Het reglement bepaalde: ‘dat het geheele land in districten van 15,000 zielen zou verdeeld worden, waarvan elke 500 zielen eene grondvergadering zonden uitmaken, in welke ieder burger, 20 jaren oud, die niet door godshuizen onderhouden werd, stemgeregtigd zou zijn; - dat elke grondvergadering éénen kiezer zou kiezen, en dat de 30 kiezers in het district éénen representant in de nationale vergadering zouden benoemen.’ We zullen later, bij de beschouwing der handelingen van de Nationale vergadering dat reglement van meer nabij leeren kennen.
Dit overzicht, van hetgeen de bijeenroeping der nationale vergadering voorafging, doet duidelijk al de gebreken van het toen bestaande uitkomen.
Het langdradige, verwarde en vervelende der beschrijving

{==28==} {>>pagina-aanduiding<<}
geeft naar waarheid het karakter terug, eigen aan een versleten en uitgediend staatsbestuur.

Den eersten Maart van het jaar 1796 vergaderde, in de zaal van het voormalig Stadhouderlijk kwartier op het binnenhof te 's Gravenhage, de nationale vergadering.
Daar waar toen die vergadering bijeenkwam om eene constitutie te ontwerpen, vergaderen nog onze volksvertegenwoordigers, de 2e Kamer der Staten-Generaal, om de grondwet te handhaven en de belangen van het volk te beschermen.
De nationale vergadering bestond uit zeer heterogene bestandeelen.
Alle standen der maatschappij waren vertegenwoordigd. Vele leden uit den geestelijken stand waren afgevaardigd. Een toegeven aan den tijdgeest was daarin merkbaar, dat men hen niet alleen koos uit leden van de heerschende kerk, maar ook dissenters en roomsch katholijken ter vergadering afvaardigden. De handelstand werd waardig gerepresenteerd door een Branger, van der Zoo en anderen. Vatebender rector der latijnsche school te Gouda, was een uitstekend paedagoog. Professor de Rhoer zoowel als van Maanen muntten uit door grondige kennis van het staatsrecht. Vreede, Schimmelpenninck, Hahn, Kantelaar, van de Kasteele met nog anderen bezaten redenaarstalenten. Over het algemeen was het volk in de keuze zijner representanten gelukkig geweest.
Representanten zooals een Kuyken en een Brands waren schaars vertegenwoordigd in 's lands hooge vergaderzaal.
Kuyken was een friesche boer, waarvan Vitringa 1) zegt: ‘hij bragt zijne boerenmanieren in 's lands hooge vergadering. Hij sprak zelden, en men zeide, dat de adviezen die hij uitbragt, de zijne waren, omdat hij ze kocht of present kreeg.’
Brands teekende zich zelve naar waarheid ‘als een eenvoudig welmeenend burger, die niet kou opwegen tegen zoovele doorknede, in wetenschappen ervarene en in geleerdheid zoowel doorwrochte staatsmannen, waarmede de N.V. voor het oog van geheel Nederland mogt prijken.’ Men zal hem gaarne gelijk geven, wanneer men weet dat hij den dag zijner benoeming tot representant in de N.V. gezegd had: ‘Ik ben maar een wagenmakertje, maar ik kan ook wel een guillotine maken; ik hoop,

{==29==} {>>pagina-aanduiding<<}
dat ik er nog eens een maken zal; en ik mag lijden dat er mijn kop het eerst onder komt, als ik van systhema verander.’
Honderd zes en twintig mannen waren ter vergadering afgevaardigd. Het verleden dier mannen had hen gevormd tot hetgeen zij waren. Maar de bladzijden uit dat verleden waren voor allen niet gelijkluidend.
Er waren er onder die 126, welke in '87 uitgeweken, in '95 teruggekeerd, een groot gedeelte van het drama der fransche revolutie hadden zien afspelen.
Dit verblijf in Frankrijk onder zulke omstandigheden en onder zulke gegevens was van grooten invloed geweest op de vorming van hun karakter. Volkssouvereiniteit was voor hen geen ijdele klank, zij waren overtuigd van de noodzakelijkheid om het oude weg te ruimen en dan een geheel nieuw gebouw op te trekken. Zij, die zoo dachten, maakten de minderheid uit. Zij dreven echter hun beginsel consequent door met al de kracht der overtuiging en de macht der waarheid. Zij vormden de partij der volstrekste unitarissen.
Het waren de radicalen der nationale vergadering. Hun hoofd was Pieter Vreede.
Daartegen over stond de partij der federalisten, de aristocraten van 87. Zij waren bij het uitgangspunt blijven staan. Zij verlangden grondwettige herstelling van Nederlandsch staatswezen, zij wilden niet het oude vervangen maar wijzigen en verbeteren. Zij waren met hart en ziel de souvereiniteit der gewesten toegedaan en de autonomie der steden was voor hen een levensbeginsel. Meestal liet die partij zich door ondergeschikte belangen beheerschen en zelden offerde zij haar bizonder belang aan dat van het algemeen op. Beperktheid van inzicht kenmerkte hare uitgebragte adviezen, eigenbelang motiveerde haar stem.
Talrijk was die partij vertegenwoordigd in de N.V. Voor hem die de samenstelling dier vergadering heeft nagegaan, is hierin niets dat verwonderen kan. Daarbij bedenke men dat het algemeen moeielijk nieuwe begrippen in zich opneemt en dat aan die der unitarissen nog geen tijd gelaten was om wortel te schieten in het volksleven.
Het zijn slechts enkelen en veelal zeer weinigen, welke de kracht van een nieuw beginsel weten te waarderen. Meestal voeren die weinigen een hevigen strijd tegen het bestaande. De tijdgenoot miskent hunne pogingen, en eerst van de toekomst heb-
{==30==} {>>pagina-aanduiding<<}
ben zij de waardeering van hun beginsel en hun strijd te wachten.
Tusschen deze partijen stond die der gematigde unitarissen, in de taal van den dag slijmgasten genoemd. Zij deinsden terug voor de consequentie der radicalen. Zij wilde wel eenheid maar geen centralisatie. De beginselen der radicalen beschouwden zij als theoretisch juist en waar; maar, voegden zij er bij, ‘indien men uit dit principe van eenheid alle zelfbestuur, ook in locale en economische belangen (waarmede het belang van het geheel in geen verband staat) wil vernietigen, dan overdrijft men de beginselen; men zal dan weldra alle eenheid brengen tot eene eenheid van onderdrukking en overheersching; men zal onder de vlag van zoodanige eenheid weldra een oostersch despotismus invoeren, en van de ware vrijheid en gelijkheid zal er onder zulk een orde van zaken niet anders te vinden zijn, dan welligt alleen de gewone opschriften op de plakkaten; en daarmede zal op den duur het volk van Nederland niet te vreden zijn.
Het zal eens het genot van de zaak willen hebben en zich niet tevreden honden met de drooge lezing van al die mooie woorden en krachtige magtsprenken.’ 1)
Wij kunnen niet beter doen om de partijen te kenschetsen, dan de woorden van Vreede tegenover die van Schimmelpenninck, welke wij zoo even hoorden, te plaatsen.
‘Ik hoor’ - sprak Vreede - ‘met verbazing zeggen, dat eene onbepaalde eenheid, in plaats van eene banier der vrijheid te zijn, een banier van het despotisme zou kunnen worden. Ik hoor de onbepaalde eenheid een oostersch despotismns noemen. Dit alles zijn mij zoovele wondersprenken. Neen, burgers representanten, de eenheid, hoe onbepaald ook daargesteld, kan nooit de banier van het despotismus worden; zij is, zij blijft altijd de edele banier der gouden vrijheid. - Is het waar, dat in eene constitutie, die op eenheid gegrond is, tevens het despostismus wordt ingevoerd, dat is niet, omdat die constitutie op de eenheid rust, maar omdat zij niet goed is ingerigt; omdat men te veel magt in te weinig handen heeft opgedragen; omdat men den volksinvloed heeft uitgedoofd; en dus gelegenheid geeft dat aristocraten, dat heerschzuchtigen en helangzoekers het volk onverhinderd kunnen teisteren en onderdrukken; maar uit eenheid als eenheid kan dit niet voortvloeijen. Alle verzameling van magt in één punt sluit daarom niet uit eene verstandige en

{==31==} {>>pagina-aanduiding<<}
wel overlegde uitdeeling van ondergeschikte magt, in verschillende handen - sluit niet uit dat het volk een breidel dadelijk in hauden houdt, en door wel georganiseerd te zijn, werkelijk kan gebruiken om hen tot pligt te houden, die zij met alle verzameling van magt bekleed heeft.’ 1)
De partij der gematigde unitarissen was niet talrijk in de vergadering, maar telde mannen van uitstekende bekwaamheid in haar midden. Dikwijls bracht zij de beslissing aan door zich te voegen hetzij bij de radicalen hetzij bij de federalisten.
Tweeledig was de taak der N.V. Zij moest besturen en regelen. Bij haar berustte de uitvoerende magt, welke vroeger de Algemeene staten had toebehoord. Maar haar eigenlijke roeping was het samenstellen eener constitutie. Daartoe had het volk zijne afgevaardigden een mandaat verstrekt. Dat volk verwachtte van hen de regeling van zijn toekomstig staatsbestuur. Het oude gebouw was ineengestort. Op welke grondslagen het nieuwe moest worden opgetrokken, in hoeverre de heerschende denkbeelden daarbij hunne toepassing vonden, dit zoude de N.V. onderzoeken, regelen en daaraan vorm en gestalte geven.
Het volk zou het werk der vergadering beoordeelen en zien of het goed was.
Een en twintig leden der vergadering - zes uit Holland. twee uit de andere gewesten en een uit Drenthe - werden belast met de samenstelling der constitutie. Het reglement der vergadering bepaalde, dat deze leden, gedurende hunne commissie zouden vervangen worden, dat zij buiten eenigen invloed zouden blijven en hunne beraadslagingen geheim houden. Binnen zes maanden moest zij gereed zijn met haar werk.
Verreweg het meerendeel der leden van deze Commissie waren federalisten.
Zonderling was de wijze waarop deze commissie haren arbeid verrichtte. Men stak van wal zonder kompas of kaart. Men begon met verschillende punten, welke in de constitutie moesten opgenomen worden, afzonderlijk en zonder eenig verband uit te werken en te behandelen. Men ging te werk, zooals men te werk gaat bij het vervaardigen van een lappendeken. Er was wel sprake geweest van het samenstellen van een geraamte der constitutie, waarbij de hoofd- en onderverdeelingen zonden worden bepaald, maar zonder gevolg. Men was bevreesd zich daardoor te

{==32==} {>>pagina-aanduiding<<}
veel banden aan te leggen. Van Maanen, representant voor Utrecht, uitstekend rechtsgeleerde en lid der Commissie van de constitutie, was overtuigd dat dit gebrekkig werken tot geen degelijke uitkomst zou leiden. Hij verklaarde zich tegen de behandeling van de vraag - in hoeverre de oppermacht der republiek een en onverdeeld zou moeten zijn en in hoeverre niet - voordat een schets der constitutie grondslagen zoude gelegd hebben tot eene degelijke behandeling dier vraag. ‘Door anders te handelen zou het, dacht hij, gaan, gelijk het met de groote staatsvergaderingen van 1651, 1716 en 1717 gegaan was, die zoo ongelukkig, en vruchteloos, door de behandeling van afzonderlijke punten, waren afgeloopen. - Zonder vooraf te bepalen, hoe men het grondbeginsel van eenheid op de verschillende titels der staatsregeling, waarbij dit te pas kwam, zou toepassen, zou men een ounoodig werk verrigten; bij de behandeling van elk gedeelte alweder op hetzelfde moeten terugkomen en telkens onaangename disenssiën uitlokken.’ 1)
De ondervinding heeft van Maanen volkomen in het gelijk gesteld. Men bleef raadplegen over de onderdeelen der coustitutie zonder het over de beginselen eens te zijn.
De Commissie was te talrijk. Eenheid bij zooveel verschil van meening was onbestaanbaar. Die eenheid was toch noodig wilde men geen brokwerk maar een geheel leveren. Geen hiuken op twee gedachten mocht toegelaten worden. Duidelijk moet eene Constitutie zijn en slechts vatbaar voor eene gezonde uitlegging.
De reden waarmede Vitringa de talrijkheid dier Commissie vergoelijkt, kunnen we niet beamen. ‘Het is opgemerkt, dat een en twintig leden door hun getal weinig geschikt schenen om een ontwerp van staatsregeling voort te brengen, hetwelk de goedkeuring der natie zou kunnen wegdragen: maar wanneer men zich den strijd tusschen de gewesten, over het bijeenroepen der conventie, hunnen onderlingen naijver en de bij hen heerschende vrees voor verlies van evenwigt, te binnen brengt, zal men ligt bevroeden, dat het getal niet minder kon zijn. Had er maar minder verschil van gevoelen over den grondslag waarop het staatsgebouw zou worden opgetrokken, meer vertrouwen, meer toegefelijkheid, mindere

{==33==} {>>pagina-aanduiding<<}
zucht om bijzondere meeningen te doen zegevieren, geheerscht, ware er meer achtgeslagen op den toestand en de behoefte des vaderlands, dan zou het getal leden op zichzelf geen hinder aan de zamenstelling van het ontwerp van staatsregeling hebben toegebragt.’
De gebreken welke Vitringa daar opsomt, zijn juist die, eigen aan talrijke commissieën. Eenige weinige maar uitstekende mannen, van verschillende richting, maar gelijke eerlijkheid, vast van karakter en vrij van eigenwaan, zouden die gebreken hebben weten te vermijden. De zoodanigen waren er in de N.V.
Ook de geheimhouding en het uitsluiten van den invloed van buiten kunnen we niet goedkeuren; men vreesde dat dit de commissie in hare werkzaamheden zou belemmeren, men wilde de commissie in vrijheid hare taak laten volbrengen.
Daarom bevatte het reglement van orde de navolgende bepalingen:
‘De leden zouden verpligt zijn, op verbeurte van eer, tot eene stipte geheimhouding van al de individuele opiniën, adviesen en stemmingen hunner medeleden. - De zelfde geheimhouding was aan ieder lid opgelegd omtrent zijn eigen gevoelen, totdat het plan van constitutie ter nationale vergadering zou zijn ingeleverd; - ook moesten de preparatoire conclusiën of besluiten vooreerst geheimgehouden worden. - De geheimhouding van de twee eerst genoemde bepalingen kon niet worden opgeheven dan met eenparige bewilliging van al de leden, doch in de laatstgenoemde kon, bij wettige meerderheid, verandering worden gemaakt.
De handelingen der Commissie mogten ook niet openbaar worden gemaakt, doch ieder lid kon zich van dit verbod ontslaan, wanneer hij zulks voor het vaderland nuttig oordeelde en daarvan vooraf aan de Commissie kennis gaf.’ 1)
Men benam zich daardoor de gelegenheid de stem van het volk te hooren; - men sloot alle voorlichting van niet leden der commissie buiten en onder hen, die buiten die commissie stonden, waren rechtsgeleerden en staatsmannen van naam; - men hield de vestiging en het zich wortelen in de natie van de nieuwe denkbeelden tegen.
Toch behoefde men niet beangst te zijn voor revolutioniar

{==34==} {>>pagina-aanduiding<<}
geweld, noch vrees te koesteren voor anarchie. De gemoederen mogen hier en daar opgewonden zijn geweest, overspanning heerschte nergens. Geduldig wachtte het volk af wat heil de N.V. zou aanbrengen.
Geregeld was het bestuur zoowel gewestelijk als stedelijk. De revolutie was langzaam voortgeschreden en naarmate men de langgewenschte vrijheid verkreeg, had ieder gewest en iedere stad zijne huishoudelijke zaken geregeld. Daardoor was er noch stremming noch wrijving ontstaan en was de orde slechts bij uitzondering op enkele plaatsen verstoord.
Het was Vreede, die reeds bij de samenstelling der commissie tot de constitutie het voorstel deed - dat verworpen werd - om eerst de hoofdbeginselen vast te stellen en die in de vergadering door het volk te laten goedkeuren, voordat men aanving de constitutie zelve te ontwerpen. Het was Schimmelpenninck, die later, als voorzitter der N.V., het voorstel deed, ‘dat naamlijk de vergadering aan het volk verklaren zou, dat zij in het vleijend vooruitzigt verkeerde, om aan hetzelve eene constitutie, gebouwd op het beginsel van eenheid en ondeelbaarheid, aan te kunnen bieden; dat verder alle wijsgeerige menschen-vrienden zouden uitgenoodigd worden, om bondige en afdoende betoogen van de voortreffelijkheid van zoodanig eene staatsinrichting in te leveren, die door de commissie van constitutie beoordeeld en bekroond, vervolgens aan de vergadering uitgedeeld zouden worden, om langs dien weg des te beter in staat te zijn, het verwachte ontwerp van staatsregeling te beoordeelen.’ 1)
Vreede stemde hiermede volkomen in.
Vreede en Schimmelpenninck waren geen geestverwanten maar beiden waren bekwame mannen. Hun oordeel verkrijgt grooter waarde wanneer het eenstemmig luidt.
De eenheid en de Finantieën waren de moeielijke en alles beheerschende punten voor de commissie van constitutie zoowel als voor de N.V.
Wat was wenschelijk?
Eene volstrekte eenheid, waarnaar zich de wenschen der unitarissen uitstrekten of eene beperkte eenheid, zooals de moderaten op het oog hadden of wel de eenheid der federalisten, met

{==35==} {>>pagina-aanduiding<<}
geringe wijziging, eene bestendiging van het vroeger bestaande?
Men wist niet wat men wilde, men sprak veel en lang. Het ontbrak zoowel in de commissie van de constitutie als in de N.V. aan een man, die door zijn genialen invloed de verschillende partijen vermocht te vereenigen en groote beginselen wist door te drijven.
Lang hield de Commissie der constitutie zich bezig met die eenheid en ondeelbaarheid; na ruim een maand getwist te hebben eindigde men met de eenheid aan te nemen, maar zonder de grenzen dier eenheid te bepalen.
Den 29sten April 96 had de commissie hare werkzaamheden aangevangen.
Na drie maanden vergaderd geweest te zijn, verklaarde eene commissie uit haar midden - naar aanleiding van een nota van den franschen gezant Noël - ‘dat men van den staat der werkzaamheden nog niets bepaald kon zeggen, maar dat men onophoudelijk werkzaam was.’
Weinig bevredigend antwoord!
Toch waren toen reeds de uitmuntende adviezen, in zake de eenheid, van van Maanen en van de Kasteele in radicalen zin en die van Vitringa als federalist uitgebracht. Er was dus licht genoeg ontstoken.
Nog bezwarender was het overeenstemming te brengen in het hoofdstuk finantieën.
De unitarissen wilden eene ineensmelting der gewestelijke schulden, zij beschouwden dit, en te recht, als den hoeksteen van een gebouw, opgetrokken naar de beginselen der een- en ondeelbaarheid. De federalisten wilden daarvan niets weten. Zulk eene ineensmelting kwam niet overeen met hun beginsel, om de gewestelijke en stedelijke autonomie te behouden.
De unitarissen wilden het middel om het doel te bereiken. Zij waren consequent en offerden het bizonder aan het algemeen belang op. Zij waren overtuigd dat, zonder die ineensmelting der schulden, de een- en ondeelbaarheid van den staat in hun geest onmogelijk was. Zij waren overtuigd, dat zonder die eenheid het werk der omwenteling een nutteloos werk zou worden en dat men langzaam maar zeker tot het federatieve stelsel zoude terugkeeren.
De federalisten beriepen zich op het beginsel van recht. Zij noemden het onrecht, wanneer de groote schuldenlast van Holland door de overige gewesten gedeeltelijk moest worden over-
{==36==} {>>pagina-aanduiding<<}
genomen, zij bezaten de geestkracht niet om het oude weg te werpen en het nieuwe aan te nemen. Daarbij mag niet vergeten worden, dat verscheidene gewesten toegestemd hadden in de bijeenroeping der N.V. op voorwaarde dat de gewestelijke souvereiniteit ongeschonden zou worden bewaard. Die gewesten hadden in dien geest hunne afgevaardigden gekozen.
Lang en hardnekkig was de strijd hierover gevoerd. De federalisten behaalden de overwinning. De conclusie van het advies van Vitringa, als lid der commissie van constitutie, luidde:
‘Ik concludeer dus, dat bij de acte van constitutie uitdrukkelijk moet worden bepaald, dat in geen geval eenige amalgame of zamensmelting van vorige zoogenaamde provinciale schulden, of, hetgeen in effecte hetzelfde is, van goederen of eigendommen, immer zal kunnen of mogen worden geintrodnceerd; noch directelijk, noch bij wege van gevolgtrekking, zonder voorgaande uitdrukkelijke toestemming zoowel der belanghebbende Crediteuren, als van het volk der respectieve, hierbij geinteresseerde, gewesten, daartoe wettig en uitdrukkelijk tot dat point alleen opgeroepen.’ 1)
Deze conclusie geeft naar waarheid den geest terug, welke het later ingeleverd ontwerp van constitutie beheerscht.
De 27sten Oct. 1796 eindigde de commissie van constitutie hare beraadslagingen. Zij had den 26sten October kennis gegeven dat zij den 10 November, ‘of op zoodanigen anderen dag als de vergadering meest geschikt zou keuren’, het ontwerp van constitutie zou overhandigen.
Men was dus ruim zes maanden bezig geweest om eene constitutie samen te stellen. Gaat men, voor zoo verre dit mogelijk is, den gang der werkzaamheden na, dan wordt men terstond getroffen door den weinigen samenhang, het gemis van eenheid, de geringe tact van werken, aan de commissie tot de constitutie eigen. De notulen der vergadering, aangehouden door den bekwamen secretaris van Haeften, zijn wel zoek geraakt, maar toch zijn er genoeg gegevens overgebleven om dit oordeel te wettigen. Wij bezitten de adviezen van Vitringa - door zijn zoon ter onzer kennisneming gebracht - en de voorstellen, beden kingen en ontwerpen tot het maken eener constitutie voor

{==37==} {>>pagina-aanduiding<<}
het Bataafsche volk in die commissie uitgebracht door het medelid van Maanen, uitgegeven in '97 te 's Hage.
Nog nadat men de indiening van het ontwerp ter N.V. aangekondigd en verklaard had, dat het ontwerp van constitutie, gereed was, bracht men daarin veranderingen, welke van ingrijpenden aard waren.
Te verwonderen is het, dat, vóór 95, niemand er aan gedacht heeft om een ontwerp van constitutie samen te stellen. De omwenteling van 1813 vond het ontwerp van staatsregeling van G.K. van Hogendorp gereed. Deze had de tijden, die komen moesten, begrepen en zich gereed gemaakt om hen te ontvangen. De omwenteling van 95 vond niets gereed. De jaren van 87 tot 95 waren voorbijgegaan, zonder dat men zich, voor de toekomst, welke men verwachtte, had voorbereid.
Te verwonderen is het, dat de uitgewekenen, onder welke er velen waren, die later deel uitmaakten van de N.V. niet met een in hoofdtrekken vastgesteld plan terug kwamen. Zij hadden de zittingen der nationale vergadering zoowel als die der constituante, te Parijs, bijgewoond. Het moest hun gemakkelijk geweest zijn, om hetgeen zij daar zagen en hoorden, op bataafsche toestanden, gewoonten en zeden toe te passen. De latere ontwerpen van constitutie hier te lande waren sterk fransch gekleurd.
Getuige die van '98. Men vergelijke daartoe slechts deze constitutie met de fransche van '95.
Gedurende den tijd dat de commissie tot de constitutie ın stilte vergaderde en werkte werden er in de N.V. verschillende hoogst gewichtige onderwerpen behandeld.
Van den beginne af aan vormden zich de verschillende partijen.
De openingsrede van den bekwamen en geachten Pieter Paulus, met 88 van de 90 stemmen der tegenwoordige leden tot voorzitter gekozen, bevatte een programma voor de volstrekte unitarissen.
Daarbij werden de rechten en plichten van den mensch en burger - de geloofsbelijdenis der 19de eeuw - afgekondigd en tot grondslag gelegd van het op te trekken staatsgebouw. 1)
Den 2den Mei deden Vreede, Bosch en Valkenaar een voorstel

{==38==} {>>pagina-aanduiding<<}
om de artikels 79 en 85 tot 101 van het reglement voor de N.V. - waarbij bepaald was dat het beleid der financieën en de burgermacht aan de verschillende gewesten was toevertrouwd - te vernietigen. Zij wilden die macht overbrengen op de N.V.
Den 23sten Mei deed Schimmelpenninck zijn voorstel om het volk, door eene afkondiging, de verzekering te geven, dat het streven der N.V. zou zijn, om eene constitutie te vormen gegrond op de eenheid en ondeelbaarheid van het bestunr.
Deze voorstellen gaven aanleiding tot eene uitgebreide gedachtenwisseling. Zij drongen dan ook diep door in het wezen der te ontwerpen constitutie. Zij maakten deel uit van het levensbeginsel der partijen.
De debatten daarover gevoerd deden den geest kennen welke de N.V. bezielde; zij hadden een wegwijzer kunnen vormen voor de commissie van de constitutie.
Zoo ook de debatten gevoerd over de titulatunr der gewestelijke besturen; -
over de begeving van regeeringsambten en afvordering van politieke geloofsbelijdenissen:
over de afscheiding der kerk van den staat; -
over het burgerrecht der joden;
over armwezen en onderwijs.
Slaat men het ‘Dagverhaal’ op, dan kan men zich een denkbeeld vormen van den werkkring der vergadering, dan ziet men dat wetgevende en uitvoerende macht in die vergadering vereenigd waren.
Het beleid van binnen- en buitenlandsche zaken is haar toevertrouwd, zij mengt zich in de geschillen, in Friesland en Overijssel of wel te Amsterdam ontstaan. Zij hoort de voorstellen aan en neemt besluiten in al wat koophandel en nijverheid betreft, behartigt de algemeene waterschaps-belangen, regelt de zee- en landmacht en bestiert de koloniale aangelegenheden. De ministers in het buitenland leggen in hare vergadering den gevorderden eed af en outvangen van haar de noodige instructieën.
De N.V. heeft het iniatief van oorlog en vrede.
Ontelbaar zijn de rapporten en requesten welke haar worden toegezonden en waarop zij moet beslissen. Opmerkelijk is het, bij den dageraad der staatkundige vrijheid, de knellende banden waar te nemen, waaraan koophandel en nijverheid geketend waren.
Zoo kwamen ter tafel in de zitting van Donderdag den 9

{==39==} {>>pagina-aanduiding<<}
Juni 1796 - waarvan het dagverhaal te uitgebreid is om in zijn geheel over te nemen maar dat een juist denkbeeld geeft van de bemoeingen der N.V. -:
een request van Nolet, Schut en Comp. ter uitvoering van 30,000 Rijksdaalders in specie naar de Oostzee tot aankoop van grauen;
een request van A. de Silva en Comp. ter uitvoer van onderscheidene goederen naar Portugal; -
een request van Hoogland en Comp., om 200,000 pond oud ijzer naar Dantzig te vervoeren. -
een request ter transporteering van een schip;
alle welke requesten gerenvoyeerd worden aan het Committé der marine om consideratieën en advies. 1)
Zoo werd het voorstel gedaan tot het heffen van een recht op den uitvoer van haardasch en mest (19 Juli '96;) - werd aanmoediging gevraagd voor de landerijen en de fabrieken van Delftsch aardewerk; (6 Juli '96) - en het wenschelijke aangetoond van het invoeren, bij leger en vloot, van kleeding uit inlandsche stoffen vervaardigd (19 Juli '96).
Opmerkelijk is het voorstel van Branger (27 Juni '96) en het daarop uitgebracht rapport (17 Juli '96). Branger was een zeer geacht Amsterdamsch handelaar. Van der Zoo, ook een geaccrediteerd koopman uit Amsterdam, bracht, toen het voorstel van Branger, commissoriaal behandeld in de vergadering werd gebracht, het advies uit: ‘niemand kan zeker meer overtuigd zijn van het groot aanbelang, om den vallenden koophandel op alle mogelijke wijzen te schragen, maar dat hiertoe de mesure bij het rapport voorgesteld sufficient zou zijn, dat geloof ik maar in het geheel niet; en het is verre, dat ik eenig nut zien zou in de daarbij voorgestelde commissie, werkende in den geest, waarin wij gewoonlijk Commissiën van dien aard zien werken, dat is in den geest van langzaamheid, in het geheel niet strookende met den voortvarenden en doorzettenden geest, die het mercantiel wezen vordert. In zulk een geval zou de Commissie den koophandel meer nadeelig dan voordeelig zijn. Dat men den koophandel bescherming verleene, en hij heeft geene commissie noodig om zich te herstellen, hij zal dan zich zelven,

{==40==} {>>pagina-aanduiding<<}
zonder verderen omslag, wel oprigten. Ik verklaar mij dus tegen het rapport, en concludeer tot deszelfs rejectie.’ 1)
Bescherming was toen de leus. Geen wonder, Cobden was nog niet geboren; de anti-cornlaw-league bestond niet, vrijheid van handel en nijverheid streed tegen de nog enge begrippen van den tijdgeest.
De revolutie won langzaam veld. In haar programma der toekomst stond - maar onduidelijk - vrijheid van handel en nijverheid geschreven, maar de taak, welke zij te vervullen heeft is groot; steeds gaat zij voort met haren in '89 begonnen arbeid.
De vrijheid van handel heeft zij ons bezorgd en zij zal verder alle onnutte banden slaken, en onnoodige belemmeringen wegnemen.
De zaken van algemeen bestuur werden behandeld door committés. Deze waren onderworpen aan de N.V. Tot die committés behoorde het committé tot de algemeene zaken van het bondgenootschap te lande bestaande uit 21 leden, ‘te benoemen uit tle geheele Republiek, waarvan zeven het bestuur moesten hebben over de militie te lande; - zeven werden belast met het werk der Finantiën, het geheele bondgenootschap betreffende: - terwijl de zeven overigen zich bezig zouden houden met het formeeren van een plan, ingevolge waarvan de geheele natie zou kunnen opgeroepen worden tot eene algemeene vergadering; terwijl de beheering der zoogenaamde Generaliteitslanden mede aan hetzelve werd toevertrouwd;’ -
het committé tot de zaken van de marine, 21 leden, ook te benoemen uit de geheele republiek; ‘derzelver werkzaamheden werden mede in drieën verdeeld, waarvan een gedeelte tot de directie van de zaken van de zee, of oorlog te water, - één tot de finantiën - één tot de behandeling van alle zaken en questiën, uit de Convooyen en licenten voorspruitende’ 2); - het committé tot den Oost-Indischen handel en bezittingen telde 28 leden - (17 uit Holland 6 uit Zeeland 1 uit elk der overige gewesten) - vergaderde te Amsterdam en verving de plaats van de Oost-Indische compagnie en de kamer der zeventienen; - het committé tot de zaken, van de koloniën en de bezittingen

{==41==} {>>pagina-aanduiding<<}
in Afrika en Amerika, bestaande uit 21 leden, later (1800) vervangen door een raad der Amerikaansche kolonieën van slechts vijf leden.
Daarenboven regelde en verdeelde de N.V. hare werkzaamheden door het benoemen van vaste commissiën. Zoo waren er vijf; één van buitenlandsche zaken en van binnenlandsche correspondentie - één van financien - één van toezicht op de vergadering en één van de drukkerij.
De commissie van buitenlandsche zaken was de voornaamste. Zij bestond uit zes leden en den tijdelijken voorzitter der vergadering: - iedere maand trad een der leden af, de aftredende was herkiesbaar; - de commissie bezat een vasten secretaris;- ‘iemand der leden een voorstel over buitenlandsche zaken willende doen, zou hetzelve alvorens aan de commissie van buitenlandsche zaken mededeelen.’
Die commissie verving het vroegere geheim Besogne, in de vergadering van H.H.M.
Deze regeling van zaken, waarbij veel van het oude behouden werd, was slechts tijdelijk. Het was de taak der N.V. om ook dit te regelen. De constitutie moest de grenzen bepalen der wetgevende, uitvoerende en rechterlijke macht en deze staatsmachten regelen.
Den 10den November werd het ontwerp van constitutie bij de N.V. ingediend.
Het geschiedde met de aan dien tijd eigene, overdrevene plechtigheid. De aanspraak waarmede Simon Stijl het ontwerp overhandigde was sierlijk en muntte uit door rethorische schoonheden. Was het anders te verwachten van den schrijver van de ‘opkomst en de bloei der vereenigde Nederlanden?’
Te grooter is zijne verdienste, daar deze rede uitgesproken werd in een tijd van vertooning en gemaaktheid. Het was nog niet lang geleden dat men de carmagnole danstte om den vrijheidsboom en dat de burgeres van der Meer, in een luchtig gewaad, met ontbloote armen, de godin der vrijheid voorstelde en vreugdedronken de snerpende koude van den 13den Maart 1796 niet gevoelde. Hoogdravende en opgeschroefde redevoeringen waren toen aan de orde van den dag.
De rede van Stijl werd beantwoord door den tijdelijken voorzitter Jordens. Deze eindigde met den wensch, ‘dat de namen der ontwerpers van de staatsregeling als weldoeners des volks,

{==42==} {>>pagina-aanduiding<<}
met gouden letteren in de jaarboeken des vaderlands, niet alleen mogten aangeteekend zijn, maar dat ook hunne deugden in de dankbare harten der nakomelingen mogten huisvesten.’
De wensch van Jordens is niet vervuld. Reeds de tijdgenootan van de ontwerpers der aangebodene constitutie hebben hen gevonnisd en veroordeeld.
Nadat de constitutie overhandigd was aan den voorzitter der N.V., verlieten de plaatsvervangende leden hunne zitplaatsen, welke ingenomen werden door de leden tot de constitutie. Ook dezen namen afscheid van de vergadering bij monde van Lublink den Jongen, een bekwaam en verdienstelijk godgeleerde en litterator. Ook zijne rede werd door den voorzitter beantwoord.
Het scheen dat het ‘dikke boek’ - naam aan het ontwerp van constitutie door Vreede gegeven - in vrede de vergadering zonde binnensluipen.
Maar zij die wisten dat Vreede en Hooff in stilte naar Parijs waren geweest om het fransche gouvernement tegen het ontwerp - waarmede zij bekend waren geraakt en dat in geene deele aan hunne verwachtingen voldeed - in te nemen, en die daarbij in staat waren het meer of minder federalistisch gehalte der commissie te beoordeelen, begrepen wel dat na die kalmte een storm moest volgen. Er zullen er echter maar weinigen geweest zijn welke dien storm reeds den eigen dag verwacht hebben.
Nauwelijks was het besluit genomen om de lezing van het ontwerp van constitutie tot den 13den Nov. uit te stellen, of van de Kasteele, een geacht en zeer bekwaam lid der vergadering, medewerker aan de constitutie, vroeg en verkreeg het woord.
‘Ik verzoek het woord, nadat de lecture zal gedaan zijn van het ontwerp der constitutie, om alsdan voor te dragen de redenen, waarom ik - onder verbetering - oordeele, dat het overgegeven plan, in deszelfs geheel beschouwd, niet geschikt is om zulk een eenheid daar te stellen, waardoor vastheid aan het bestuur gegeven, de oorzaak der verdeeldheid weggenomen en de algemeene welvaart bevorderd kan worden. - Het smart mij, uit liefde tot mijn vaderland, dat ik, in deze oogenblikken, waarin alles ons toeroept om ons eene constitutie te bezorgen, verpligt ben tegen het aangenomen ontwerp het woord te vragen - maar door pligt gedrongen, zou ik het een misdaad achten te zwijgen. Zoo ik overtuigd worde gedwaald te hebben, zal ik mijne dwaling belijden - zoo mijne redenen, behoudens mijne

{==43==} {>>pagina-aanduiding<<}
overtuiging, bij anderen geen ingang vinden, zal ik mij verblijden, wanneer de uitkomst toont, dat mijne vrees ijdel was. Ja, het zal mij tot genoegen zijn, indien mijn vaderland, door hetgeen ik verderfelijk acht, gered en gelukkig wordt.’ 1)
De talrijk bezette tribunes gaven hun revolutionair gemoed lucht door het uitbundig toejuichen van deze woorden.
Zij waren het begin van een storm, welke met die woorden kwam opzetten en spoedig in hevigheid toenam.
Na van de Kassteele voerden Vreede, van Hooff, Witbols en Ploos van Amstel het woord om hunne adhaesie te schenken aan de woorden door van de Kasteele gesproken.
Vreede verzocht dat men onverwijld tot het lezen van het ontwerp zon overgaan.
Het was aan Schimmelpenninck, den lateren raadpensionaris, den jeugdigen, maar ervaren rechtsgeleerde en staatsman, gegeven om door de kracht zijner welsprekendheid den storm voor het oogenblik te bedaren. Indrukwekkend was het einde zijner rede: ‘Ik zou het mijzelven niet vergeven - zoo sprak die waardige afgevaardigde - indien ik mij veroorloofde een stuk van dat gewigt op eene enkele voorlezing te beoordeelen, ik gevoel dat ik aan de natie schuldig ben, om hetzelve rijpelijk te doordenken; ik begeere dezen schuld aan de natie te betaalen, en ik verge om, alvorens mij op iets te verklaaren, hetzelve in mijn binnenkamer te lezen, te overwegen, en mijn oordeel te bepalen; en wanneer ik dat zal gedaan hebben, ben ik ten allen tijde bereid, om alle redekaveling voor en tegen te horen, en mijn oordeel aan de kracht van een gezonde redenering te onderwerpen; maar ook aan niets anders dan aan de kracht der reden zonder dat òf ongepast handgeklap òf geschreeuw of bedreiging eenigen den minsten invloed op mijnen geest zullen hebben. - Waarheid te vinden: het geluk mijns vaderlands te bevorderen, zijn mijne eenige zorgen in deze Raadzaal; en wanneer ik immer zwak genoeg konde worden, om òf door bedoeling van eigenbelang, òf ook voor eenige beweging van vrees mijne tong anders te doen spreken, dan mijn hart gevoelt, zoude ik wenschen dat oogenblik niet te overleven.’ 2)
Naar aanleiding van art, 13 van het reglement van orde,

{==44==} {>>pagina-aanduiding<<}
waarbij bepaald was, dat ‘op begeerte van twaalf leden, het besluit over alle zaken, welke niet aan de orde van den dag waren, tot den volgenden dag moesten worden uitgesteld,’ werd de beslissing over het voorstel van Vreede tot den volgenden dag verdaagd; dien volgenden dag werd dit voorstel verworpen en de lezing bepaald op den eenmaal vastgestelden dag.
Het was niet noodig, dat men de gave der profetie bezat, om uit de ontvangst van de constitutie in de vergadering een warmen strijd over die constitutie te voorspellen.
Twee dagen werden aan de lezing van het ‘dikke boek’ besteed.
Zal het aangeboden ontwerp over het geheel tot een leiddraad der raadplegingen aangenomen of verworpen worden? Dit was de alles beheerschende vraag. De discussiën over deze vraag, den 17den November begonnen, duurden tot den 28sten November.
Acht en zeventig adviezen werden door verschillende sprekers uitgebracht. De zittingen werden gerekt en verscheidene avondzittingen gehouden.
Zoowel de vóór- als tegenstanders van het ontwerp spanden hunne beste krachten in om hun doel, aanneming of verwerping, te bereiken.
Van de Kasteele was de eerste, die het woord voerde. Zijne rede geeft terug wat de volstrekte unitarissen - de radicalen - verlangden en verwachtten, zooals de rede van Schimmelpenninck ous de wenschen doet kennen der gematigde unitarissen en die van Vitringa ons leert wat de federalisten bedoelden. De overige reden waren veelal variatiën op het thema door deze mannen aangegeven.
Van de Kasteele bestreed het ontwerp, omdat daarbij noch det amalgame der schulden, noch de door het volk verlangde eenheid en ondeelbaarheid was opgenomen. Zijne rede ademt een geest van waardigheid en overtuiging. Hij onderscheidt zich daardoor gunstig van velen zijner geestverwanten. Heftig was o.a. de taal van een pastoor, Witbols. Deze eindigde zijn declamatie met uit te galmen: ‘zal men dan eindelijk de maat van alle rampen, die door de voormalige Regeering tot den rand gevuld was, op de hoofden der vrijheidminnende vaderlanders zien uitstorten, en zonder hoope van herstel, helaas! die Braven met de Provinciale kluisters geboeïd, onder de puinhoopen van een vernield gemeenebest zien begraven worden?

{==45==} {>>pagina-aanduiding<<}

De Hemel geve, dat ik mij in dit schrikbarend vooruitzicht bedriege, en, tot den kring van een eenvoudig Burger (naar welk oogenblik ik haake) wedergekeerd zijnde, dan dat streelend vermaak in de kortstondige overblijfselen mijns naar het eind snellenden levens moge smaken, dat eene constitutie voor Neêrlands volk, haar doelwit voor den bloei des vaderlands, en het algemeen heil der Natie, op de best mogelijke wijze zal bereikt hebben: zoo niet, Burgers Representanten, en moet ik in een stille eenzaamheid het lot, het verderfiijk lot van mijn geboortewieg betreuren, en onze zandige strandduinen van mijnen klagenden zwanenzang doen weergalmen, zal ik echter niet nalaten mijne laatste druppelen bloeds, van hetwelke ik reeds uit liefde voor dit mijn vaderland, benevens van alle mijne bestaanbare vermogens ben uitgeput, voor deszelfs moog'lijk behoud, tot mijnen laatsten adem veil hebben.
Volk van Nederland, gij die mijne daden kent, gij zult mij van geene grootspraak verdenken, maar mijne oprechte meeninge, in alle gevalle door sprekende bewijzen aan den dag gelegd, hulde doen; gij zult mij het recht doen geworden van te zeggen: vader Witbols (vergeeft mij Burgers Representanten die ontvallen uitdrukking) is het volk getrouw en zich zelven gelijk gebleven.’ 1)
Schimmelpenninck eindigde zijn uitgebreid en zaakrijk advies met de conclusie:
‘Ik eindige met op alle deeze gronden te concludeeren, dat het Nationaal belangt op eene gebiedende wijze vordert, om het uitgebragte plan van Constitutie, zonder eenig aveus van alle de gronden of bijzonderheden daar bij voorkomende, tot een leiddraad voor hare deliberatiën aan te nemen, en dat te gelijk zonden behooren te worden gedecreteerd: dat 'er door deeze vergadering eene personele commissie van vijf of zeven leden, in de eerstvolgende zitting, door en uit het midden derzelve zal worden benoemd en gecommiteerd, om te onderzoeken, op hoedanige wijze het principe van de eenheid en ondeelbaarheid van het geheele Nederlandsche volk, bij de constitutie zoude behooren te worden vastgesteld en in applicatie gebragt, met aanwijzing der algemeene gronden, volgens welke de administrative magt, welke aan de Departementeele en municipale Besturen,

{==46==} {>>pagina-aanduiding<<}
ter genoegsaame beveiliging en verzekering der Burgerlijke vrijheid heid zouden behooren te worden gedemandeerd. En eindelijk op hoedanigen voet de schulden der gewesten zouden behooren te worden bijeengebragt, en tot een eenige Nederlandsche schuld gevormd; insgelijks met dnidelijke aanwijzing van zoodanige algemeene grouden van belastingen, van welke, als bij de constitutie bepaald, het Gouvernement niet zouden vermogen af te gaan, en welke het meest geschikt zullen zijn, om de gezamentlijke inwoners van alle de gedeelten van Nederland volkomen gerust te stellen, en te overtuigen, dat uit zodanige ineensmelting en vermenging der gewestelijke schulden geenzins, nu nog in het vervolg, eenige bezwarende of ruineuse gevolgen voor de onderscheidene gedeelten der Republiek te vreezen zijn. En dat dezelve commissie, omtrent al het voorzeide, uiterlijk binnen den tijd van eene maand na dit te nemen Decreet, de Vergadering zal dienen van een gedetailleerd rapport. - Op deezen voet, Burgers, zie ik mogelijkheid om tot eene verstandige afdoening te geraken, en zonder dit voorzie ik niets anders dan een opeenstapeling van tegenstrijdigheid, ongerijmdheid en verwarring.’ 1)
‘En ik concludere dus, op al deze en dergelijke gronden, dat bij Ulieder Decreet zal behooren te worden bepaald en vastgesteld, dat het overgegeven plan van constitutie over het geheel zal worden gemaakt tot een voorwerp en leiddraad van de verdere deliberatiën dezer Nationale Vergadering, naar 't inhouden van ons Reglement’. 2) Alzoo eindigde Vitriuga, een der meest bekwame en eerlijkste federalisten, zijn belangrijk advies.
Men ziet uit het aangehaalde, dat de radicalen in geenen deele tevreden waren met het ontwerp van constitutie. Het voldeed dan ook in geenen deele aan hun ideaal - een op zuivere beginselen van volkssouvereiniteit opgetrokken staatsgebouw.
De gematigden, bevreesd voor de gevolgen der verwerping, wilden het ontwerp onder voorbehoud aannemen tot leiddraad der beraadslagingen. Wanneer het ingediende plan verworpen werd, moest de oude commissie, met tien leden vermeerderd, binnen een maand een nieuw ontwerp indienen. Beide ontwerpen, zoo-
{==47==} {>>pagina-aanduiding<<}
wel het oude als het nieuwe, moesten dan aan het volk worden voorgedragen. Dit was door het reglement der N.V. vastgesteld. Nu begrepen de gematigden, dat, wanneer dit geschiedde, men weinig kans had van een beter ontwerp te erlangen; dat daardoor tijdverlies zonde onstaan en schromelijke verwarring.
Alleen de federalisten, wier ziel in het ontwerp teruggevonden werd, waren tevreden en niets zoude hen aangenamer geweest zijn dan eene gave aanneming van hun troetelkind.
Nadat men dus gedurende elf dagen, het vóór en tegen had aangehoord, zoude eindelijk, den 29sten November, de stemming plaats hebben, over het al of niet aannemen van het ingediend ontwerp tot leiddraad der beraadslagingen.
De tijdelijke voorzitter, Ysbrand van Hamelsveld, begon met eene mislukte poging om de verschillende partijen te vereenigen. Hij gaf eene verklaring van de woorden ‘het plan aan te nemen,’ welke in geene deele die der geheele vergadering was. Zijne verklaring deed een storm losbarsten. Hij was niet in staat de orde te handhaven en moest tot het uiterste middel zijn toevlucht nemen door zich te dekken en de vergadering uit een te doen gaan.
Spoedig daarop werd de Vergadering weder geopend. De vrede werd niet meer verstoord en met 66 tegen 52 stemmen werd het besproken ontwerp tot leiddraad der beraadslagingen aangenomen. Maar dit besluit verhief de beginselen, in het ‘dikke boek’ weggelegd, niet tot die der N.V.
Weinig weerklank vond dit besluit bij het volk. Het begon daarvan bewijzen en teekenen te geven. Het uitte luide zijn gevoelen. Adressen werden bij de N.V. ingezonden, waarbij aangedrongen werd op het aannemen der beginselen van eene volstrekte één- en ondeelbaarheid.
Drie dagen na het gewichtig besluit van den 29en Nov. werd, naar aanleiding van een voorstel van den representant Hartogh, in de vergadering van den 1en Dec. ter tafel gebragt, en na een hevigen strijd der verschillende partijen, - met 75 tegen 23 stemmen - het besluit genomen, ‘dat het plan van constitutie, hetwelk de vergadering den volke zou aanbieden, ten grondslag zou hebben de Eenheid en Ondeelbaarheid van het geheele Nederlandsche volk in deszelfs bestaan, ten dien effecte, dat hetzelve Volk, zoo met opzigt tot deszelfs betrekkingen naar buiten, als ten

{==48==} {>>pagina-aanduiding<<}
respecte van deszelfs betrekkingen naar binnen zai worden gebragt onder één en hetzelfde opperbestuur.’ 1)
Naar aanleiding van dit besluit werden er twee commissiën benoemd. Een tot het indienen van een plan tot regeling der schulden, welke den 10den Januarij '97 haar verslag indier de; 2) een tweede (8 December '96), de commissie van zevenen, ter wijziging van het aangeboden ontwerp van Constitutie in den geest van het besluit van 2 December 3).
Deze laatste commissie volbracht binnen 20 dagen haar taak. Zij veranderde en wijzigde zooveel, dat er uit hare handen een constitutie te voorschijn kwam waarin de beginselen van Vreede en de zijnen waren weggelegd.
(Wordt vervolgd).





{==49==} {>>pagina-aanduiding<<}

Mr. Ph. Jurriaan Quint Ondaatje.

Door M.P.J. Ondaatje. 1)

Het is niet dikwijls het geval dat de naam van een geboren Ceylonees in de geschiedenis van Europa voorkomt Door verschillende omstandigheden is het gebeurd, dat de persoon die het onderwerp is van deze bijdrage, eene hoofdrol heeft gespeeld in de geschiedenis van zijn aangenomen vaderland, Holland, waarvan Ceylon toenmaals eene onderhoorigheid was. Hij zette zijne dierbaarste belangen, ja zelfs zijn leven op het spel voor Hollands welzijn. Daarom moet zijne geschiedenis beschonwd worden als een deel der geschiedenis van dat land, gedurende het tijdvak dat hij leefde, en verdient dus allezins meer opmerkzaamheid. Hij vereenigde in zich den redenaar, staatsman, regtsgeleerde en krijgsman; maar, par excellence, was hij een echt patriot en onversaagd strijder voor vrijheid in het burgerlijke en godsdienstige.
Peter Ondaatje of Quint Ondaatje, gelijk hij in zijn

{==50==} {>>pagina-aanduiding<<}
geboorteland en aangenomen vaderland genoemd werd, was den 18den Junij 1758 te Colombo geboren. De kust van Ceylon was toen in bezit van de Hollanders, die ze op de Portugezer, de eerste Europeanen, die haar bezochten, hadden veroverd. Het binnenste van het eiland behoorde nog aan een inlandsch vorst, den koning van Kandy, zoo als de hoofdplaats van zijn gebied heet. Gedurende de omwenteling in het laatst der vorige eeuw, die den stadhouder Willem V naar Engeland dreef, kapituleerden de Nederlandsche bezittingen op Ceylon met de Engelschen, nadat zij meer dan anderhalve eeuw onder de heerschappij der Nederlanders waren geweest. De Engelschen behielden Ceylon bij den vrede van Amiens in 1802, toen de overige bezittingen aan Holland werden terug gegeven. Onder bevel van generaal sir Robert Brownrigg, den derden landvoogd van Britsch Ceylon, en een der beste, veroverden de Engelschen het koningrijk Kandy in 1815, en zoo kwam het geheele eiland onder Britsche heerschappij.
De stamvader van de familie Ondaatje op Ceylon, Michael Jurgen Ondaatje, schijnt een merkwaardig man geweest te zijn. Uit een oud Tamoelsch huis gesproten, was hij te Arcot geboren, de hoofdplaats van Carnatica, in Zuid-Indië 1). De verovering dezer stad door Lord Clive heeft de Britsche heerschappij in Indië gevestigd. Hij was de oudste zoon van den geneesheer van den koning van Tanjore, mede in Carnatica gelegen, en beroemd als een zetel van Oostersche geleerdheid, en wegens een der prachtigste tempels van Z. Indië, en in die betrekking was hij (de zoon) zelf aan de vorstelijke familie verbonden. Op verzoek van den eersten Hollandschen landvoogd, Adriaan van der Meijden, werd hij naar Colombo gezonden, om diens vrouw van eene ziekte te genezen, waartegen de chirurgijns der O.I. Compagnie, zoowel als inlandsche geneeskundigen, te vergeefs hunne pogingen hadden aangewend. De naam van M.J. Ondaatje werd ter kennis van Zijne Excellentie gebragt door eenige kooplieden van Tanjore, die op gezette tijden naar Ceylon kwa-
{==51==} {>>pagina-aanduiding<<}
men om olifanten te koopen. Bij zijne komst, den 9den Junij 1659, bevond M.J. Ondaatje dat haar geval van bijzonderen aard was, en zonder hoop te geven op herstel, beloofde hij dat hij van zijn kant geen middel onbeproefd zoude laten Hij slaagde in zijne pogingen en zij werden dankbaar op prijs gesteld. De landvoogd stelde hem in dienst van de Nederlandsche Oost Indische Compagnie, en gaf hem de betrekking van geneesheer van de stad en omstreken van Colombo en van 's lands hospitaal in die hoofdplaats. Behalve deze belooning schonk Zijne Excellentie, die nu zijn vriend en beschermer was geworden, hem eenige stukken land, ten Oosten van Colombo, op een afstand van ruim een uur gaans van het fort. Ook bragt de landvoogd hem in kennis met de voornaamste Europesche ingezetenen, als een geneeskundige in den vollen zin van het woord, in wien zij een onbepaald vertrouwen konden stellen. Dr. Ondaatje, want zóó werd hij meestal in zijne nieuwe woonplaats genoemd, was dien ten gevolge verpligt zich te Colombo
te vestigen, waar hij eene uitgebreide practijk genoot, zoowel onder Europeanen als Inlanders, bij wie hij in hooge achting stond. Zijn omgang met de eersten bragt hem tot het besluit, afstand te doen van zijne nationale gedsdienst, het Brahmaïsme, en het Protestantisme te omhelzen, waarvan hij een opregt belijder werd, terwijl eenige zijner afstammelingen sieraden werden van de Christelijke kerk. Hij huwde Magdalene de Croos, die te Colombo geboren was uit Portugesche ouders, die zich gedurende de Portugesche heerschappij op het eiland hadden gevestigd. Hij verwekte bij haar 3 zonen en 3 dochters. Bij haar overlijden, in December 1688, huwde hij eene inlandsche vrouw, die hem 7 kinderen schonk (waarvan drie bij het leven van hunne ouders stierven). Van lieverlede werd hij de stamvader van eene uitgebreide familie op Ceylon, die zich over het algemeen onderscheiden heeft door bekwaamheid, en door de dengdelijkheid van hun persoonlijk karakter. Eenige leden dezer familie hebben gewigtige betrekkingen bekleed in dienst der Nederlandsche regering van Ceylon. In verscheidene vertakkingen is dit geslacht naar Europa en den Indischen Archipel overgeplant. Dr. Ondaatje stierf te Colombo in 1714 in hooge achting en gezegenden ouderdom. Hij liet verscheidene handschriften na van geneeskundigen inhoud, die hij aan zijn' oudsten zoon bij zijne tweede vrouw vermaakte, die het beroep van zijn' vader volgde.

{==52==} {>>pagina-aanduiding<<}

Pieter Ondaatje, de 5de in regte linie van afstamming van zijnen stamvader M. Ondaatje, was de oudste zoon van Willem Jurgen Ondaatje, die zijne eerste opleiding tot geestelijke genoot aan het Seminarie te Colombo op kosten der O.I Compagnie. Later werd hij rector van dit Seminarie; hij was de eenige op Ceylon geboren persoon die deze gewigtige betrekking heeft bekleed. Daarna studeerde hij aan de Universiteit te Utrecht, waar hij Iman Willem Falck onder zijne medestudenten telde, dezelfde die later Gouverneur van Ceylon werd, en die zich steeds als vriend en beschermer van Ondaatje heeft getoond. Falck vereenigde de wijsheid van den staatsman met de kunde van den geleerde. Zijn bestuur, dat langer heeft geduurd dan dat van een der overige Nederlandsche landvoogden van het eiland, was uitmuntend. Een zijner eerste daden was het vredesverdrag dat hij met den vorst van Kandy sloot, waarbij het ongehinderd bezit van alle plaatsen op de kust aan de Nederlanders werd verzekerd. Ook bragt bij orde en stelselmatigheid in het bestuur, moedigde den landbouw aan, en bevorderde de kaneelkultuur in die mate, dat de Compagnie niet langer van Kandy afhankelijk behoefde te zijn voor de levering van dit artikel. In 1785 overleed hij te Colombo in den ouderdom van 49 jaren, algemeen betreurd; een gedenkteeken voor hem is in de Hollandsche kerk aldaar opgerigt.
W. Ondaatje keerde na zijne ordening, en na zich in den echt verbonden te hebben met Hermina Quint, eenige dochter van Pieter Quint, een burger van Amsterdam, in Maart 1758 naa Ceylon terug. Met voorbeeldigen ijver en trouw was hij daar werkzaam als predikant, zoowel te Colombo als te Jaffna in het Noorden van het eiland. Hij verrigtte de dienst in niet minder dan drie talen, Hollandsch, Portugeesch en Tamil 1). De laatstgenoemde was zijne moedertaal. Hij was de eerste die op

{==53==} {>>pagina-aanduiding<<}
Ceylon eene nieuwe vertaling van het O.T. daarin begon. In 1769 werd hij uit de geestelijken van Colombo gekozen tot rector van het Seminarie, bij den dood van S.E. Bronsveld, die den Heidelbergschen Catechismus in het Tamil vertaald heeft. Hij behield deze betrekking tot zijne verplaatsing naar Jaffna in 1777, waar hij in 1790 bemind en geacht zijne loopbaan besloot. Hij was wel bekend als pathetisch en practisch prediker, en zelden gebeurde het dat hij geen tranen uit de oogen zijner toehoorders deed rollen 1).
Pieter Ondaatje, op Ceylon geboren, kort na zijns vaders terugkeer uit Europa, ontving zijne eerste opleiding in zijn geboorteland en werd vervolgens naar Holland gezonden om daar zijne studie voor het predikambt voort te zetten. Op den 16den November 1777, toen hij den ouderdom van 15 jaren bereikt had, scheepte hij zich in naar Europa, vergezeld door zijnen neef, den eenigen in leven gebleven zoon van Philip de Melho, den eersten Ceylonees, die tot het predikambt werd toegelaten, een der geleerdste theologen en bijbelvertalers die tot nog toe in Indië en Ceylon bekend zijn 2). Te Amsterdam ontving hij 4 jaren lang onderrigt in de Latijnsche en Grieksche talen. Hij zelf, zoowel als zijn bloedverwant, woonde daar ten huize van zijn grootvader Pieter Quint, bij wiens dood hij op verzoek den toenaam Quint aannam. Toen zijne klassische opvoeding voltooid was. woonde hij de akademische lessen bij in de 4 faculteiten van theologie, philosophie, geneeskunde en regtsgeleerdheid, en verkreeg

{==54==} {>>pagina-aanduiding<<}
den graad van, Artium Liberalium Magister, Philosophiae Dr. te Utrecht, den 15den November 1782. Te Leiden promoveerde hij in de regten den 13den Januarij 1787.
Quint Ondaatje was de eerste Ceylonees die deze graden verkreeg en na verloop van 80 jaren heeft hij in dit opzigt zijne wederga niet gevonden, in weerwil van de grootere waarde die thans aan opleiding wordt gehecht, en het vergemakkelijkt verkeer tusschen Ceylon en Europa. In zijn' studietijd was Bellamy zijn huisgenoot; beiden beoefenden gezamenlijk nu en Jan de dichtkunst, en eenige van hun gemeenschappelijk gedichte proeven zijn in het licht gegeven. (Zie: Proeven voor het verstand, den smaak en het hart, door Bellamy en eenige zijner kunstvrienden. 2 dln. Rotterdam, 1825.) Op den je gdigen leeftijd van 24 jaren, ontving hij wegens zijne uitstekende verdiensten (0 Februarij 1783) de buitengewone eer van het burgerregt der stad Utrecht, waardoor hij verkiesbaar werd tot alle ambten en waardigheden van den Staat, en geregtigd tot de voorregten en vrijheden die de ingezetenen van het land genoten. Om dezelfde reden ontving hij in het volgende jaar het burgerregt te Wijk bij Duurstede. De betreurenswaardige toestand der vereenigde provinciën, ten gevolge van het inconstitutioneel bestuur van den stadhouder Willem V, was voor een vaderlandlievend man als Q. Ondaatje eene bron van bitter hartzeer. Daarom besloot hij zich met politiek te bemoeijen, om zoo mogelijk, de misbruiken in de regering te hervormen, en aan de ingezetenen hunne constitutionele regten en voorregten terug te geven.
Om dit doel te bereiken, trachtte een groot gedeelt der burgerij, als eene conditio sine qua non, de constitutie fundamenteel te herstellen; gedurende deze groote politieke beweging, die in 1785 te Utrecht voorviel, werd Q. Ondaatje wegens zijne schitterende talenten, groote populariteit, en zijn persoonlijken invloed, tot Representant der burgers benoemd en als zoodanig door de regering erkend. Maar toen hij met grooten ijver en groote vrijmoedigheid de regten en belangen van het volk voor don raad der stad Utrecht gehandhaafd had, stelde het geregtshof eene criminele vervolging tegen hem in. Deze vervolging evenwel liet men ten slotte varen, door de bemiddeling van zijne committenten, die zijne zaak tot hunne eigene maakten. Daarna werd hij tot belooning voor zijne diensten, achtereenvolgens bewezen als luitenant, kapitein en majoor van het gewapend corps burgers, door

{==55==} {>>pagina-aanduiding<<}
de povinciale staten van Utrecht, tot kapitein van de infanterie benoemd in het regiment van den luitenant-generaal Van den Boreh, en door de staten der provincie Holland werd hij amgesteld tot adjudant-generaal van de vereenigde troepen van Utrecht en Holland die toen in garnizoen waren, tot opperbevelhebber van de Guides, en tot directeur-general van de geheime correspondentie in het hoofdkwartier van den legerbevelhebber, den rijngraaf Salm Grombach. Bij den vijandelijken aanval der Pruissische troepen in September 1787 ontruimde hij op hooger bevel de stad Utrecht met het garnizoen van militairen en burgers, en voerde schermutselingen met den vijand tot den 2den October, toen hij een' veelbeteekenden wenk ontving het land zoo spoedig mogelijk te verlaten. Doch in plaats van het voorbeeld te volgen van het meerendeel der voortvlugtige patriotten, die eene toevlugt in Frankrijk zochten, om daar afbankelijk te worden van de karige goedwilligheid der regering, begaf hij zich van Amsterdam naar Hamburg, waar hij den 9den October aankwam. In het geheim gewaarschuwd, ging hij van daar weder ondr zeil op den 25sten van dezelfde maand en an eene zeer gevaarlijke reis op de Noordzee, kwam hij vermoeid en door de stormen heen en weer geslingerd den 15den November in de haven van Ostende ten anker. Na eenige dagen rust ging hij naar Brussel, waar hij reeds twee leden van den raad van Utrecht met der woon gevestigd vond, namelijk Smissaart en Westrenen. De eerste was een dergenen, die steeds met hem vereenzelvigd zijn geworden in zijne politieke daden, en hij was door de naauwste banden van persoonlijke vriendschap aan hem verbonden.
Hier vernam hij de tijding van zijne verbanning uit Utrecht en de verbeurdverklaring zijner goederen, met voorbehoud van ligchamelijke straf, als schuldig aan hoogverrand, in geval hij in handen van het geregt mogt geraken. Zijne misdaad bestond, om het met één woord uit te drukken, in vaderlandslievenden ijver, tegen de belangen van de anglomanie en het orangisme van dien tijd aangekant. Te Brussel gaf hij onderrigt in verschillende vakken aan de kinderen van Westrenen en Smissaart, zijne medevlugtelingen, maar hij verliet die stad wegens de oneenigheden onder de burgerij en kwam den 9den April 1790 te Gent. Hier zocht hij rust en verpozing voor zijne letterkundige studiën in gezelschap van zijn' hooggeschatten vriend Frederik von Liebeherr, die het kasteel Groenengewald, nabij die stad, be-
{==56==} {>>pagina-aanduiding<<}
woonden. Eene korte verpoozing was hem slechts vergund.
In den nacht van den 10den Junij werd het huis, waar zij woonden, door gewapend volk omringd, en von Liebeherr naar het klooster der Dominikanen gevoerd. Q Ondaatje vergezelde hem daarheen, vast besloten zijn lot te deelen, toen hij zelf op een ongegrond vermoeden gearresteerd werd. Op den derden dag evenwel bleek het dat beiden onschuldig waren; zij werden daarop niet alleen eervol in vrijheid gesteld, maar ook tot een bewijs van eerbied, door een militair escorte naar het kasteel teruggeleid.
De veronderstelde misdaad was deelneming in de zaak van generaal Meerschen tegen Van der Noodt en Van Eupen.
Gent scheen op den duur geen rustige wijkplaats voor patriotten te zijn, zoodat Q. Ondaatje deze stad weldra verliet.
Geen bedrijf, hoe nederig ook, versmadend, dat hem eene eervolle onafhankelijkheid kon verzekeren, werd hij deelhebber in de haringvisscherij en touwslagerij van Bernard Blok te Grevelingen, een der voornaamste patriotten uit de provineie Holland. Intusschen verloor hij zijn land niet uit het oog. Hij vestigde zieh te Duinkerken, waar hij eene drukpers van grooten naam kocht, namelijk die van Von Schelle. Daar gaf hij in 1791 en in 1792 het welbekende werk in het licht, getiteld: Bijdragen tot de geschiedenis der omwenteling in 1787, in twee stukken Van deze pers kwam ook menig ernstig en treffend beroep op de Fransche natie, ten behoeve der Nederlanders die naar Frankrijk waren gevlugt.
Maar zoodra het gerucht zich daar verbreidde dat het vaderland in gevaar was, liet hij haastig, zoowel zijne pers te Duinkerken als zijn bedrijf te Grevelingen in den steek en nam in Julij 1792 als vrijwilliger dienst in het Fransch legioen van vreemdelingen, alleen geleid door zijne gehechtheid aan zijn aangenomen vaderland. Door de jaloezy der andere officieren werd hem de rang van kapitein niet vërleend; maar, na eenigen tijd in het legioen gediend te hebben, gaf de opperbevelhebber Dumouriez, op wiens aansporing het corps gevormd was, hem wederom dezen rang. Hij werd kapitein in het Fransche leger dat naar Holland bestemd was en aan den adjudant-generaal toegevoegd. Den 23sten Februarij 1793 woonde hij het bombardement van Breda onder generaal Westermann bij, en na de capitulatie op den 25sten, bezette hij den volgenden dag de poort

{==57==} {>>pagina-aanduiding<<}
der stad, en den 1sten Maart die van Geertruidenberg, na het bombardement en de aldaar mede gevolgde capitulatie.
Na de bekende nederlaag van generaal Dumouriez, werd generaal Westermann naar Turnhout gezonden, om daar de Oostenrijkers in bedwang te houden.
Ondaatje plaatste zich toen onder het bevel van zijn' opvolger, generaal De Vaux, die zijn hoofdkwartier in de Klundert had gevestigd, en dien hij bijstond in het terug drijven der Pruissen naar Tilburg. Daarna diende hij als vrijwilliger te Duinkerken, bij de verdediging dier stad tegen den aanval der vereenigde Engelsche en Oostenrijksche troepen. Toen het beleg opgeheven werd ging hij (den 12den September) te Calais wonen, waar hij, eerst met een compagnon, Bellegarde, daarna alleen, zich met zijne geliefde bezigheid onledig hield, het bestuur van eene drukpers, welker oprigting de regering van Calais had vergund. Daar gaf hij, nevens andere geschriften, een letterkundig en politiek dagblad uit, de Courier de Calais, genaamd.
Vele emigranten uit de vereenigde provinciën vertoefden toen te Calais, en onder hen ook Christina, dochter van Adriaan Hoevenaar te Utrecht, en afstammeling van den beroemden staatsman De Witt. Quint Ondaatje beminde haar met de hartstogtelijkheid van zijn' enthusiastischen aard, en een huwelijk, volgens de wetten der Fransche republiek gesloten, vereenigde hen op den 7den Mei 1794. Bij de revolutie van 1795 werd Quint Ondaatje door de Staten-Generaal der Bataafsche republiek officiëel uitgenoodigd naar zijn aangenomen vaderland terug te keeren. Hij deed zijne pers over aan den burger Poiccterin la Croix en keerde, na eene ballingschap van 8 lange jaren, den 11den April 1795, naar 's Hage terug, waar hij tot Onder-secretaris bij het Departement van Oorlog werd aangesteld, en op den 1sten Maart 1796 tot Directeur der Oost-Indische Compagnie. In deze hoedanigheid verliet hij Amsterdam den 6den November van dat jaar, om van Texel naar St. Ubes in Portugal te zeilen, met het doel om de Oost-Indische retourvloot, die met rijke koopwaren beladen in die haven was binnengeloopen, uit de handen der Engelschen te redden. Den 18den November leed hij schipbreuk, en werd door een schip van Bagonne naar de Spaansche haven Camarinas gebragt. Daar gekomen zette hij, met zijn secretaris La Pro, over Corunna en Oporto zijne reis overland voort naar Lissabon, waar hij den 20sten December aankwam.

{==58==} {>>pagina-aanduiding<<}

Hier te Lissabon redde hij de Oost-Indische schepen met hunne lading, in weerwil van den tegenstand van den Nederlandschen Consul, Gildemeester, en den Directeur der O.I. Compagnie, Hartsinck, die beiden zamenspanden met de regering, die hem beval Lissabon binnen 3 dagen en het koningrijk Portugal binnen 8 dagen te verlaten. Den 16den Januarij 1797 begon hij zijne reis van Lissabon naar Madrid, waar de Nederlandsche gezant Valckenaar hem aan den Fransche, Periquan, voorstelde. Bij zijn vertrek kreeg hij een paspoort en militair geleide, en zoo bereikte hij de grenzen van Frankrijk. Den 17den Februarij zette hij vandaar zijne reis voort naar Parijs, waar hij den 2den Maart aankwam, en op heusche wijze ontvangen werd door den Nederlandschen gezant, Meijer, evenals vroeger door Valckenaar te Madrid en Aranjuez. Van de Fransche hoofdstad keerde hij naar Amsterdam terug, dat hij den 19den van dezelfde maand bereikte.
Door het Uitvoerend Bewind der Bataafsche republiek naar 's Hage ontboden, werd hij den 21sten Februarij 1798 tot Secretaris-Generaal van Politie en Binnenlandsche Correspondentie benoemd, waarbij hij zijn lidmaatschap van Raad voor de Aziatische bezittingen behield.
In 1799 vervaardigde hij eene kaart van de Bataafsche Republiek met hare verschillende Departementen, ringen en districten, die nog altijd als een belangrijk historisch document aangehaald wordt. Hij bood die der Nationale Vergadering aan, met eene gepaste toespraak en ontving daarvoor teekenen van dankbaarheid en bewondering. Op het einde van 1799 deed hij afstand van zijn' post als Secretaris van Politie en Binnenlandsche Correspondentie, en ging den 1sten Januarij 1800 naar Amsterdam, waar hij zijn zetel in de vergadering van den Aziatischen raad weer innam, en den 15den Mei werd hij eervol en zonder verdere verantwoordelijkheid van dezen pligt ontslagen. Daarop vestigde hij zich weer te 's Hage, waar hij, om in het onderhoud van zijn toenemend gezin te voorzien, als advocaat practiseerde, sedert Junij 1800. In het volgend jaar verkreeg hij daarbij de betrekking van Solliditeur bij de Marine, die hij tot 1804 behield. Na den vrede van Amiens werd hij door den Aziatischen raad benoemd om bezit te nemen van de Nederlandsche etablissementen in het Westen van Indie met den rang van kolonel, dien hij reeds sedert 1795 bekleed zou hebben, ware niet omstreeks

{==59==} {>>pagina-aanduiding<<}
dien tijd het leger gereorganiseerd, en zoo hij niet den post van Onder-secretaris van Oorlog had aangenomen.
In 1806 werd Ondaatje aangesteld als raad van Financien van de Bataafsche Republiek en den 31sten Augustus van dat jaar als President van den Raad van imposten en prijzen in het Koningrijk Holland onder Lodewijk Napoleon, den vader van den tegenwoordigen keizer van Frank ijk. Nadat Nederland bij Napoleon's rijk was ingelijfd, werd Ondaatje aangesteld tot lid van den keizerlijken prijsraad te Parijs, te gelijk met twee andere regtsgeleerden, die met hem leden van den prijsraad te 's Hage waren geweest. Deze betrekking bekleedde hij tot den eersten val van Napoleon in 1814. Daarna, den 27sten Mei van dat jaar, had hij te Parijs een onderhoud met prins Willem Frederik, zoon van den gewezen stadhouder, die bij de revolutie ten gunste van den prins van Oranje den titel van Sonverein Vorst der Vereenigde Nederlanden aannam, en thans historisch bekend als Willem I.
Dezen vorst, merkwaardig wegens zijne groote deugden, militaire bekwaamheden en politieke wijsheid, bood Q. Ondaatje zijne diensten aan, ten behoeve van het land, dat hij zoo zeer liefhad, en waarvoor hij zooveel had geleden. Wijsselijk nam de vorst die aan, waarop Ondaatje met zijn gezin naar 's Hage vertrok, waar hij den 8sten Augustus aankwam.
Maar hij was bestemd om te ondervinden hoe spoedig de ijver van partijgangers de geveelens van hunnen leidsman voorbijstreeft. Hetgeen de vorst zelf regtmatig achtte met vergetelheid te bedekken, konden zijne vrienden in geenen deele vergeven. Toen Quint Ondaatje bevond dat zijn verblijf in Nederland hem waarschijnlijk aan verlegenheid en gevaar zoude blootstellen, verzocht hij eene burgerlijke betrekking in Oost-Indië Bij koninklijk besluit van 9 Februarij 1815 werd de naam van Quint Ondaatje vermeld onder die van de burgerlijke beambten der 1ste klasse voor de Indische dienst. Daar deze beambten eerst het volgend jaar naar Indië zouden vertrekken, en hij sedert zijnen terugkeer van Parijs geen geldelijk voordeel hoegenaamd had genoten, ontving hij, na het aanbieden van eene memorie aan zijnen Souverein, eene gratificatie van ƒ 700 en eene som van ƒ 100 's maands bij koninklijk besluit d.d 24 April 1815, tot het tijdstip dat de schepen naar O Indië zouden uitzeilen, of tot dat hij eene voegzame betrekking in Europa zoude hebben erlangd.

{==60==} {>>pagina-aanduiding<<}

Toen het vertrek der schepen eene maand lang vertraagd werd, bragt hij dien tijd te Vlissingen en Middelburg door, en scheeple zich eindelijk met zijn gansche gezin den 31sten Maart 1816 aan boord van het linieschip de Nassau in, met 60 andere personen voor de dienst in O. Indië bestemd, en bereikte zijne bestemming den 4den September. Maar teleurstelling, kwelling en verdriet hadden hun werk reeds gedaan. Vóór zijne aankomst te Batavia kreeg hij eenen aanval van beroerte, en hoewel hij in zoo verre herstelde dat hij benoemd konde worden tot raadsheer in het hoog geregtshof te Batavia (den 7den Julij 1817) hadden zijne vermogens toch aanmerkelijk geleden. In de hoop op herstel zijner geknakte gezondheid, kreeg hij drie maanden verlof van de regering. Maar rust en geneesmiddelen baatten niet.
Den 3den April 1818 blies hij den laatsten adem uit. Zijne vrouw die hij zoo lang en teeder bemind had, en die tot nog toe volkomen gezond was gebleven, daalde weinige maanden na hem tən grave.
Ondaatje had bij zijne vrouw 12 kinderen verwekt; 7 van deze stierven in hunne jeugd. De overlevenden bestonden in 3 dochters en 2 zonen. De jongste dochter, geboren te Utrecht den 8sten November 1805 (en die thans op Jersey woont) ging in 1860 met hare familie naar Ceylon, en keerde na drie jaren verblijf aldaar, naar Engeland terug. Zijne zonen onderscheidde zich in de Indische dienst; de jongste, een officier van grooten naam, stierf te Soerabaja, in den vroegen ouderdom van 37 jaren in 1841; eene korte schets van zijn leven is te vinden in de Javasche Courant No. 102 van den 22ston September 1841.
Het portret van Dr Quint Ondaatje stelt een man van energie voor; in uiterlijk en kostuum heeft hij eenige gelijkenis op eenen Franschman van de type van Mirabeau.


{==61==} {>>pagina-aanduiding<<}

Proeve eener vertaling van Alfred Tennyson.


	Dora.
Op Allan's hoeve, woonde Willem saam 
Met Dora. Willem was des pachters zoon 
En zij zijn nicht. Wanneer de oude man 
Hen aanzag, dacht hij dikwijls bij zich zelf: 
‘Die beiden maak ik eens tot man en vrouw.’ 
En Dora voegde gaarn zich naar dien wensch. 
Zij minde Willem; maar de jongeling, 
Wijl opgegroeid met haar in 't zelfde huis, 
Dacht niet aan Dora. 
Eind'lijk kwam de dag 
Dat Allan Willem tot zich riep en sprak: 
‘Mijn zoon ik huwde laat; maar voor ik sterf, 
Zou 'k nog zoo gaarn een kleinkind op mijn knie 
Doen op en neder dansen. Op de keus, 
Die 'k voor u deed, heb ik mijn hart gezet. 
Zie Dora aan! z' is knap van aangezicht, 
In spaarzaamheid haar leeftijd ver vooruit, 
Zij is mijn broeders dochter; 'k had met hem 
Eens hooge woorden, daarop scheidden wij, 
Hij stierf in 't vreemde land; om zijnent-wil 
Voedd' ik zijn dochter op; neem haar tot vrouw; 
Want dag en nacht sints lange jaren her 
Was steeds dit huwelijk mijn hartewensch.’ 
Maar kortaf luidde Willem's antwoord: ‘Neen.’ 

{==62==} {>>pagina-aanduiding<<}

Ik huw met Dora niet; zoo waar ik leef, 
'k Wil niet met Dora huwen!’ Op dit woord 
Sloeg d'onde man ontroerd de handen saam. 
‘Gij wilt niet knaap!’ dus sprak hij, ‘durft ge dus 
Mij antwoord geven? in mijn jongen tijd 
Was vader's wil mij wet, en op uw beurt 
Zult gij doen 't geen ik wensch. Bedenk u wel: 
Een' maand tot overwegen geef ik U. 
Wanneer gij dan niet doet wat ik begeer, 
Dan, bij den Heer, die mij het leven schonk, 
Dan jaag ik u uit huis en hof en nooit 
Duld over mijnen drempel ik u weer.’ 
Maar Willem gaf een driftig norsch bescheid 
Beet zich de lip aan stuk en snelde heen. 
Hoe meer hij naar haar keek, hoe minder kon 
Hij Dora uitstaan en zijn toon was barsch, 
Maar zij verdroeg dit met geduld. Nog voor 
Het eind der maand verliet hij s'vaders huis, 
Verhuurde zich tot werken op het veld. 
En half uit spijt half uit genegenheid 
Nam hij tot vrouw Maria Morisson, 
De dochter eens daglooners. Toen door 't dorp 
De huw'lijksklok weergalmde, sprak de boer 
Zijn nicht dus aan: ‘Mijn kind ik heb u lief, 
Maar zoo gij ooit een enkel woord met hem 
Die eens mijn zoon was, wisselt, of met haar 
Die hij zijn vrouw noemt, dan is ook voor u 
Mijn denr gesloten; want mijn wil is wet.’ 
En Dora, die zachtmoedig was van aard, 
Beloofde 't, want zij dacht, ‘het blijft zoo niet; 
Oom zal 't in 't eind vergeven.’ Dag aan dag 
Ging zoo voorbij, tot Willem's vrouw een zoon 
Ter wereld bragt; toen kwam 't gebrek in huis, 
En dag aan dag ging hij zijn vader's denr 
Met een gebroken hart voorbij; maar ach! 
Zijn vader hielp hem niet; doch Dora zond 
Ter sluik hun toe, wat zij besparen kon. 
En zonder dat ze wisten welke hand 
Hun bijstand bood; tot Willem eindelijk 
Door koorts werd aangetast en, eer de oogst 

{==63==} {>>pagina-aanduiding<<}

De voorraadschuren vulde, was hij dood. 
Maar toen ging Dora tot Maria, die 
In diepe droefheid neêrblikte op haar zoon, 
En die van Dora, al wat slecht is, dacht. 
En Dora sprak: ‘Maria, 'k heb mijn oom 
Tot dusver steeds gehoorzaamd: 'k deed verkeerd; 
Want door mijn schuld trof Willem 't ongeluk, 
Maar om den wil van hem, die niet meer is, 
Om uwent-wil, de vrouw, die hij verkoor, 
En om het weesje kom ik thans tot u. 
Gij weet, wij hadden hier in vijf jaar tijds 
Niet zulk een rijken oogst. Geef mij den knaap. 
Ik plaats hem in de tarwe, waar het oog 
Van d'ouden man hem zien moet. Als zijn hart 
Dan vol van vreugd is door den rijken oogst, 
Zal hij het knaapje zeeg'nen om den wil 
Van hem, die niet meer is.’ En Dora nam 
Het jongsken met zich naar het tarweveld, 
Waar zij hem plaatste op een' aardenwal 
Die niet bezaaid was, maar waar korenbloem 
En klaproos bloeide; doch de pachter kwam 
Van d'and'ren kant in 't veld en zag haar niet. 
En geen van zijne knechten had den moed 
Hem Dora aan te wijzen met het kind. 
En Dora was zoo gaarn tot hem gegaan, 
Maar durfde niet. De maaiers maaiden 't koorn. 
De zon ging onder en de avond viel. 
 
Maar toen de morgen daagde, nam z' op nieuw 
Het knaapje met zich mede naar het veld; 
Zij vlocht een krans van bloemen, dien zij om 
Zijn hoedje wond, opdat hij in het oog 
Van Allan er aanvallig uit zon zien. 
Toen nu de pachter weêr het veld betrad, 
Toen zag hij Dora, liet de knechts aan 't werk. 
Kwam naar haar toe en vroeg: ‘Wat doet gij hier? 
Waar waart gij gister? wien behoort dat kind?’ 
Met neergeslagen oog en zachte stem 
Gaf zij ten antwoord: ‘Dit is Willem's zoon.’ 

{==64==} {>>pagina-aanduiding<<}

‘En had ik dit,’ sprak Allan, ‘had ik dit 
U niet verboden, Dora?’ 't antwoord was: 
Doe wat ge wilt met mij; maar neem het kind 
En zegen het om hem, die niet meer is!’ 
‘Ik zie het al,’ sprak Allan, ‘'t is een list 
Door u en door die vrouw beraamd. Moet ik 
Mijn plicht nog leeren en van u? Gij wist 
Mij te trotseren. 't Is mij wel; den knaap 
Zal 'k tot mij nemen; maar wat u betreft, 
Ga uit mijn oogen, nooit ziet gij mij weêr!’ 
Dus sprekend nam hij 't knaapje op, dat zieh 
Al schreiend weerde en de bloemenkrans 
Viel neêr voor Dora's voet, en met haar hand 
Bedekte zij haar oogen. 't Droef gesnik 
Van 't jongsken klonk door d'afstand over 't veld 
Steeds zwakker in haar oor, zij boog het hoofd, 
Dacht aan den dag toen zij voor 't eerst hier kwam. 
Aan alles wat gevolgd was: weenende 
Boog zij haar hoofd. De maaiers maaiden 't koorn. 
De zon ging onder en de avond viel. 
 
Daarop ging Dora naar Maria's huis. 
Toen zij alleen den drempel overschreed, 
Zag deze, dat de knaap niet bij haar was, 
En prees ze God, die in haar weduwstaat 
Haar dus te hulp kwam. Dora sprak: ‘Mijn oom 
Nam 't knaapje tot zich; maar, Maria, mij 
Wil hij niet weêrzien, laat mij nu met u 
Te zamen wonen - samenwerken?’ ‘Neen’ 
Was 't antwoord, ‘neen, ik wil niet dat mijn leed 
Door u gedragen worde. Bovendien, 
Nu 'k mij bedenk, krijgt hij mijn jongen niet. 
Hij zou hem hardheid leeren en misschien 
Zijn moeder doen verachten. Kom, ga mee: 
Ik neem mijn knaap met mij terug naar huis 
En vraag voor U vergeving; maar als hij 
U niet terngneemt, dan zal 't zelfde huis 
Ons beider woning zijn, en gij en ik 
Wij werken dan te zaam voor Willem's kind, 
Tot dat hij groot is en ons helpen kan.’ 

{==65==} {>>pagina-aanduiding<<}

En daarop kusten zij elkaâr en toen 
Begaven zij te zamen zich op weg 
Naar Allans erf. De deur stond op een kier. 
Zij gluurden door de reet; het knaapje zat 
Door grootvaârs arm omvat op grootvaârs knie, 
Hij streelde hem de handjes en 't gelaat, 
Als had hij 't jongsken lief; het knaapje greep 
Al kraaiend naar de gouden ketting, die 
Uit Allan's vestrok hing en blonk bij 't vuur; 
Doch, toen het opkeek en zijn moeder zag, 
Begon 't te schreien om bij haar te zijn, 
En Allan liet hem los. Maria sprak: 
‘O vader! - als ik u zoo noemen mag? - 
Nog nimmer vroeg 'k u voor mij zelve iets, 
Noch ook voor Willem of voor Willem's kind, 
Maar nu kom ik tot u om Dora's wil. 
Neem haar weer tot u; want zij heeft u lief. 
Mijnheer, toen Willem stierf, stierf hij in vreê 
Met alle menschen, want hij zeide mij, 
Dat, schoon hij geen berouw had van zijn keus, 
Daar ik een goede vrouw hem was geweest, 
Hij toch verkeerd gehandeld had met dus 
Zijn vader te weerstreven.’ ‘Moge God 
Hem zeeg'nen,’ sprak hij, ‘nimmer lijde hij 
Wat ik geleden heb.’ Toen wendde hij 
't Gelaat en overleed.....Ik arme vrouw! 
 
‘Maar nu geef mij mijn zoon terng; gij maakt 
Hem hard; zijn's vaders nagedachtenis 
Zon hij niet eeren. Neem gij Dora weêr, 
En laat dan alles zijn gelijk het was!’ 
Dus sprak Maria. Dora had 't gelaat 
Verborgen achter haar en in 't vertrek 
Was 't dood'lijk stil; tot eensklaps d'onde man 
In suikken uitbrak. ‘'t Is mijn schuld, mijn schuld! 
Ik heb mijn zoon gedood, mijn zoon gedood! 
En 'k had hem toch zoo lief! mijn dierb'ren zoon! 
O God vergeef mij! 't is mijn schuld, miju schuld! 
Omhelst mij kind'ren, en zij kusten hem 
En hingen aan den hals van d'ouden man. 

{==66==} {>>pagina-aanduiding<<}

Het hart verscheurd door naberouw en smart, 
Kwam hondervoud zijn liefde weer terug. 
Aan Willem denkend en met Willem's zoon 
Aan 't hart gedrukt, bragt Allan drie uur lang 
Al snikkend door. 
Toen woonden deze vier 
In één huis saam, tot na verloop van tijd 
Maria weer op nieuw in 't huw'lijk trad, 
Maar Dora bleef voor altijd ongehuwd. 

Meina.





{==67==} {>>pagina-aanduiding<<}

De Nederlandsche omwenteling van 1795-1798.

(Eene historische herinnering)

Door C.L. Walther.

II.

Den 20 Januari '97 begon men met de discussiën over de verschillende hoofdstukken en artikels van de Constitutie. Men nam, zooals besloten was, het oorspronkelijk ontwerp tot leiddraad, maar vergeleek dit telkens met het gewijzigde ontwerp der Zevenen.
Hevig was de strijd, die ook toen gevoerd werd. De beginselen, reeds zoo dikwijls in de N.V. voorgestaan en bestreden, deden nogmaals hun recht gelden. Unitarissen en federalisten streden om de eindelijke zegepraal hunner staatbegrippen. Herhaling was daarbij onvermijdelijk. Maar overtuiging en talent, die onmisbare gaven voor den redenaar, vereenigden zich om velen welsprekend te doen zijn.
Den 30 Mei '97 was het plan van constitutie gereed. Gewijzigd en veranderd naar de meeningen eener talrijke vergadering had het ieder eigenaardig karakter verloren. Het zuiver federalistisch beginsel, eigen aan de constitutie der Een en twintigen, was niet dan verminkt uit den strijd gekomen; maar ook de unitarissen hadden moeten dulden dat hun ontwerp, dat der Zevenen, gehavend werd. Niemand was dan ook tevreden. Het allerminst de radicalen. Het is hun eigenschap, dat zij het modereeren verfoeien, zij weten wat ze willen en kennen geen halfheid.

{==68==} {>>pagina-aanduiding<<}

Zij deden nog eene poging om hunne zaak - of liever die van het vaderland - te redden. Het ontwerp was aangenomen artikelsgewijze, bij meerderheid van stemmen. Zij deden het voorstel ‘dat ieder lid der vergadering zich zou verklaren, of hij dit plan voor het beste hield, voor het heil van het volk van Nederland.’
De meerderheid stemde tegen het voorstel. Die meerderheid had gelijk. Alleen vernieuwing van strijd zoude daaruit ontstaan zijn. Eene betere constitutie had men er niet door verkregen. De geschiedenis der N.V. was daar om dit te bewijzen.
Coert Lambert Beyma, Fries van geboorte, uitgewekene van '87, heftig revolutionair, verklaarde:
‘En ik zal het volk blijven waarschuwen voor den jammerpoel, waarin het zich naar mijne gedachten zou storten, indien het 't ongeluk had, die constitutie aan te nemen. - Ik herhaal hier, hetgeen ik meermalen gezegd heb, dat ik dit plan van constitutie, in zijn geheel genomen, beschouw als strijdig tegen zich zelven, schaadelijk voor het belang des Volks, verderflijk voor het Vaderland, ja als zoodanig, dat ik het voor mijne verantwoording niet begeer te hebben, om zulk een monster in mijn oog aan het volk aan te bieden en smaakelijk te maken.’
Het was dit monster, onder zooveel strijd en moeite geboren, dat den volke werd aangeboden als de doodgeborene vrucht van meer dan een jaar arbeids van het beste gedeelte der natie.
Waaraan is het toe te schrijven, dat zulk eene vergadering zulk eene constitutie ontwierp?
Het valt niet te loochenen, dat in die vergadering vele representanten zaten, die door kennis en karakter uitmuntten. De adviezen, toen over menig punt der staathuishondkunde uitgebracht, zijn nog lezenswaard en bevatten wenken ook nu nog van toepassing.
De onderlinge betrekking der staatsmachten, - de afscheiding van kerk en staat, - het armwezen, - het onderwijs, - de koloniën, - alle deze onderwerpen en nog meerderen werden grondig onderzocht en daarover degelijke adviezen uitgebracht.
‘'s Volks alvermogende oppermagt - zoo liet Vreede zich hooren, toen er sprake was van de afscheiding der machten - stelde, een oogenblik vóór dat zij, in de dunne lucht opgenomen, weder onzigtbaar werd, - eene constitutie vast. Zij schiep eene

{==69==} {>>pagina-aanduiding<<}
wetgevende magt en sprak: druk mijn wil uit; zij schiep eene uitvoerende magt en sprak: volbreng dien wil; zij schiep eindelijk eene regterlijke magt en sprak: beoordeel dien wil. Op het eigen oogenblik vatte zij de constitutie in haar hand, en sprak tegen de wetgevende magt afzonderlijk: In dit staat mijn wil, maak wetten overeenkomstig denzelven. Maar veronderstelde men nu, dat zij ook gelijktijdig tegen de uitvoerende magt gezegd heeft: ziedaar de constitutiën, handhaaf dezelve, dan heeft zij, in deuzelfden adem, de twee magten ondereengemengd, de werkzaamheden der wetgevende aan het oordeel der uitvoerende onderworpen, en inderdaad eene despotieke magt vatgesteld - een uitvoerend bestuur, dat de wetgevende magt tot hare dienaresse heeft.’ 1)
Zaakrijk en nog lezenswaard was het rapport over de afscheiding van kerk en staat door Lublink den Jongen, predikant der remontrantsche gemeente te Amsterdam, uitgebracht. Opmerkelijk zijn alweder de woorden van Vreede: ‘Hier ziet men door den staat gesalarieerde geestelijken, trotsch op de uitsluitende voorregten en bescherming die zij genieten, veelal de heerschzucht, met domheid vergezeld, ter starende oogen uitschitteren.’
‘Hier ziet men de waarheid door gezag bepaald, en hare nooit te beperken ontwikkeling en voortgang stout besloten binnen de enge grenzen van formulieren, die door het zwaard bewaakt worden.’
‘Hier ziet men den eenen burger boven den anderen tot ambten en waardigheden verheven of daarvan uitgesloten - niet naar de eeuwig billijke regelmaat van hunne verschillende verdiensten, maar om hunne toestemming aan of verwerping van eenige leerstellingen die door geene oppermagt kunnen onderzocht, veel minder beslist worden. Hier wordt de huichelarij het middel om fortuin te maken! Hier wordt 's lands geld eenzijdig uitgegeven en tot een oogmerk verspild waartoe het niet mogt geheven worden! Hier vervangt het geweld de eenige voorschriften der regtvaardigheid! Hier staan vervolging en onderdrukking aan de orde van den dag! Hier wordt de vrijheid vertrapt, de gelijkheid met den voet getreden en de broederschap verwisseld in verwijdering, haat en onverzoenbare krakeelen.’ 2) Zoodanig schetst hij de toenmaals bestaande

{==70==} {>>pagina-aanduiding<<}
heerschende kerk. De strijd welke hij voert tegen de vereeniging van kerk en staat was heftig, maar werd met eerlijke wapenen gestreden.
Hoort Ploos van Amstel wanneer er sprake is van de volksschool: ‘Ik ben bij mijzelve overtuigd, Br. Repres., dat de zorg van een wetgever zich voornamelijk moet bepalen tot de opvoeding der jeugd in dat tijdsgewricht, wanneer de vermogens van het verstand, tegelijk met de hartstogten, zich ontwikkelen, en dat, ter bereiking van dat heilzaam oogmerk, niets geschikter is dan het oprigten van openbare scholen, in welke alle zoodanige kundigheden worden verkregen, vooral voor de mingegoeden en behoeftigen, als welke de bestemming van een vrijen burger het meest kunnen bevorderen: door zulke inrigtingen trouwens knnnen alleen de gebreken van een volk in het navolgende geslacht verbeterd worden, en ik kan mij dus met dit artikel zeer wel vereenigen.’ 1)
Het artikel, het 711de der ontworpen constitutie luidde: ‘Er zullen door de geheele republiek genoegzame scholen zijn, waarin de jeugd kan worden onderwezen in het lezen, het schrijven en het rekenen, mitsgaders in alle zulke kundigheden, welke, plaatselijke omstandigheden in acht genomen zijnde, de bestemming van den vrijen burger kunnen bevorderen.’ 2)
Maar misschien verwondert men zich in dezen tijd, waarin strijd gevoerd wordt tusschen de openbare en de bizondere scholen, nog meer over het 712e art.: ‘In deze scholen wordt, op den gewonen tijd, geen onderwijs gegeven in leerstellige geloofsbegrippen van eenig bijzonder kerkelijk genootschap, ook worden in dezelve geen boeken gebruikt, waarin zulke leerstellige begrippen gevonden worden.’
Vreede stelde een amendement op dit artikel voor. ‘Ik appuijeer alle voor mij gesproken hebbende leden, die de woorden op den gewonen schooltijd, uit dezen Articul willen gelaten hebben; maar ik appuijeer in het bijzonder den Burger van Hooff, die niet wil, dat de Nationale schoolmeesters tevens ook Katechiseermeesters zijn zullen. Om dit billijk oogmerk te bereiken, zou ik meenen, dat dan ook dit Articul niet moest worden bepaald op de schoolen, maar op de schoolmeesters, en

{==71==} {>>pagina-aanduiding<<}
alleen hetzelve in dezer voege gelezen worden. De Nationale schoolmeesters zullen geen onderwijs mogen geven in de leerstellige geloofsbegrippen van eenig bijzonder kerkelijk genootschap. En zeker, Burgers Representanten, mij komt dit verbod allernoodzakelijkst voor, niet alleen om de reeds aangevoerde redenen, maar bijzonder omdat het schoolwezen uit die laagte moet getrokken worden, waarin het thans is, en dus de schoolmeesters uit andere wezens moeten bestaan, dan dezelve thans òver het geheel uitmaken. 't Is dus niet alleen dat een Nationaal schoolmeester geen onderwijs moet geven in eenige leerstellige Godgeleerdheid, omdat daardoor andersdenkende secten zullen worden afgeschrikt om die schoolen te gebruiken, maar ook, omdat het een ander soort van wezens zijn moeten dan Katechiseermeesters, dien de staat het eerste onderwijs der jeugd toevertrouwt. Ik concludeer dus tot de door mij voorgeslagene verandering.’ 1)
Belangrijke discussiën werden ook gevoerd over het hooger onderwijs. Het vraagstuk - ook nu weder aan de orde van den dag - wat wenschelijk zoude zijn, het oprichten van eene Nationale Universiteit of wel het behoud van meerdere akademiën, werd uitvoerig in de N.V. behandeld. Het vond zijn voor en tegenstanders.
‘Hoffman vermeent, dat, niettegenstaande er eene Nationale hoogeschool werd opgericht, er daarom nogthans wel seminaria konden bestaan. Hij vond geen reden, waarom er in onze kleine Republiek zwarigheid zoude zijn, om maar ééne hooge school te hebben; hij had het dikwerf ten nadeele der wetenschappen zien strekken, dat de studenten de noodige collegien niet konden waarnemen: hieraan moest men de oorzaak van zoovele gepromoveerde ezels toeschrijven: onze akademiën vervielen, en wat was hiervan de oorzaak? hoe dikwerf gebeurde het, dat voor twee à drie studenten één Professor was. Hier mangelde het aan een goed observatorium, daar was het laboratorium in een slechten toestand, ginds had men geene genoegzame of wel oude en onbruikbare instrumenten, hier weder was de bibliotheek in geen besten toestand. Zoo men nu dit alles concentreerde, en daaruit een goed geheel vormde, zoude men niet alleen de emulatie opwekken, maar ook gelegenheid geven, dat

{==72==} {>>pagina-aanduiding<<}
ook onze Natie 'in het vak der wetenschappen eenige roem konde verwerven.’
Vreede stemt mede voor het oprichten van ééne Nationale Universiteit. Hij schenkt zijn adhaesie aan de woorden van Hoffman en ondersteunt hem door daarop te wijzen, dat ook de kosten voor den staat zullen verminderen en dat men daardoor ook de gelden, welke de studenten moeten betalen, zal kunnen inkrimpen.
Tot de tegenstanders der ééne hoogeschool behoorden Vitringa, van Marle, Ten Berge en anderen.
De besluiten toen genomen waren:
‘dat er, behalve de Bataafsche Universiteit op te richten te Leiden, nog Bataafsche Akademien zouden zijn, drie in getal, te vestigen te Harderwijk, Groningen en Breda; -
het regt van gradueren werd uitsluitend aan de Universiteiten toegekend, doch de promotiën zouden moeten geschieden buiten eenige kosten ten lasten van hen, aan welke die zouden worden verleend.’
Zeer lezenswaard zijn de discusiën over het onderwijs gevoerd, uitvoerig behandeld door Vitringa, Staatkundige geschiedenis der Republiek 2e gedeelte bl. 471-515. Ook kan men daar lezen, wat van deze voorstellen is geworden en de latere geschiedenis van het onderwijs nagaan.
Wij bepalen ons tot het weinige, door ons aangehaald, om het gevaar van wijdloopigheid te ontgaan. Het zoude ons anders gemakkelijk zijn meerdere bewijzen aan te halen van degelijke kennis en practischen zin door vele representanten in hunne adviezen weggelegd. Nog eene reden noopt ons daarmede te eindigen. Wij zouden vreezen onrechtvaardig te worden. Onze voorliefde voor Vreede c.s. mocht ons daartoe verleiden.
Dat er ook dwaze voorstellen uitgebracht werden, bewijst onder andere het voorstel van Auffmorth, ‘ter bevordering van onze inlandsche menschen fabriek.’
Geestig werd hij beantwoord door Schimmelpenninck. ‘Laat de wetgever - zeide hij - zorgen, dat de fabrieken en de koophandel bloeijen; laat hij alles toebrengen tot encouragement van alle eerlijke bedrijven en middelen van bestaan; dan voorzeker zal de staat geen gevaar loopen, van de huwelijken en daardoor de bevolking te zien verminderen; - het komt mij ok daarenboven voor, dat de staat onzes vaderlands, van dien

{==73==} {>>pagina-aanduiding<<}
kant beschouwd geenzins hopeloos of treurig staat; - de huwelijkstaat is in deze republiek meer algemeen, dan in de meeste landen van Europa, en het is aan de warme vaderlandsliefde van onze Bataafsche jongelingschap en aan de niet onverbiddelijke inschikkelijkheid der Nederlandsche schoonen, dat deze vergadering met volkomen gerustheid de zorg der bevolking kan toevertrouwen, zonder derzelver kiesheid als het ware door de uitloving van een ambt, voor het vervullen van eene zoo aangenamen, burgerpligt, te kwetsen.’ 1)
De billijkheid vordert Auffmorth niet te beoordeelen naar dit voorstel. Hij behoorde tot de verdienstelijke leden der vergadering.
Waaraan is het nu toe te schrijven dat, ondanks de vele verdienstelijke representanten, de N.V. zoo weinig degelijks voortbracht?
De moeilijkheid waarmede nieuwe beginselen zich baan breken, waartoe veel tijd vereischt wordt; de hardnekkige strijd van het oude tegen het nieuwe waren ook hier de voorname oorzaken, van het gebrekkige, dat aan de ontworpen constitutie eigen was. Daarbij was alles vreemd. Men was niet gewoon en zoude in lang niet gewoon raken aan de eigenaardigheden van het constitutioneel leven. We wezen reeds op de gebrekkige wijze van werken van de commissie tot het ontwerpen der constitutie.
Slaan we het dagverhaal open, dan gevoelen we ons te midden van al die adviezen en tegenadviezen, van al die voordrachten en requesten in eene vreemde omgeving. Er werd veel te veel gepraat. Telkens hoorde men variatiën op hetzelfde thema. Wanneer de hoofden der partijen gesproken hadden gaf de geheele partij als een echo het gesprokene terug. Misschien denkt ge: veel overeenstemming tusschen het verleden en het heden. Gaarne stem ik u dit toe. Wanneer ge echter het Dagverhaal en het Bijblad naast elkander ligt zult ge vooruitgang bespeuren. Ook het constitutioneel leven is voor ontwikkeling vatbaar.
Ook was het moeilijk, in eene vergadering, uit leden van zoo verschillend gehalte bestaande, de orde te bewaren. Dikwijls heerschte er in de N.V. de schromelijkste wanorde.
Moeilijk was het daar den presidialen hamer te voeren. Nog

{==74==} {>>pagina-aanduiding<<}
niet lang was die vergadering bijeen, toen onlusten, in Friesland ontstaan, hevige debatten veroorzaakten. ‘Een aantal representanten verhieven hunne stemmen onder een woest gedruisch en geschreeuw. De toehoorders op de gaanderijen mengden er zich tusschen, door handgeklap en getier. Te midden van deze alles te bovengaande verwarring, rees de voorzitter van zijn zetel en vermaande de leden onophoudelijk tot stilte en orde, maar zijn gezag werd miskend en zijne stem onder het oorverdoovend geraas niet gehoord.’
Kantelaar, een flink karakter, een man die zegt wat hij meent en weet wat hij wil, was toen voorzitter. Toen het hem gelukt was de orde te herstellen sprak hij, met de hem eigene zeggenskracht, verhoogd door zijn indrukwekkend uiterlijk: ‘Ik zie met de levendigste droefheid, burgers representanten! de verwarring die in deze vergadering ontstaan is. Heb ik dan niet in den ganschen loop van deze mijne bediening, genoegzaam getoond, dat het handhaven van de vrijheid uwer raadplegingen veilig aan mij toevertrouwd was? Heb ik de stem van iemand uwer gesmoord? Neen! mijn hart zegt mij, dat ik mijn pligt betracht heb, en God is mijn getuige, dat ik opregt gezind ben, mijn presidium even onpartijdig ten einde te brengen, als ik het tot op dit oogenblik heb waargenomen. En moesten dan sommigen uwer zich zooverre vergeten, dat zij, zonder vooraf het woord gevraagd te hebben, met een verward gedruisch en woest geschreeuw den sprekers invielen? Had het niet aan mij moeten worden overgelaten, hen tot de orde terug te roepen, indien zij daarvan afgeweken waren? Is dit dan het voorbeeld van liefde tot de orde, van eerbied voor de wet, dat vertegenwoordigers aan het volk, aan het publiek, dat ons hoort en ziet, aan geheel de natie, die op onze daden staart, geven zullen? Ik bid u, burgers! ik bezweer u, ik eisch van u, in den naam van het volk van Nederland, dat gij tot de orde terugkeert; dat gij niet weder zulke tooneelen aanrigt, dat gij allen medewerkt, om de vergadering zoo achtbaar te maken, dat zij, in de oogen van hare vijanden zelven, eerbied wekke; zoo achtbaar als de raad van Rome was, toen Rome's vijanden, in de vergadering toegelaten, de raadzaal voor een tempel en de raadsheeren voor goden aanzagen. - En nu spreke een ieder, die begeert te spreken; maar hij vrage vooraf het woord.’ 1)

{==75==} {>>pagina-aanduiding<<}

Hierbij is het niet gebleven; nog dikwerf - maar al te dikwerf - werd de orde der vergadering verstoord. De achtbaarheid der vergadering nam daardoor niet toe. Ruw en bits beantwoordden verscheidene leden hunne medeleden. De parlementaire wellevendheid werd daarbij uit het oog verloren, de parlementaire taal vervangen door die der clubs.
Ook deze weinige parlementaire gewoonten en vormen waren niet bevorderlijk aan het werk der constitutie.
De invloed der Franschen op het werk der constitutie is geringer dan men gewoonlijk denkt. Zij lieten ons daarbij vrij. De bemoeiingen van den franschen gezant Noël waren weinig beteekenend en van geringen invloed. Later is die invloed grooter geworden.
Meer in aanmerking komen de moeilijke tijden, waarin het werk der constitutie verricht moest worden.
De Bataafsche republiek was nog niet hersteld van de slagen, aan de Vereenigde gewesten vóór '95 toegebracht. De oorlogstoestand bleef voortduren en de overige staten van Europa diaalden met de erkenning der Bataafsche Republiek. De Franschen lieten ons vrij in het vestigen van ons staatsbestuur, maar drongen aan op de nakoming van het met hen gesloten tractaat. De N.V. was hiervoor aansprakelijk.
Dit alles zal zeer zeker invloed gehad hebben - hoewel minder dan een oppervlakkig beschouwen doet vermoeden - op het ontwerpen der constitutie.
Maar nog eens: de strijd van het oude tegen het nieuwe, de onbekendheid met parlementaire gewoonten en vormen, de samenstelling der N.V., de moeilijkheden ontstaan door de betrekking tot het buitenland, zijn, dunkt me, oorzaken genoeg om daaruit het gevolg eener gebrekkige constitutie te verklaren.
Welk lot onderging de constitutie bij het volk?
Reeds gedurende de debatten over de ontworpen constitutie was bepaald op welke wijze deze ter kennis en beoordeeling van het volk zoude gebracht worden.
Men besloot 9000 exemplaren in plano te doen drukken en aan te plakken; 8000 8o.exemplaren ter lezing in grondvergaderingen en andere plaatsen te verspreiden; 6000 afdrukken verkrijgbaar te stellen in den handel. Dit laatste getal bleek niet voldoende te zijn en moest vermeerderd worden.

{==76==} {>>pagina-aanduiding<<}

Men haastte zich niet met de verspreiding. Deze ging zoo langzaam, dat er plaatsen waren waar men slechts weinige dagen vóór de stemming het ontwerp van constitutie onder de oogen kreeg.
Lang was er getwist geworden over de vraag of eene gewestelijke dan wel eene hoofdelijke stemming in aanmerking moest komen. Dat zich deze vraag opdeed was de schuld van het tweeslachtig reglement voor de N.V. Daarin las men, dat het ontwerp van constitutie naar de provinciën moest gezonden worden, om in ieder afzonderlijk door het volk te worden onderzocht en goed- of afgekeurd. Dit afzonderlijk werd op tweeërlei wijze uitgelegd.
Den 2en Maart waren reeds de volgende punten ter beslissing aan de vergadering aangeboden: ‘of het besluit, omtrent de aanneming of verwerping van het Plan door het volk, bij de meerderheid der grondvergaderingen of van de Burgers in dezelven, moest opgemaakt worden; - of de stemming gewestelijk zou geschieden, zoodat ieder gewest eene stem uitbragt, of wel bereekend worden naar de meerderheid der geheele Bataafsche Natie?’ 1)
Nadat men negen dagen hierover getwist had, werd bij meerderheid aangenomen, dat de stemming gewestelijk zoude plaats hebben, dat het eene gewest het andere niet konde overstemmen en dat bij het opnemen der stemmen het totaal der stemen niet dat der grondvergaderingen in aanmerking zoude komen.
Dat besluit der N.V. gaf aanleiding tot een tal van requesten en tot eene bezending van het gewestelijk bestuur van Holland ter vergadering. Holland verklaarde zich bij monde van Loosjes Pz. voor eene volksstemming, waarbij de meerderheid van stemmen over de geheele Bataafsche republiek, over het al of niet aannemen der constitutie zoude beslissen.
Dat gewest verzocht intrekking van het besluit van den 11den Maart. Verscheidene gewesten deelden de meening van Holland niet. Eenige gaven daaraan hun adhaesie. Ook met requesten van bizondere personen werd de vergadering overstelpt.
Moeilijke toestand! Het besluit te herroepen duldde de waardigheid der vergadering niet. Het letterlijk uit te voeren was niet mogelijk. Twist en scheuring zouden daaruit ontsproten zijn.

{==77==} {>>pagina-aanduiding<<}

Men gaf eene uitlegging aan het besluit van den 11den Maart waarvan C.L. Beijma verklaarde ‘zoodanig eene verklaring van den zin der vergadering op 11 Maart moge eenen Gomarus, eenen Menuo Simons passen - eenen Ignatius de Loyola niet onteeren, zij vernedert de vergadering.’
En hij had gelijk. De uitlegging ‘dat, namelijk, de vergadering zou verklaaren, hare meening geweest te zijn met het decreet van 11 Maart, dat heel de stemming in ieder gewest afzonderlijk zou geschieden, maar dat in de beslissing, ten aanzien der goed of afkeuring, de stemmen nationaal berekend zoude worden: terwijl aan de gewestelijke besturen gelast zou worden, om van de stemming voor en tegen in hun gewest eene hoofdlijke opgave aan deze vergadering in te zenden’ 1), was eene uitlegging, welke als hulpmiddel werd gebezigd, om uit eenen onaangenaamen toestand te geraken, maar gaf niet de meening terug van de stemming op den 11den Maart.
De vergadering kon zich met deze uitlegging niet vereenigen, maar nam met 56 tegen 48 stemmen, het voorstel aan van den tijdelijken voorzitter Schimmelpenninck: ‘dat de vergadering de punten, in de ingeleverde missiven en Adressen, liet buiten beslissing, in afwachting van den uitslag der stemming, en voorts het verklaarde nopens den zin van het gemelde Artikel op 11 Maart beschouwde als te zijn van geene verbindende kracht.’ 2)
De uitslag der stemming heeft dit besluit onnoodig gemaakt.
Wij hebben lang bij deze bizonderheden stilgestaan, omdat ze een juist beeld geven van de gebreken der N.V. Een gebrekkig reglement, een gedurig hinken op twee gedachten, een zich niet flink door de moeilijkheden doorslaan, maar een plooien en draaien; ziedaar de gebreken aan de eerste N.V. eigen. Dit komt, dunkt me, bizonder bij deze discussiën uit.
Nog bleef ter beslissing over: bepaling van den dag, waarop het volk zijn stem zon uit brengen en de vraag, wanneer de leden voor eene tweede N.V. moesten gekozen worden. Na veel woordenwisseling werd bepaald, dat het volk den 8sten Augustus door de geheele republiek zijn stem zou uitbrengen over het al of niet aannemen der aangeboden constitutie, nadat den 1sten

{==78==} {>>pagina-aanduiding<<}
Aug. in de grondvergaderingen de leden voor de, misschien noodzakelijke, 2e N.V. verkozen waren.
Zoowel de voor als de tegenstanders der ontworpen constitutie woekerden met den tijd, hen nog gelaten, voor dat het volk uitspraak zoude doen. Wettige en onwettige middelen, loyale en deloyale handelingen, waarheid en leugen, alles werd te baat genomen om het volk te bewerken.
Te Amsterdam, Dordrecht, 's Hage en andere aanzienlijke plaatsen vormden zich societeiten, waarvan het hoofddoel was, om op alle mogelijke wijze het beginsel der één- en ondeelbaarheid van de republiek te bevorderen. De pers werd te baat genomen om het volk te verlichten en opmerkzaam te maken op zijne ware belangen; welke belangen afhankelijk waren van het standpunt van den schrijver; strooibilletten en naamlooze geschriften werden rechts en links verspreid. De taal dier ondingen van dien tijd heeft een treffende overeenkomst met die van den onzen. Wederkeerig schelden en verguizen, fijngesponnen laster en overdreven voorstelling vormden de bestanddeelen dier vliegende blaadjes.
Zoo schreven de voorstanders der constitutie: ‘veel, zeer veel heeft u dit ontwerp van constitutie gekost, en nu gij het hebt trachten die Eigenbelangzoekers, heimelijk en openlijk, het u te doen verwerpen; - waarom? - dan moet er weder een nieuw gemaakt worden, en zooveel langer blijven zij op 't kussen, en trekken alle dagen tien gulden van ons zweet en bloed. - Aanschouwt de gedaane keuzen voor de tweede N.V.; - het zijn geene Representanten van de Natie; neen, maar van de twee verschillende partijen, die het vaderland reeds gebragt hebben op den rand des verderfs, waaruit gijlieden het alleen kunt redden. - Laat u dus niet blinddoeken, medeburgers! laat u door geene grooten ambtenaren of Oranjeklanten, bedriegen. - Neemt het ontwerp van constitutie aan. Gij moet op den 8sten Aug. Ja zeggen.
Doet gij het niet; wee uwer, wee onzer en onzer nakomelingen! - Het lot, het verschrikkelijk lot van Venetië, Braband, Genua zal het onze worden, en onze vrijheid zal wel ras niet dan in den naam, onze gelijkheid in even gelijke armoede bestaan.’ 1)

{==79==} {>>pagina-aanduiding<<}

Nog fraaier zijn de volgende woorden, het slot van een laatste woord aan alle onze Nederlandsche landgenooten van een gezelschap bedaarde vaderlanders: ‘O sterveling! tragt dan tog niet door een noodlottig neen, dat u hiernamaals op uw wroegend geweeten branden zal, het uwe mede toe te brengen tot het onherstelbare ongeluk van het lieve vaderland, 't welk volstrekt alleen kan worden voorgekomen door 't eenparig opkomen in uwe grondvergaderingen, en 't antwoorden van ja op de groote vraag, die u gedaan zal worden.’
Maar ook de tegenstanders der constitutie zaten niet stil. Een welmeenend Nederlander schreef o.a. ‘En nu ligt daar voor u de constitutie van het land! dat is te zeggen, als gij dol genoeg zijt om, met ja te zeggen, dat dikke boek te helpen goedkeuren, dan zal dat het dikke touw wezen, waaraan wij voortaan zullen moeten loopen! - De inzigten zijn bij velen uwer te kort, om het vergif, dat in dat dikke boek verborgen is, genoeg te kennen. - Wat heeft het al tijd en geld gekost, om het uit te broeijen en te knoeijen! en nu is het: toe, volkje, repje, scheerje, zeg nu maar eens schielijk, ja! - Eilieve, waarom wij nu zoo schielijk ja! en zij hebben zoo schrikkelijk lang alle dagen tien guldens uit uwe kas in hunne zak daarvoor gestoken. - Het is om geene andere reden, als om u te overrompelen, en u het net over den kop te trekken! - Daar zoudt gij een Burger-staatsraad onderhouden, die met heur vijven, elk hoofd voor hoofd, des jaars veertien duizend gu-l dentjes trekt! - Zij houden alle officies, om te geven aan hunne neefjens en knechten! Alle soldaaten, die wij toch moeten betalen, staan voor hun klaar, om ons, als wij maar kikken, op den kop te komen! zoo veel geld opbrengen als zij maar willen, en waar het blijft, dat zult gij in eeuwigheid niet weten! - 't Is op - alweer dokken! - vijf koningen in plaats van eenen Prins! - zie dat is de staatsraad, dien wij zouden moeten onderhouden, en onderdanig zijn!’
Die Nederlander bezigde aan het einde de woorden:
‘Daarom, in Godsnaam, en om het behoud van u, van uw vrouw en kinderen, om ons aller welzijn, schrijf of zeg toch niet in uwe grondvergadering, op den 8sten Augustus, ja, maar neen.’ 1)

{==80==} {>>pagina-aanduiding<<}

Maar meer uitwerking dan dit naamloos schrijven, hadden de geschriften van twaalf radicale leden der N.V., door het volk de twaalf apostelen genoemd. 1)
C.L. van Beijma en de zijnen bewezen daardoor dat het hun ernst was, toen zij in de N.V. verklaarden, dat zij het volk zouden blijven waarschuwen.
Zij wezen op al de gebreken der constitutie en ontzenuwden den duchtigsten bewijsgrond der voorstanders, door het aanbieden van een nieuw ontwerp van constitutie in hun geest samengesteld en veel beknopter dan het den volke aangebodene. Daardoor trachtten zij te bewijzen, dat de tweede N.V. in korten tijd een nieuw ontwerp zou kunnen aanbieden en dus de tusschentoestand, welke nadeelig werkte en de wanorde bevorderde, toch spoedig zoude eindigen.
Deloyaal was de handelwijze van de voorstanders der constitutie, welke, den 4den Augustus, korten tijd voor dat de stemming moest plaats hebben, een geschrift verspreidden, op naam van Vreede, waarin deze zijne landgenooten aanraadde de constitutie aan te nemen en zich deed kennen als een ter elfder ure bekeerd zondaar.
Vreede haastte zich, zooveel mogelijk, den indruk van dit schrijven weg te nemen door de volgende verklaring:
‘Ik verklaar op mijn Burgertrouw, en ten aanwezen van een alwetend God, dat het bovenstaand stuk is valsch, onecht, en dus een schelmstuk, uitgedagt en te werk gesteld door booswigten, om hunne snoode oogmerken te bereiken.
Ik verklaar dat mijne gevoelens dezelfde zijn, als ik openlijk heb getoond, en dus, dat het ontwerp der constitutie is strekkende tot verderf van vrijheid en vaderland, en dus niet kan aangenomen worden.’ 2)
Dit stuk was geteekend, Leiden, den 6den Augustus 1797. Den 8sten Augustus moest de stemming plaats hebben.
Het Directoire te Parijs gaf, door tusschenkomst van den gezant Noël, den welmeenenden, hartelijken raad om de constitutie aan te nemen. Ook deze bemoeiingen werden door beide partijen als wapen gebruikt, om zich de overwinning te verzekeren.
Den 8sten Augustus deed het volk uitspraak en verwierp,

{==81==} {>>pagina-aanduiding<<}
zoowel gewestelijk als nationaal berekend, het aangeboden ontwerp van constitutie.
Daarmede was de arbeid van ruim anderhalf jaar te niet gedaan. Geheel vruchteloos evenwel behoefde die arbeid niet te zijn. Het werk van de eerste N.V. kon dat der tweede gemakkelijk maken; - de adviezen uitgebracht door die voorgangers waren zoovele bakens, welke aan die tweede vergadering den weg konden wijzen - de fouten dier voorgangers waren even veel waarschuwende stemmen, welke zich luide deden hooren.
Heeft die tweede N.V daarvan gebruik gemaakt?
We zullen de geschiedenis daarop laten antwoorden.
Met verandering van eenige namen was de tweede N.V. gelijk en gelijkvormig aan de eerste. Het meerendeel der leden van de eerste vergadering werden op nieuw afgevaardigd. Eenigen hunner maakten zwarigheid en bedankten voor de eer der afvaardiging. Hiertoe behoorden Schimmelpenninck, de Rhoer en anderen.
Hoewel de voorstanders der één- en ondeelbaarheid in deze vergadering talrijker vertegenwoordigd waren dan in de eerste, was echter de kracht der federalisten niet gering te achten.
Dit bleek spoedig na het bijeenkomen der vergadering.
De ondervinding had geleerd, dat het reglement der N.V. het grootste struikelblok was om krachtdadig te handelen, zoowel in zaken van algemeen bestuur als bij de samenstelling der constitutie. De 2e N.V. was krachtens datzelfde reglement bijeengeroepen. Dat reglement was dus ook voor die tweede vergadering verbindend en wees den weg welken zij gaan moest.
Van Lockhorst waagde eene poging om dat reglement te wijzigen. Hij deed daartoe den 6den Sept. het voorstel om de commissie voor de constitutie, in plaats van uit 21 leden, uit 7 of 9 leden samen te stellen, en zoo de vergadering dit kon goed keuren, alsdan de toestemming tot deze afwijking van het reglement aan het volk te vragen.
Van Hooff ging verder. Zijn voorstel leidde tot eene geheele herziening van het reglement.
Veel en lang werd er over beide voorstellen getwist. Warme verdedigers van het reglement deden zich hooren. En de eindbeslissing? De Commissie tot de constitutie werd samengesteld uit 21 leden, en het reglement bleef, zoo als het daar lag, het reglement der vergadering.

{==82==} {>>pagina-aanduiding<<}

De debatten, over deze voorstellen gevoerd, kenmerkten zich door hevigheid. Zij waren weinig geschikt om de goede verstandhouding te bevorderen. Integendeel legden zij de kiem tot een onderling wantrouwen dat, door de omstandigheden gevoed, steeds toenam, en de vergadering ongeschikt maakte om hare roeping te vervullen.
De coup d'état van den 18 fructidor (5 Sept. '97) in Frankrijk;
de naar aanleiding van dien gedane voorstellen van C.L. Beyma;
de talrijke requesten, welke ter vergadering inkwamen, voor en tegen de ineensmelting der schulden en de afscheiding van kerk en staat;
de door onze zeemacht verloren slag tegen de Engelschen op de hoogte van Egmond (11 Oct. '97);
waren zoovele oorzaken om de gemoederen in beweging te brengen en de eendrachtige werking der vergadering te belemmeren.
De representant Nolet veroorloofde zich, bij de kennisgeving van het gebeurde in Frankrijk, uit te roepen: ‘Bravo, wel voorgaan doet wel volgen.’
Beyma vond in dien coup d'état aanleiding om er op te wijzen, dat ook bij ons woelingen van stadhoudersgezinden te vreezen waren, en dat het daarom noodzakelijk was alle ambtenaren den eed van eeuwigen haat aan het stadhouderschap, de aristocratie en de regeeringloosheid te doen afleggen. Dit gaf aanleiding tot eene uitgebreide gedachtenwisseling tusschen de leden der N.V., waaruit maar al te zeer bleek, dat ook daar het zoo noodige onderling vertrouwen verdwenen was.
De redevoeringen ademden een geest van verbittering en wrevel. Zulke debatten konden tot niets goeds leiden 1).
De requesten, welke van alle zijden inkwamen, bewezen maar al te duidelijk, dat ook bij het volk ontevredenheid en onvoldaanheid heerschte.
Dat volk begreep, dat het bij zulk een toestand van zaken nog lang zoude moeten wachten, eer het eene constitutie verkreeg, waarbij het Staatsbestuur geregeld werd en de wanorde zoude ophouden te bestaan. Het volk bezit veel gezond verstand en degelijk inzicht in eigen zaken. Zoodra het zijne on-
{==83==} {>>pagina-aanduiding<<}
verschilligheid aflegt en zich doet hooren, zal men getroffen worden door de juistheid van zijn oordeel en verwonderd staan over den practischen blik, welke daarin doorstraalt. Zoo was het ook met de requesten in '97 door het volk ingediend. 1)
De bemoeiingen van hen, die buiten de vergadering stonden, met het werk der vergadering, waren toen veel dringender en meer ingrijpend, dan gedurende het bijeen zijn der eerste vergadering. Toen had men geduldig gewacht en gedacht: ‘de Heeren moeten het weten.’
De ondervinding had hen wijzer gemaakt en hun onbepaald vertronwen in de Heeren geschokt.
Maar meer nog dan dit bracht het verlies van den zeeslag bij Egmond een waren storm in de vergadering te weeg.
De zeemacht moest hersteld worden. Daartoe was geld noodig. De vergadering bezat niet de macht om zich dat geld te verschaffen, zonder medewerking der gewesten. Het reglement verbood dit. Hoe moeilijk die gewestelijke medewerking te verkrijgen zoude zijn, leerde het verledene; dat daarmede tijd verloren ging en het herstel der zeemacht onbepaald werd verschoven, wist ieder representant.
Het voorstel werd gedaan om tot herstel der zeemacht eene algemeene heffing van 8% der inkomsten uit te schrijven. Hoe hiertoe te geraken? De federalisten wilden daarvan niets weten. Zij begrepen, dat het aannemen van dit voorstel de genadeslag zoude zijn voor hun stelsel. Zij verdedigden zich met al de krachten welke in hen waren. Maar zij konden den strijd niet volhouden tegen de waarheid.
Nu bleek het duidelijk dat de N.V. niet bij machte was, gebonden door het tweeslachtig reglement, om krachtdadig te handelen en in een veel bewogen tijd, zooals men toen beleefde, het land te besturen.
De radicalen, welke verlangden, dat de vergadering zelve de geldheffing zou uitschrijven, moesten toegeven; en het voorstel der gematigden, dat de vergadering het besluit tot heffing zoude nemen en de gewesten zoude trachten over te halen toe te treden, werd bij meerderheid aangenomen (2en Dec. '97).

{==84==} {>>pagina-aanduiding<<}

Merkwaardig zijn bij de debatten, daarover gevoerd, de woorden van den representant van der Hoeven:
‘In het voor ons schandjaar van 1787 verloren wij onze vrijheid, werden wij in ketenen geboeid door zoogenaamde constitutionele werkingen, en nu, indien wij langer aarzelen, om energique maatregelen in het werk te stellen, zal het Vaderland, deszelfs vrijheid en onafhankelijkheid reglementair te gronde gaan. Eindelijk, spiegelen wij ons (voor zoover het nuttig en noodzakelijk is) aan de vertegenwoordigers van onze Fransche Broederen.
Volgen wij hunne goede en voortreffelijke daden. Lieten zich dezen weêrhouden door hun eed op de constitutie gedaan, om op 18 Fructidor den verrader Pichegru en deszelfs aanhang te verpletteren? Vroegen zij toen eerst aan het volk, of zij van dit voorschrift mogten afwijken?’ 1)
Stoute woorden! Gewaagde uitdrukkingen! Zonderlinge toestand! Een volksvertegenwoordiger die, bij de geboorte der volks-souvereiniteit, deze een slag in het aangezicht durft geven. Overtuigend bewijs dat de bestaande toestand aan verrotting leed.
De toekomst bewees dat de radicalen juist gezien hadden. Het voorstel der vergadering vond bij de gewesten krachtdadigen tegenstand. Daartoe gedwongen nam dan ook die vergadering den 18den Januari '98 het besluit, met 68 tegen 40 stemmen, om bij het deereet van 2 Dec., ondanks dien tegenstand, te blijven volharden.
De stralenkrans ontviel, door deze besluiten, aan het reglement en de afgod der federalisten werd van zijn voetstuk gerukt en van zijn macht beroofd.
De voorstanders der volstrekte één- en ondeelbaarheid begrepen, dat zij ook steun moesten zoeken, ter verkrijging van eene constitutie volgens hunne beginselen, buiten de vergadering. Zij stelden geen vertrouwen in de weifelende meeningen van vele hunner mede-representanten.
Daarom verspreidden zij eene verklaring, door 43 der hunnen geteekend, waarbij zij de beginselen vaststelden, waarop de constitutie moest gegrond zijn, om door hen te worden aangenomen. Het waren beginselen van ‘onvervalschte volks-souvereiniteit, volstrekte eenheid en volkomen amalgame der schulden.’

{==85==} {>>pagina-aanduiding<<}

Hetgeen zij verwacht hadden geschiedde. Zij vonden steun buiten de vergadering, requesten van adhaesie werden ingediend. De debatten over het voorstel, zoowel als over de ingekomen requesten, met bitterheid gevoerd, deden maar al te duidelijk uitkomen, dat de vergadering niet aan hare roeping kon beantwoorden. Die debatten bereidden de dingen, die komen moesten. Voorzeker, zij zouden eenmaal het gebeurde op den 22sten Januari '98 verdedigen.
Eene poging der gematigden om een vergelijk te treffen tusschen de uiterste partijen, mislukte. Die poging kwam te laat. De radicalen hadden hun weg gekozen.
Den 11den Januari deed de representant Hugo Gevers het voorstel, om de commissie tot het ontwerpen der constitutie aan te manen, om zoo spoedig mogelijk haar ontwerp in te dienen. Drie en een halve maand was zij nu reeds werkzaam geweest.
Dit voorstel werd aangenomen, en eene commissie benoemd om het verlangen der vergadering over te brengen daar waar het behoorde. Het gevolg daarvan was, dat den 15den Januari een deputatie uit de commissie tot het ontwerpen der constitutie ter vergadering verscheen en, bij monde van den bekwamen, welsprekenden en achtenswaardigen Ockerse, verklaarde: ‘dat de ontwerpers niet slechts hunnen arbeid bijna voltooid hadden, zoo dat zij staat maakten, om in het laatst van Februari, hun plan te kunnen aanbieden, maar ook, dat zij het gebouw op de ware republikeinsche beginselen gevestigd hadden; als, op de regten en pligten van den mensch en burger, - op de burgerlijke vrijheid en gelijkheid, - op eene volksregeering bij vertegenwoordiging, - op een energiek, doch tevens verantwoordlijk uitvoerend bewind, - op eene volkomene eenheid in bestaan en bestuur, zoo naar binnen als naar buiten, in het politieke en finantieële, met insluiting der oude schulden, - op de afscheiding der kerk van den staat - en op het regt des volks tot verandering zijner constitutie.’ 1)
Hij stelde voor, deze beginselen, van stonde aan, tot die der geheele vergadering te verklaren, en tot grondslag te leggen bij alle te nemen gewichtige besluiten.
Het einde zijner rede maakte indruk. ‘De Almachtige, - zoo sprak hij - neige onzer aller harten, om, met terzijde stelling

{==86==} {>>pagina-aanduiding<<}
van alle bijzondere begrippen, oogmerken, driften en belangen, van dit oogenblik af de handen ineen te slaan en geschaard om het altaar der vrijheid eenparig te zweeren, dat wij, of het lieve Vaderland van de steilte des verderfs, waarboven het wankelt, zullen redden, of sterven op onze posten. Ja, dat zweren wij op dit oogenblik! de Godheid hoore ons, en bevestige onzen eed!’ 1)
Het dagverhaal luidt verder:
‘Hugo Gevers zegt, dat hij verrukt was door de heerlijke aanspraak, door den burger Ockerse daar zoo even uitgesproken; dat de blijdschap over het gehoorde hem belette, met vele woorden aan den dag te leggen wat hij gevoelde, dat de leden dezer vergadering dikwerf betuigd hadden, het Vaderland te zullen redden, of op hunne posten te zullen sterven.
In de eerste N.V. heeft men (vervolgt hij) dit met eede gezworen, zonder dat dit in deze tot nog toe heeft plaats gehad. Ik stel dus voor om allen, in navolging van den burger Ockerse, den plegtigen eed af te leggen, dat wij het Vaderland behouden zullen, of op onze posten sterven; althans dat zweer ik!’
De president zegt, ‘dat hij daarin met geheel zijn hart toestemt, en dat geen waar Bataaf daarin huiverig zijn kan; rijst daarop van zijne zitplaats op, gelijk ook vervolgens alle de verdere leden der vergadering, en, hunne regterhand hemelwaarts heffende, zweren, dat zij het Vaderland redden, of op hunne posten sneeven zullen.’ 2)
De rede van Ockerse gaf aanleiding tot liet wagen eener poging om de N.V. te reorganiseren. De commissie, benoemd om daarover rapport uit te brengen, stelde het volgende voor:
‘De N.V. zonde uit haar midden een nationalen raad benoemen van 21 leden, om op alle zaken van eenig gewigt te praeadviseren en tevens, mede uit haar midden, een uitvoerend bewind, uit 5 bestaande, ter bezorging van alles, wat krijgsmacht of handeling met buitenlandsche magten betrof. De finantien zouden wel blijven onder het beheer der gewestelijke bestuuren, maar het overschot der penningen, na aftrek der huis-lasten, in de nationale schatkist gestort worden. Zullende voor het overige

{==87==} {>>pagina-aanduiding<<}
het te kort komende bij algemeene heffingen over alle de ingezetenen gevonden worden.’ 1)
Dit voorstel werd gedaan in de vergadering van den 19den Januari '98.
Te laat. De tijd der mogelijkheid eener eendrachtige samenwerking en van een verstandig wederzijdsch toegeven was voorbij. Had men dit vroeger beproefd, had men de voorstelling door Vreede c.s., bij het begin der zittingen gedaan, niet verworpen en miskend, dan zoude het toen mogelijk geweest zijn om tot een vergelijk te komen. Die mogelijkheid bestond. niet meer. Dit bewees de woelige vergadering van den 19en Januari. 2)
Het eenige wat bereikt werd was, dat de uitvoering van de voorgenomen coup d'état vervroegd werd. Alles was voorbereid om een einde te maken aan den bestaanden onhoudbaren toestand. De voorstellen van den 19den noodzaakten de radicalen om hun plan te volvoeren. Niets vreesden zij zoo zeer als de halve maatregelen. Innig waren zij overtuigd, dat deze slechts een palliatief zouden vormen, zonder blijvende genezing aan te brengen. Men zoude dan langzaam maar zeker tot het oude teruggekeerd zijn.
Maandag, den 22sten Januari 1798, werden de uitgangen van 's Gravenhage, reeds des ochtends, ten drie ure, door troepen bezet. Niemand mocht de stad verlaten. Binnen de stad stonden hier en daar, waar de generaal Daendels, in overleg met den Franschen generaal Joubert, het noodig oordeelde, sterke wachten en op sommige plaatsen geschut.
Den leden der commissie van buitenlandsche zaken werd huis-arrest aangezegd en zij werden in hunne woningen streng bewaakt.
De goê gemeente begreep daarvan niets. Sommigen gistten naar de oorzaak en voorspelden groote dingen.
Het raadsel zou spoedig opgelost zijn.
Tegen acht uren was de N.V. bijeengeroepen.
Vijftig leden dier vergadering met den voorzitter Midderigh - in de vergadering van Vrijdag tot die waardigheid gekozen - verzamelden zich vroeg in den morgen, te zes uren, in het logement van Haarlem. Het waren allen onderteekenaars

{==88==} {>>pagina-aanduiding<<}
van het programma' door Vreede c.s., uitgevaardigd. Acht hunner waren later toegetreden. Die vijftig leden keurden de genomen maatregelen goed en begaven zich, vol vertrouwen, met hun voorzitter Midderigh aan het hoofd, begeleid door een sterk escorte der gewapende macht, in plechtstatigen optogt naar het gebouw, waar de representanten van het volk vergaderden.
Daar gekomen deden zij de uitgangen der vergaderzaal door wachten bezetten.
Deze ontvingen in last om aan twee en twintig, bij name aangewezen, leden den toegang te weigeren. Deze leden werden naar de voorzitterskamer geleid en daar in verzekerde bewaring gehouden.
De leden der commissie tot het werk der constitutie, en de plaatsvervangers dier leden, waren ter vergadering tegenwoordig.
Men vergaderde in Committé Generaal.
De voorzitter eindigde zijne openingsrede met de volgende verklaring:
‘Ik verklaar deze vergadering, uit hoofde van 't gevaar des Vaderlands, permanent, en ik noodig UE. allen, om, hoofd voor hoofd, mij na te volgen, in het betuigen van uwen onveranderlijken afkeer tegen het stadhouderlijk bestuur, het federalisme, de aristocratie en de regeeringloosheid; ten dien einde zegge een ieder uwer mij plegtig na: dat verklaar ik.’ 1)
Tien der leden weigerden deze verklaring af te leggen en werden gedwongen de vergadering te verlaten.
De voorzitter geeft keunis van de maatregelen door hem genomen. Hij vraagt en verkrijgt daarop de adhaesie der vergadering. De vergaderzaal wordt daarna geopend en het committé generaal opgeheven.
De tribunes worden terstond ingenomen door de menigte, welke met ongeduld buiten de vergaderzaal wachtte. Die menigte verlangt te weten, waarom hunne representanten zich aanstellen als gezworenen.
Verbazing bij sommigen, voldoening bij anderen, toejuiching bij allen, ziedaar de uitwerking van de eerste woorden door den voorzitter gesproken. Een plechtige stilte, het gevolg van den ernst van het oogenblik, heerschtte in de zaal, toen voor-
{==89==} {>>pagina-aanduiding<<}
gesteld werd: ‘het reglement op de N.V. te vernietigen, en tevens te verklaren, dat de vergadering, zoo als dezelve thans is zaamen gesteld, voor wettig zal worden gehouden, terwijl de vergadering zich de macht voorbehoudt om de plaatsvervangers, die thans geene zitting hebben, en andere burgers, die verder zullen geroepen worden, te assumeeren.
Wijders alle provinciale en kwartierlijke souvereiniteit te vernietigen, en eindelijk deze vergadering te verklaren, de constitueerende vergadering representerende het Bataafsche volk.’ 1)
Dit decreet, aangenomen door de vergadering, vernietigde, in een slag, al wat het verkrijgen eeuer constitutie, tot nog toe, in den weg had gestaan.
Nog werd besloten een uitvoerend bewind te benoemen, het reglement van orde voor de vergadering te herzien, aan zeven leden op te dragen een ontwerp van constitutie zamen te stellen. Maatregelen werden genomen om den nieuwen toestand van zaken te doen aannemen, te bevestigen en als een fait accompli te doen eerbiedigen.
De Fransche gezant verscheen ter vergadering, nog dien eigen Maandag, om uit naam van zijn gouvernement haar geluk te wenschen met het voorgevallene. Wij maken daarvan melding, omdat daarin opgesloten ligt, dat, zoo noodig, de mannen van den 22sten Januari op de krachtdadige oudersteuning van het Fransche leger konden rekenen. Toch was die 22ste Januari hun eigen werk.
In de eerste dagen van het bestaan der constitueerende vergadering verklaarden 29 leden zich onbevoegd om langer zitting te nemen. Zij hadden, in de eerste zitting, door hun stilzwijgen goedgekeurd al wat gedecreteerd was. Hun heengaan was een onheilspellend voorteeken. Het was een bewijs dat ook de constitueerende vergadering nog niet door één geest bezield werd. Hun heengaan is waarschijnlijk oorzaak geweest dat er strengere maatregelen genomen werden dan men voornemens was.
De constitueerende vergadering begon met terstond de beginselen vast te stellen, welke in de constitutie moesten weggelegd worden. Hierdoor werd de weg afgebakend en voor de vergadering zelve en voor het aan te stellen uitvoerend bewind.
Dat bewind werd samengesteld uit de representanten Vreede,

{==90==} {>>pagina-aanduiding<<}
Tynje, van Langen, Tokker en Wildrik. Zes agenten stonden dit uitvoerend bewind ter zijde.
Het uitvoerend bewind nam krachtige maatregelen om het begonnen werk te voltooien.
De een en twintig leden, welken op den 19den Januari de bijwoning der vergadering ontzegd was, werden op het huis ten Bosch gevangen gezet. De leden der toenmalige commissie van buitenlandsche zaken werden rechts en links verspreid en streng bewaakt.
De ambtenaren, waarvan men vermoedde, dat zij de nieuwe toedracht van zaken niet toegedaan waren, werden van hunne betrekkingen ontzet. De billijkheid werd daarbij niet altijd in acht genomen. Overdrijving kenmerkte sommige daden van het uitvoerend bewind. Niet alles is goed te keuren; men vergete echter niet dat het te strijden had tegen veroordeelen, welke, nog niet lang geleden, zich duchtig hadden doen gelden, en in al hun kracht waren te voorschijn gekomen, toen er sprake was van de geldheffing tot opbeuring der zeemacht.
Het is alleen aan de energie van het uitvoerend bewind te danken, dat de verwarring een einde nam, en dat de constitutie eene mogelijkheid werd. Men vergete niet, dat de anarchie voor de deur stond en dat de mannen van den 18den Januari ons daarvan verlosten. Daarvan waren zij, die het uitvoerend bewind vormden, doordrongen. Dit zal misschien sommigen vergevingsgezind stemmen, ook voor hunne uitspattingen. Die uitspattingen kwamen voort uit een gevoel van kracht en uit eene heilige overtuiging.
Reeds den 6den Maart werd aan de constitueerende vergadering een ontwerp van staatsregeling aangeboden. Den 17den daarop volgende, werd dit ontwerp, nadat er eenige weinige veranderingen in gebracht waren, door de constitueerende vergadering, bijna zonder discussie en oenparig, tot het ontwerp verklaard, dat aan het volk zou worden aangeboden.
Dat het ontwerp tot grondslag had de beginselen, steeds met kracht door de radicalen verdedigd en voorgestaan, zal niemand bevreemden.
De wijze, waarop deze constitutie tot stand kwam, onderscheidt zich gunstig van de vroegere. Vaste beginselen werden daarbij voorop gesteld en stelselmatig de arbeid begonnen en voortgezet.
Het is niet te ontkennen, dat de fouten der beide nationale

{==91==} {>>pagina-aanduiding<<}
vergaderingen aan de constitueerende vergadering ten goede kwamen. Daarbij, de coup d'état van 19 Januari vernietigde al hetgeen die eerste vergaderingen in den weg had gestaan.
Het zuiveren der grondvergaderingen; - het benoemen van commissarissen tot oproeping der stembevoegden en het afnemen en doen teekenen der verklaring: af keer tegen het stadhouderlijk bestuur, het federalisme, de aristocratie en de regeeringloosheid; - moest de stemming voorafgaan.
Ook bij dat zuiveren der grondvergaderingen - het weren van hen die niet met den bestaanden toestand waren ingenomen - werd niet altijd met de noodige gematigdheid te werk gegaan. Veel geschiedde daarbij dat afkeuring verdient. Opmerking verdient de bepaling: ‘dat de officieren en gemeenen van de krijgsmacht te water en te lande, als belooning voor hunne verdiensten bij en na den 22sten Januari betoond, in afzonderlijke vergaderingen hun stem mogten uitbrengen, na beëediging der bewuste bepaling.’
Veel bewogen tijd. Het was nog niet lang geleden, dat men in 's lands vergadering zich had beklaagd over de Oranje-gezindheid van het krijgsvolk te water en te land.
Alleen zulke tijden zijn geëigend, om, door den wind der meeningen gedreven, de menigte plotseling van koers te zien veranderen.
Dat na al de genomene maatregelen, den 23sten April, het ontwerp van constitutie aangenomen werd met eene overgroote meerderheid, zal niemand verwonderen. Er waren, ondanks de vele uitzonderingen, 28794 stemmen meer uitgebracht, dan bij de stemming over het eerste ontwerp.
Eindelijk, nadat er ruim twee jaren waren voorbij gegaan, verkreeg het volk eene constitutie, gegrond op de onvervreemdbare rechten der revolutie.
Tot zoover is het gedrag der mannen van den twee en twintigsten Januari te verdedigen. Van den beginne af waren zij overtuigd, dat, zonder de volstrekte eenheid, eene toepassing der beginselen van de revolutie onbestaanbaar was. De geschiedenis heeft hen in het gelijk gesteld. Consequent bleven zij hun beginsel getrouw.
Hun geheele loopbaan als staatslieden legt daarvan getuigenis af.
Consequentie bracht hen tot den coup d'état van den 18den

{==92==} {>>pagina-aanduiding<<}
Januari. Consequentie wettigde de strengheid, waarmede het uitvoerend bewind gezag voerde.
Dat weten wat men wil, dat onverbiddelijk voorwaarts gaan op den eenmaal afgebakonden weg, zonder rechts of links af te dwalen, die mannenmoed waarmede gestreden wordt tegen veroordeelde en verouderde maar ingewortelde begrippen, die leus: ‘excelsior,’ geschreven in het vaandel dat in de hoogte geheven wordt, zijn dat niet alle eigenschappen, waaraan men hen herkent, die spottend radicalen genoemd worden?
Is dit zoo, dan erkennen we gaarne dat die radicalen ons aantrekken. Zij mogen door hunne tijdgenooten miskend worden; de geschiedenis zal hen eenmaal doen kennen als de wegwijzers naar het rijk van waarheid en licht.
Overdrijving moge hun ten laste gelegd worden door den tijdgenoot; zij, die na hen komen, zullen nog verder gaan. Hun behoort de toekomst en zoolang zij, getrouw aan hun beginsel, eerlijk doorzetten wat zij vermeenen waar te zijn, behoort hun ook het heden. Zulke baanbrekers moeten in eere gehouden worden. Hun aantal is niet groot. Er behoort daartoe meer kennis en karakter dan het algemeen ten deele viel. Vrees dat hun getal te groot zal worden, behoeft niet te bestaan. Daarbij, het tegengift hebt ge steeds onder de hand. De talrijke partij der concilianten, slijmgasten of modereer-mannen zal eeuwig blijven bestaan. Maar vergeet nimmer dat zonder de baanbrekers zelden iets grootsch tot stand komt. Houdt hen daarom in eere en verguist hen niet te veel.
Past dit ook op hen toe die in '98 de baanbrekers waren.
Den 17den Maart was besloten dat het provisioneel uitvoerend bewind zou aanblijven. Den 4den Mei werd met algemeene stemmen besloten, dat de constitueerende vergadering zich zou veranderen in het bij de constitutie voorgeschreven vertegenwoordigend ligchaam.
Wij lezen, dat beide deze besluiten genomen werden op aandrang van den Franschen gezant. De bemoeiing van het Fransche gouvernement schijnt toegenomen. Maar of deze van dien aard was, dat de radicalen, na de zegepraal hunner beginselen, op de begeerte van dat gouvernement ontrouw moesten worden aan hun verleden, blijkt nergens. Die invloed bestaat grootendeels in gelukwenschingen en betuigingen van tevredenheid van den Franschen gezant bij de Bataafsche republiek, over hetgeen voor-
{==93==} {>>pagina-aanduiding<<}
valt, op last van den minister van buitenlandsche zaken in Frankrijk, Talleyrand. De te verwachten uitgave der gedenkschriften van dien grooten staatsman zullen misschien ook dit ophelderen.
Dat de Fransche republiek - nadat ze de vruchtelooze pogingen aanschouwd had der beide nationale vergaderingen om orde te scheppen - door ernstigen raad, de hoofden der partijen tot krachtig handelen aanspoorde, is natuurlijk; zij had er groot belang bij dat hier orde heerschte.
De hoofden der partijen hebben dikwijls dien Franschen invloed voorgewend om hun doel te bereiken. Mij dunkt dat deze veronderstelling niet gewaagd is.
Even weinig als het handgeklap en de toejuichingen der tribunes, waarvan het dagverhaal zoo dikwijls melding maakt, voor mij waarde bezitten als uitdrukking van de toestemming van het volk in de genomene besluiten; evenmin zijn de tevredenheidsbetuigingen van Fransche ministers, voor mij, bewijzen dat het Fransche gouvernement ons de beginselen hebben voorgeschreven, welke in de constitutie moesten worden weggelegd.
Het handgeklap en de toejuichingen waren die van het Haagsche volk, hetwelk, toen evenmin als nu, het geheele volk representeert.
De betuigingen van deelneming en goedkeuring der Fransche ministers en gezanten vormen geen constitutie.
Wij zijn na '95, wat het regelen van ons staatsbestuur betreft, heer en meester geweest.
Daarom bejammeren we de genomen besluiten van den 17den Maart en den 4den Mei. Die besluiten waren onwettig.
Dat de radicalen alle krachten inspanden, om te geraken tot eene constitutie als die van '98 - overtuigd dat daardoor alleen hun vaderland te redden was - beamen we volkomen.
Maar toen eenmaal die constitutie er was, had dat geschreven woord hun heilig moeten zijn.
Eerbied voor de wet moet het hoogste gebod zijn voor ieder staatsburger, maar bij uitnemendheid voor den radicaal. Dat zal eene richting geven aan zijn streven, maar bovenal het zal hem vrijwaren voor overdrijving.
Mocht zijn geest soms te hooge vlucht nemen en hetgeen hij wil niet binnen het bereik van zijn tijd vallen, dan moet de

{==94==} {>>pagina-aanduiding<<}
wet dien geest banden aanleggen en als met koorden terug trekken tot het tegenwoordige.
Dat de radicalen van '98 niet goed handelden begreep ook het volk. Dat vertrappen van eene constitutie, bij den aanvang van haar bestaan, werd buiten de vergadering niet goedgekeurd. Het volk was ontevreden.
De generaal Daendels - een man van buitengewone geestkracht, die gedurende zijn gansche levensloop getoond heeft het middel te willen, om het doel te bereiken - gaf aan deze ontevredenheid vorm en gestalte, ter gelegenheid van een middagmaal bij den Franschen gezant, waar hij luide verklaarde, dat èn het deereet van 17 Maart èn dat van 4 Mei onwettig waren.
Het uitvoerend bewind kreeg kennis van de door Daendels gesproken woorden. Hij werd ter verantwoording geroepen, maar wist bij tijds naar Parijs te ontkomen. Daar ontvouwde hij zijne plannen aan het bestuur. Zij werden goedgekeurd, maar geheel voor zijne rekening gesteld. ‘Faites, mais si vous succombez, nous vous désavouerons!’ was het antwoord.
Daendels keerde terug. Hij werd met eere ontvangen. Het uitvoerend bewind deed niets om het onheil, dat het aan zag komen, te weren.
Den 12den Juni maakte Daendels zich meester van drie leden van het uitvoerend bewind en van eenige leden van het vertegenwoordigend lichaam.
De vijf agenten van het uitvoerend bewind richtten eene proclamatie tot het volk, om hen met deze omwending der zaken bekend te maken. Een intermediair wetgevend lichaam kwam bijeen.
De grondvergaderingen werden den 25sten Juni opgeroepen, om den 10den Juli een nieuw vertegenwoordigend lichaam te kiezen.
Dit wettig gekozen vertegenwoordigend lichaam kwam den 31sten Juli bijeen.
Tot leden van het uitvoerend bewind werden aangesteld: E.W. van Hasselt, A.W. Hoeth, van Hooff, T.R.S. Haersolte en T. Ermerins.
Van toen af was het Nederlandsch volk in het bezit van eene wettig verkregen constitutie en van een bestuur, dat aan die constitutie levensbeginsel en kracht ontleende.

{==95==} {>>pagina-aanduiding<<}

De 12de Juni vernietigde niet het werk van den 21sten Januari. De beginselen toen gehuldigd bleven hun gezag behouden.
Gematigd ging men verder te werk. Vergeten en vergeven was de leus van het nieuwe bestuur. Een algemeene amnestie strekte hiervan ten bewijze. Van de Spiegel en Bentinck deelden daarin, en werden - na sints '95 van hunne vrijheid beroofd te zijn geweest - van alle vervolging ontslagen.
Wij zullen verder de Bataafsche republiek niet volgen in de ontwikkeling van haar constitutioneel leven. Evenmin als de geboorte was de verdere ontwikkeling voorspoedig.
Kon het anders?
Wanneer we de dingen dezer aarde beschouwen, dan worden we getroffen door de gelijkmatige en langzame toeneming in volmaking, welke we overal waarnemen. Dat heeft plaats zonder hevige schokken.
Zal het goed zijn, dan moet die wet ook heerschen op het gebied van den geest. Het is niemand gegeven, wien ook, om plotseling het verleden van een volk te vernietigen en de werking van dat verleden op het heden weg te nemen. Niet dan langzaam zal het volk het nieuwe in zich op nemeu. Vele jaren zijn noodig voor dat het zijne zeden en gewoonten naar dat nieuwe plooit.
Maar krachtig moet de hand geslagen worden aan de vernietiging van het oude en de invoering van het nieuwe, wil men zijn doel bereiken.
De geestdrift en overdrijving van den aanvang der revolutie hebben gediend om den eersten krachtigen stoot aan de nieuwe richting te geven. Na die overspanning kwam reactie. Die reactie zoude tot het oude terng gebracht hebben, indien de eerste stoot niet zoo geweldig ware geweest.
De mannen van '89 wilden plotseling het nieuwe in plaats van het oude stellen. Het was hun, evenmin als ons, gegeven de onveranderlijke wetten der natuur te veranderen.
De loop der gebeurtenissen herstelde het evenwicht door hen verbroken. Zij werden gedwongen langzamer, ja zelfs achteruit te gaan.
Daardoor werd het den volken mogelijk het constitutioneel leven met zijn maatschappelijk zijn te vereenzelvigen. Daardoor ontstond langzamerhand eene gezonde toepassing der begrippen

{==96==} {>>pagina-aanduiding<<}
van volks-souvereiniteit, in '89 luide verkondigd. Nog is het ideaal dier mannen van '89 niet bereikt. Eenmaal zal het bereikt worden. Het is ons niet gegeven het wanneer te bepalen. Maar indachtig aan het eenmaal gesproken woord: zij die gelooven, haasten niet, kunnen wij vol moed en vertrouwen de toekomst te gemoet gaan.
Die toekomst behoort aan hen, die het in '89 begonnen werk eerlijk en trouw voortzetten.

Wanneer we de geschiedenis nagaan der volken, welke - hetzij vroeg, hetzij laat - een eigen geschiedenis gekend hebben, dan ontdekt men spoedig een wet, welke allen schijnt te beheerschen.
Tijdperken van opkomst, bloei en verval zijn bij allen waar te nemen.
Het tijdperk der opkomst kenmerkt zich door bladzijden, waarop vele daden, getnigend van geestkracht en moed, geschreven staan. In dat tijdperk moet met geringe middelen veel tot stand gebracht worden. Het volk moet zich, meestal met de wapenen in de hand, een eigen volksbestaan verschaffen; het moet zijn inwendigen toestand regelen, een bestuur kiezen, wetten samenstellen waarbij de rechten van een ieder worden erkend en geëerbiedigd. Het moet al datgeen wat tot het staatsleven van een volk behoort tot standbrengen, of wel op de puinhopen van een uitgediend verleden een nieuw staatsgebouw optrekken.
Dat eerste tijdperk in het leven der volken wordt, bijna altijd, beheerscht door één groot man. Hij is de banierdrager van de denkbeelden van zijn tijd. Hoog verheft hij zijn vaandel. Het schijnt dat hij den krachtigen tijdgeest beheerscht, maar het is juist die geest, welke hem den weg aanwijst en zijn daden regelt. De man is het hoofd der menigte, de ziel der beweging. De uitstekende gaven, welke hem ten deele vielen, geven hem daarop recht. Vergelijkt men hem met zijne tijdgenooten, dan is hij hen verre vooruit. Al het onbepaalde en gedeeltelijke dat hen beheerscht, wordt in hem tot een harmonisch geheel omgewerkt.
Het gevolg van dat krachtig leven der volken is een tijd-
{==97==} {>>pagina-aanduiding<<}
perk van bloei en welvaart. Handel en nijverheid brengen schatten aan. Men wordt gevreesd en ontzien door al de omringende volken. De vraagstukken, welke ingrijpen in het bestaande statenstelsel, worden niet opgelost, zonder dat ook de stem van dat krachtige volk gehoord is.
Maar langzamerhand schijnt dat eenmaal zoo krachtige leven aan verzvakking te gaan lijden. Kenteekenen van achteruitgang worden waargenomen. Onverschilligheid voor hetgeen voorvalt bij den nabuur; gemakzucht bevreesd voor krachtsinspanning, aanbidding van het geld, dat men niet meer weet uit te geven, - ziedaar ziekte verschijnselen, welke kenmerken zijn van een gevaarlijken toestand. Eindelijk wordt het leven van het volk een overleven en is de minste stoot voldoende om het voor gernimen tijd, of voor altijd, ten onder te brengen.
Dat is de loop der geschiedenis van alle volken, die eenmaal een rol speelden in het tijdvak, dat wij menschen oude geschiedenis noemen.
Dat is het lot geweest van die groote rijken uit de middel-eeuwen, welke nog onze bewondering wekken, door hun innerlijke kracht en samenhang.
Ook de nieuwe geschiedenis geeft hiervan getuigenis.
Tot heden is het Europa geweest dat den toon aan gaf in de geschiedenis dezer aarde.
Dáár openbaarde zich het krachtigst leven, dáár was vooruitgang en ontwikkeling merkbaar, dáár nam de waarde van het individu steeds toe - degelijke maatstaf voor de waarde der volken - terwijl de overige werelddeelen geen teeken van leven openbaarden. Ook dat wordt anders.
Jengdige kracht heerscht in de staten van Noord-Amerika, en Nienw-Holland zal weldra een gevaarlijke mededingster worden voor hen die den Javaan niet willen ontwikkelen en het rijke Insulinde stiefmoederlijk bedeelen. Nieuw-Holland zal misschien eenmaal de taak op zich nemen, welke Nederland verzuimde te vervullen.
Wilt ge nog meer teekenen welke groote dingen voorspellen? Wij wijzen dan op Japan, het toekomstige Groot-Brittannie van het Oosten; - op de opening van het eeuwenoude hemelschrijk, - op de beschavende rol, welke voor Rusland in Azië schijnt weggelegd te zijn.
Europa zal niet langer alleen de bladen der geschiedenis vul-
{==98==} {>>pagina-aanduiding<<}
len, maar het ontwaakte volksleven in het Oosten en Westen zal zijn rechtmatig deel eischen.
Ook Nederland is daar om de wet te staven, welke we ontwikkelden.
Nederland is niet langer wat het vroeger was. Het geeft niet meer den toon aan wanneer er Europesche vraagstukken behandeld worden. Onze voorouders uit de 18e eeuw hebben den invloed en de waardigheid verspeeld, welke die uit de 16e en 17e eeuw met zooveel inspanning verkregen hadden.
Moeilijk is het de eenmaal verloren grootheid terug te krijgen. Want het is eene andere wet der geschiedenis, dat de eenmaal verlegde wereldstroom niet tot zijne vroegere bedding terugkeert.
Ook dit kan Nederland getuigen.
Waar vindt men nu nog de sporen van het krachtige leven der 16e en 17e eeuw?
Van de omwenteling van '95 getuigt een staatsman als Thorbecke: ‘treurige tijd onzer grootste omwenteling; treurig niet van wege de zaak zelve; zóózeer als eenig land, behoefden wij omwenteling; maar van wege onze onmagt de geschonken vrijheid te gebruiken.’ 1)
De glorie der omwenteling van 1813 taant bij het licht der historie, ontstoken door den hoogleeraar Th. Jorissen, in zijne bijdragen tot de geschiedenis dier omwenteling. Hij zegt:
‘Het kan niet anders of eene beschouwing, als in de vorige bladzijden over een onderwerp als de revolutie van 1813 geleverd is, zal velen afschrikken. De traditie luidt zoo geheel anders, en de kritiek was zoo onverbiddelijk voor de sympathie. Het zou een dwaasheid zijn en ijdelheid, mij te vleien, dat de resultaten van mijn onderzoek onmiddelijk bijval zullen vinden of aangenomen worden. Ieder volk heeft zijne heroën, de mannen waarmede het afgoderij bedrijft, en naarmate de tegenwoordige toestand van een natie meer geschikt is om tot nederigheid te stemmen, naar die mate klemt men zich hechter aan de groote namen van het verleden vast.
Doch geen waarachtig leven kan op onwaarheid zijn gegrond. Een volk wordt niet krachtiger, omdat het groote mannen in vroeger dagen heeft bezeten, slechts de tegenwoordige werk-
{==99==} {>>pagina-aanduiding<<}
zaamheid bouwt de toekomst. Zij, die voor vijftig jaar hebben geleefd en gehandeld, waren menschen van vleesch en been, zooals ook wij het genoegen hebben te zijn. Menschen, met goede en kwade eigenschappen, met edele en onedele gedachten, met zwakke en krachtige lichaams- en geestvermogens. Zij hebben gehandeld in de omstandigheden, waarin zij waren, juist zooals wij handelen, naar aard of naar beginsel. Hun werk is, als al het menschelijke, onvolmaakt geweest, juist als het onze is.’
Veel van de glorie van de omwenteling van 1813 ontvalt ons. Die van '96 vond niets gereed tot haar ontvangst, verwarring overal en bij alles; een zichtbaar tasten en ronddolen zonder wetenschap; een vreesachtig steunen op vreemde hulp.
Waar dit alles ons ontvalt, wat blijft daar over?
Mogen wij met trots terugzien op ons constitutioneel leven na '13?
Zijn we in staat geweest om het in 1814 met ons vereenigd België aan ons te binden en te hechten? Wij gaan nu niet na, wat daarvan de oorzaak is, maar wijzen alleen op het feit.
Is het koloniale vraagstuk of dat der defensie reeds opgelost? Is het vrijzinnig programma der koloniale politiek ons, op het einde der voorgaande eeuw, door Dirk van Hogendorp gegeven, uitgevoerd?
Zijn de defensie-liniën van den staat in zoodanigen toestand, dat we iederen aanval van buiten kunnen afweren?
Is het onderwijs reeds wat het wezen kan en wat het worden moet?
Wij gaan te langzaam.
Ziedaar onze fout.
Een geest van onverschilligheid en vadsigheid bezielt ons. De geestkracht en voortvarendheid onzer vaderen schijnen geweken.
Getuige de trage geest, welke Amsterdam schijnt te beheerschen en welke zoo duidelijk zich toont in al wat met de doorgraving van Holland op zijn smalst verbonden is. Getuige de trage gang waarmede het nationaal gebouw voor onze volksvertegenwoordiging en het gedenkteeken ter eere van 1813 verrijzen.
In '63, te midden van de opgewondenheid van het oogenblik, werd het voornemen tot deze grootsche stichtingen opgevat. Wij tellen nu '68 en noch het een noch het ander is tot stand gebracht.

{==100==} {>>pagina-aanduiding<<}

Nederland zal in de toekomst niet meer worden wat het eenmaal was. Maar blijft het aan zijne roeping getrouw, dan is nog een schitterende toekomst voor dat land weggelegd.
Het is altijd het land der vrijheid geweest. Die kleine plek was de overige staten van Europa verre vooruit.
Laat de waarachtige vrijheid, gegrond op constitutioneele beginselen en wetten, steeds bij ons toenemen in kracht en levensvatbaarheid, dan zullen we getronw zijn aan ons verleden.
Maar daartoe behooren geestkracht en lust tot arbeid. Kennis en wetenschap moeten toenemen en wij niet achteraan komen waar anderen voorgaan.
Het moet ons aller ernstig streven zijn, in onzen kring, voor zooveel in ons is, het rijk der ware vrijheid uit te breiden. Alle onverschilligheid moet verdwijnen en een ieder zijn plicht als staatsburger, niet alleen begrijpen maar ook in gemoede vervullen. Ook hier moet kennis het middel zijn, om het doel, opwekking en verlevendiging van het politiek leven, te verkrijgen.
Degelijke grootheid kan, bij zulk een streven, niet achterblijven.
De naburige volken zullen het kleine land, waar de vrijheid geliefd en de beschaving gevierd wordt, achting toedragen en de onaf hankelijkheid van dat land eerbiedigen.

Maart '68.






{==101==} {>>pagina-aanduiding<<}

Hamlet.

Door Dr. L.S.P. Meijboom.

In het jaar 1564 werd te Strafford aan de Avon, nabij Warwick, ten zuiden van Birmingham, een kind geboren, dat, tot man ontwikkeld, zich grooten roem verwierf. Het was Shakespeare, Engelands gevierde tooneeldichter. Hij was een man zonder middelen, en had, reeds op zijn 18de jaar gehuwd, aanvankelijk groote moeite om in zijn onderhoud te voorzien. Op zijn tweeëntwintigste jaar begaf hij zich naar London, waar hij tooneelspeler werd, als zoodanig, maar veel meer nog als tooneeldichter, grooten opgang maakte en een aanzienlijk vermogen verzamelde. Later keerde hij naar zijne geboorteplaats terug en stierf daar den 22en April 1616, tweeënvijftig jaren oud. Onder de talrijke tooneclstukken, die wij van hem bezitten, zijn vijf treurspelen: Macbeth, Koning Lear, Othello, Hamlet en Romeo en Julia, en deze zijn boven alle overige beroemd geworden. De Hamlet werd door den dichter in zijn negenendertigste jaar vervaardigd.
Dit stuk, dat zijnen naam draagt naar den hoofdpersoon, die er in optreedt, Hamlet, een deenschen prins, speelt in Denemarken, in de vesting Helsenör, op het eiland Seeland, aan de Sond, nabij het slot Kronenburg gelegen. Er had over Denemarken een koning geregeerd, ook Hamlet genaamd, terwijl de koningin Geertrude heette. Die beiden hadden eenen zoon, Hamlet, den held van het stuk. De koning had nog eenen broeder, met name Claudius, een boos en eergierig man, die het met de koningin

{==102==} {>>pagina-aanduiding<<}
eens wist te worden, en den koning, terwijl deze in zijnen tuin lag te slapen, vermoordde, door hem vergift in het oor te gieten. Daarop zette hij zich op den troon en trouwde met de koningin. De moord was in het geheim gepleegd, maar kwam aan het licht, doordien de geest des vermoorden konings een en andermaal des nachts aan de wacht verscheen, die uit een paar officieren en eenen vriend van prins Hamlet bestond. Deze mannen deelen hun wedervaren aan den prins mede, en hij vergezelt hen den volgenden avond naar hunnen post. Daar verschijnt hun de geest op nieuw en wenkt den prins om hem te volgen. Hamlet gaat mede en verneemt van den geest, op welke wijze hij gevallen is als het slagtoffer van de boosheid zijns broeders en het verraad zijner vrouw. Nu besluit Hamlet zijnen vader te wreken, maar eerst naauwkeurig uit te vorschen, of het waar is, wat de geest hem heeft medegedeeld. Ten einde zijn doel te beter te bereiken, stelt hij zich aan als een krankzinnige, en neemt zijnen vriend benevens eenen officier in het geheim. Dit geeft al aanstonds aanleiding tot allerlei belangrijke en ingewikkelde tooneelen. De opperkamerheer des konings namelijk heeft eene schoone en edele dochter, en Hamlet heeft haar lief. Dat weet haar vader, en hij raadt haar, al Hamlets aanzoeken van de hand te wijzen, zijne brieven en geschenken terug te zenden, daar zij wel moet inzien, dat de kroonprins van Denemarken er niet aan denken kan haar ten huwelijk te nemen. Ophelia, zoo heet de jonge dame, volgt haars vaders bevelen; maar als nu onmiddelijk daarna Hamlets krankzinnigheid ruchtbaar wordt, gelooft zij, en haar vader eveneens, dat versmade liefde daarvan de oorzaak is. De kamerheer deelt dit zijn gevoelen ook aan den koning mede, en deze beveelt, eene toevallige bijeenkomst der beide gelieven te doen plaats hebben en hen daarbij in een belendend vertrek te beluisteren. Dat geschiedt en wel met dit gevolg, dat ook de koning het wel mogelijk acht, dat versmade liefde den
prins zijn verstand heeft doen verliezen, maar toch tevens vermoedt, dat hem nog iets anders op het hart ligt, en in den argwaan van zijn schuldig geweten besluit den prins naar Engeland te zenden en zoo uit zijne nabijheid te verwijderen.
Hamlet heeft in dien tusschentijd niet stil gezeten. Hij heeft een gezelschap teeneelspelers ontboden en noodigt den koning, de koningin en het hof tot eene tooneelvoorstelling. Hij heeft

{==103==} {>>pagina-aanduiding<<}
de geschiedenis van den moord zijns vaders door zijnen oom, en diens daarop volgend huwelijk met zijne moeder tot een tooneelstuk bewerkt, en laat dit voor het vorstelijk paar en zijn gevolg vertoonen. Hij noemt het stuk de Muiseval, omdat hij er den koning mee vangen wil en zich van diens schuld met volkomene zekerheid overtuigen. Dit gelukt ten volle. Het voorspel loopt rustig af. Er zit een koning in een tuin te slapen. Eeu man komt binnen, neemt hem de kroon af, kust die, giet den slaper vergift in het oor en gaat weer heen. Daarop komt de koningin terug, vindt den koning dood, en houdt zich zeer bedroefd. De moordenaar komt ook terug met een paar andere personen, en jammert mede. 't Lijk wordt weggedragen. Daarna doet de moordenaar aanzoek om de hand der koningin en wint die.
Nu begint het spel. De koningin op het tooneel leidt den koning in den tuin, vermaant hem te gaan slapen en voegt er den wensch bij, dat niets hunne liefde moge verstoren. Nadat zij zich verwijderd heeft en de koning in slaap gevallen is, komt er een ander in den tuin, die den moord ten uitvoer brengt. Onder die vertooning maakt Hamlet allerlei opmerkingen en geeft hij verklaringen, schijnbaar geheel verward en vruchten van den verwilderden geest eens krankzinnigen, maar werkelijk wel doordacht en er op berekend, dat zij het geweten van den koning moeten wakker schudden. En ziet, naauwelijks is de moord op het tooneel volbragt en heeft Hamlet aangekondigd, dat men zoo aanstonds zien zal, hoe de moordenaar de liefde wint van de vrouw des vermoorden, of de koning springt plotseling op, roept luide om fakkels en verlaat den schouwburg. Hij heeft zich verraden en Hamlet is nu zeker van zijne zaak.
Maar ook de koning en de koningin zijn in hunnen argwaan tegen den prins niet weinig versterkt. De koning is woedend en heeft nu voor goed besloten, dat Hamlet naar Engeland zal vertrekken, om nooit terug te keeren. Hij zal met den prins een paar gezanten naar het engelsche hof zenden en hen voorzien van een eigenhandig schrijven, waarin hij Engelands koning verzoekt, om der vriendschap wil Hamlet ten spoedigste ter dood te laten brengen. Tot de uitvoering van dit plan brengt hij alles in gereedheid. De Koningin is evenmin rustig. Zij werd reeds door gewetenswroeging vervolgd, en na de toonee vertooning van Hamlet is haar boezem niet rustiger geworden. Zij wil met den prins spreken, ontdekken wat hij weet of niet weet, en laat hem

{==104==} {>>pagina-aanduiding<<}
tot zich ontbieden. Dat opontbod komt ter kennis van den koning en diens opperkamerheer en zij besluiten het gesprek van koningin en prins te beluisteren. Te dien einde wordt Polonius achter het tapijt verborgen. Hamlet komt tot de koningin, vast besloten van deze gelegenheid gebruik te maken, zijner moeder eenen spiegel van haar gedrag voor oogen te houden en haar zoo mogelijk tot besef van haren pligt terug te brengen. Onder beider zamenspraak verraadt de opperkamerheer door eenen kreet zijne tegenwoordigheid achter het tapijt, en Hamlet doet in zijne gewaande krankzinnigheid, alsof hij eene rat gewaar wordt, trekt den degen, steekt naar het tapijt en doodt den kamerheer.
De koning heeft nu alles ter uitvoering van zijn voornemen gereed en Hamlet zal met de gezanten aan boord gaan om naar Engeland te stevenen. De prins heeft echter zeer goed begrepen, wat die zending beteekenen moet, en zijne maatregelen in alle stilte genomen. Reeds ligt er een sterk gewapend oorlogschip gereed en wacht op zijne bevelen om onmiddelijk uit te zeilen, het koninklijk vaartuig te volgen en te kapen. En Hamlet zelve heeft aan boord den koninklijken brief in handen weten te krijgen, dien gelezen en er zijn doodvonnis in gevonden. Hij heeft eenen anderen daarvoor in de plaats gelegd, waarbij de koning van Engeland verzocht wordt de beide gezanten dadelijk zonder biecht te laten dooden. Zij waren nu nog niet lang in zee, maar toch waren de brieven reeds verwisseld, toen de kaper kwam opdagen en het koningsvaartuig opeischte. Er heeft een gevecht plaats; de schepen klampen elkander aan boord en Hamlet springt op den kaper over. Naauwelijks is dit geschied, of de kaper laat het andere schip los, vaart met Hamlet weg, terwijl het vaartuig des konings de reis naar Engeland vervolgt.
Hamlet komt weer in Denemarken aan wal. Maar inmiddels heeft Ophelia eerst hartzeer gevoeld over de krankzinnigheid van haren geliefde, daarna over zijn vertrek en den dood van haren vader, en ten gevolge van die smart is ook zij krankzinnig geworden, en heeft zich in eene vlaag van verwildering verdronken. Nu wordt zij begraven, zonder de gewone eerbewijzen der kerk, die haar niet gegund mogen worden, omdat zij eene zelfmoorderes is. Juist terwijl dit plaats heeft, bevindt zich Hamlet op het kerkhof Bij den begrafenisstoet is ook Ophelia's broeder

{==105==} {>>pagina-aanduiding<<}
tegenwoordig, die door den koning Hamlet als den moordenaar zijns vaders heeft leeren kennen, en opgehitst is om met hem op leven en dood te vechten.
Broeder en minnaar ontmoeten elkaâr bij het graf. De broeder springt daarin om nog eens het lijk te groeten. Hamlet eveneens; en daar heeft in het graf eene geweldige worsteling plaats. De kampioenen worden gescheiden maar zijn hoogst verbitterd, en dit werkt het plan van den koning in de hand, die nu in allen gevalle en op alle maniere Hamlet wil doen sterven. Er wordt een complot gesmeed. Ophelia's broeder en Hamlet zullen in tegenwoordigheid van het koninklijk paar met elkander schermen om eenen hoogen prijs, maar dan zal Hamlets tegenpartij een scherp wapen met vergiftigde punt gebruiken en hem wonden. Voor het geval, dat Hamlet overwinnaar blijft, houdt de koning twee bekers wijn gereed, om den overwinnaar eenen heildronk te brengen; maar een van die beiden is vergiftigd, en die is voor Hamlet bestemd. De wedstrijd heeft werkelijk plaats maar loopt geheel buiten de berekening af. Wel wordt Hamlet gewond en is dus reddeloos verloren, maar in de hitte van den strijd worden de wapenen verwisseld, en ook Ophelia's broeder ontvangt eene wonde. De koningin, verhit en dorstig, wil eene teug wijn nemen en grijpt een der beide bekers, maar den vergiftigde. Nu komt de geheele verraderlijke toeleg aan den dag en Hamlet doorsteekt den koning met het vergiftigd rapier. Zoo sterven allen. En terwijl zij half zieltogend zijn, hoort men achter het tooneel militaire muziek. Een noordsche bevelhebber trekt juist met zijne troepen door, en vernemende, dat de koning en de kroonprins van Denemarken gestorven zijn, herinnert hij zich, dat hij nu de naaste is tot den ontledigden troon, en besluit dien aan zich te trekken. Op datzelfde oogenblik verschijnen er ook engelsche gezanten en brengen berigt, dat de koning van Engeland aan den wensch van zijnen broeder van Denenemarken gehoor heeft gegeven en de deensche afgevaardigden den dood heeft laten ondergaan.

Zietdaar de schets van de Hamlet, die zeker tragisch genoeg eindigt, maar ook van 't begin tot het einde vol is van diep aangrijpende toestanden en handelingen. De eigenlijke hoofdinhoud in de geveinsde krankzinnigheid van den hoofdpersoon. Daarin vooral zien wij het talent van den dichter, dat hij zijnen held steeds zoo weet te laten spreken, dat hij volslagen ver

{==106==} {>>pagina-aanduiding<<}
warde hersenen schijnt te hebben, terwijl hij toch werkelijk altijd de zuivere waarheid zegt.

Maar nu vragen wij natuurlijk: Is dat eene vrije schepping van Shakespeare? Bestaan die koning en die koningin, die kroonprins, hunne daden en lotgevallen alleen in 's dichters verbeelding of heeft hij ze aan anderen ontleend? Zijn die menschen gewrochten der dichtkunst, of hebben zij eenmaal werkelijk geleefd?
Ons antwoord op de eerste vraag moet in dezer voege luiden, dat Shakespeare den vorm van zijn treurspel zelfstandig bewerkt, maar de stof daarvoor aan eenen anderen schrijver ontleed heeft. In de 12e eeuw namelijk leefde er in Denemarken een geleerde proost, die op verzoek van den aartsbisschop van Lund de geschiedenis van zijn vaderland, tot aan het jaar 1186, te boek stelde. Dat werk is in zestien boeken verdeeld, tot wier vervaardiging de schrijver zich van oude liederen, runenopschriften en schriftelijke oorkonden uit IJsland bediende. In dat werk un van Saxo Grammaticus - want zoo heette de proost - vinden wij het verhaal aangaande Hamlet in het 3e boek. Dat het daar, in een geschiedkundig werk, uitvoeriger is dan bij den treurspeldichter, kan ons niet verwonderen; maar wel trekt het onze aandacht, dat er meer dan één trek bij Saxo voorkomt, dien Shakespeare gewijzigd heeft. Ook zullen wij bespeuren, dat onze engelsche treurspeldichter zeer vrij is omgegaan met de namen. Laat mij u nu mededeelen, wat Saxo van Hamlet, zijne ouders en zijne lotgevallen vertelt.

Er was een zeker opperhoofd van de Juten, met name Gerwendil. Deze had twee zonen, Horwendil en Fengo, die door Rorik den koning in huns vaders plaats met de heerschappij werden begiftigd. Horwendil had reeds drie jaren geregeerd en zich met roem op rooftogten ter zee toegelegd, toen Koller, een koning in Noorwegen, op het denkbeeld kwam om zich met hem te meten, hem zoo mogelijk te overwinnen en zich daardoor roem te verschaffen. Hij maakte derhalve zijne vloot gereed en stak in zee om Horwendil op te zoeken. De beide vloten ontmoetten elkander bij een eiland midden in de zee, en de beide vlootvoogden, Koller en Horwendil, hielden eene zamenkomst zonder getuigen in een woud op het eiland. Daar besloten zij hunnen strijd door een tweegevecht te beslissen, onder voorwaarde, dat de overwinnaar aan het lijk van zijne tegenpartij

{==107==} {>>pagina-aanduiding<<}
eene eervolle begrafenis zou verstrekken. Zoo geschiedde: Hor wendil bleef overwienaar, doodde Koller en wierp over zijn lijk eenen koninklijken grafheuvel op. Daarop ging hij Sela de zuster van Koller, die ook in oorlog en zeerooverij zeer ervaren was, vervolgen en doodde haar. Drie jaren lang bleef hij op deze wijze oorlog voeren, maar gaf toen den vorstelijken door hem behaalden bnit aan koning Rorik, die hem zijne dochter Gerutha ten huwelijk gaf. Uit dit huwelijk van Horwendil met Gerutha werd Hamlet geboren.
Maar Fengo, den voorspoed en den roem zijns broeders ziende, werd daarop afgunstig. Hij besloot zijnen broeder te dooden en zich zelve in het bezit van diens goed te stellen. Dat deed hij ook; hij vermoordde Horwendil en tronwde diens vrouw, terwijl hij voorgaf den moord gepleegd te hebben, ten einde de zachtzinnige Gerutha te verlossen, die door haren man werd gehaat en mishandeld. Hamlet, die te dier tijde reeds volwassen moet geweest zijn, hoewel Saxo zijnen ouderdom niet opgeeft, stelde zich nu aan als een krankzinnig en van allen krachtigen arbeid afkeerig mensch, nam een dwaas en onzinnig voorkomen aan, en zat bij den haard om pennen en haken van hout te snijden, die hij in het vuur zengde en zorgvuldig bewaarde. Deze zijne houding bragt wel te weeg, dat men algemeen in twijfel begon te trekken, of Hamlet wel een man van zoo uitstekende geestvermogens was, als men vroeger geloofd had; maar Fengo, de koning, en anderen zagen hem met wantrouwen aan en vreesden, dat de krankzinnigheid en traagheid niets anders waren dan een masker, waar achter gevaarlijke plannen moesten worden verborgen. Zij meenden, dat, indien Hamlet werkelijk was wat hij scheen, hij dan ook te traag moest zijn voor den hartstogt der liefde, en dat, indien hij zijne krankzinnigheid slechts veinsde, dan de magt der liefde sterk genoeg moest zijn om hem zijn masker te doen afleggen. Daarom overlegden zij het zoo, dat Hamlet onder allerlei verleidelijke omstandigheden met eene schoone vrouw zameukwam, terwijl men hem toch bespiedde. Maar de toeleg werd aan Hamlet door eenen trouwen vriend medegedeeld en hij was zijnen belagers te slim af. Van dien tijd af hield hij zich nog meer op zijne hoede, maar te vergeefs; hij werd nog altijd gewantrouwd, en op zekeren tijd, terwijl de koning afwezig was, bragt men hem in het vertrek van de koningin, waar een van

{==108==} {>>pagina-aanduiding<<}
's konings raadslieden onder stroo verborgen lag om te luisteren. Men hoopte namelijk, dat hij zich tegenover zijne moeder niet goed zon kunnen honden, en door woord of daad aan den dag brengen, wat er werkelijk in zijn hart omging. Hamlet echter vermoedde eenen spion, stelde zich aan alsof hij juist toen door eene erge vlaag van waanzinnigheid overvallen werd, begon als een haan te kraaijen, woest met de armen in het rond te slaan en op het stroo heen en weer te dansen. En toen hij voelde, dat daar iemand onder zat, porde hij met zijn zwaard in het stroo, haalde den verscholene voor den dag en doodde hem. Het lijk nam hij mede, hakte het in stukken, kookte het en goot het door een riool voor de varkens, die het verslonden. Nadat hij zoo de sporen zijner daad had doen verdwijnen, kwam hij naar het vertrek zijner moeder terug. Zij klaagde bitter over het stuk, door hem bedreven, en deed hem daarover verwijten. Hij bragt haar daarop al het schandelijke van haar gedrag onder het oog, hoe zij medepligtig was geweest aan den moord van haren echtgenoot en vervolgens in bloedschendigen echt getreden met diens moordenaar en broeder. Het gelukte hem haar tot besef van hare schuld te brengen en op het pad van pligt terug te leiden.
Toen koning Fengo terugkwam en den spion nergens vond, vroeg hij Hamlet, of die hem wist, en Hamlet gaf ten antwoord, dat de maa door het riool gekropen en door de varkens opgegeten was, ook ditmaal, gelijk altijd, de volle waarheid zeggende, maar op zulk eene wijze, dat niemand hem geloofde, daar men zijne woorden hield voor de taal van eenen krankzinnige. De koning beschouwde evenwel Ham let als hoogst gevaarlijk, en had besloten hem naar Engeland te zenden om hem daar door den engelschen koning te laten dooden. Vóór zijn vertrek had Hamlet nog eene zamenkomst met zijne moeder, beloofde haar na verloop van een jaar terug te keeren, en verzocht haar dan zijne uitvaart te vieren en hare zaal met netwerk te behangen. Terwijl zij in zee zijn, weet hij de brieven van den koning aan den engelschen koning in handen te krijgen. Hij neemt die van onder het hoofdkussen der gezanten weg, terwijl zij slapen, stelt zich in het bezit daarvan, schrapt het schrift uit en schrijft daarvoor in de plaats het verzoek, dat de koning van Engeland de overbrengers van dezen brief omniddelijk late ter dood brengen, maar aan Hamlet zijne dochter geve.

{==109==} {>>pagina-aanduiding<<}

Naanwelijks zijn de reizigers in Engeland ten hove aangekomen en hebben zij hunne lastbrieven overhandigd, of de beide gezanten worden ter dood gebragt, maar Hamlet zit mede aan 's konings tafel; want de koning wil eerst weten, welk een mensch hij is, eer hij hem met zijne dochter verbiudt. Bij den maaltijd onthield Hamlet zich van spijs en drank, en toen de gasten hem des avonds naar de redenen vroegen, gaf hij ten antwoord, dat hij niet had willen eten en drinken, omdat het brood met bloed bezoedeld was, aan het vleesch eene lijklucht was, en de drank naar ijzer smaakte. Hij voegde er nog bij, dat de koning er uitzag als een knecht en de koningin zich gedragen had als eene slavin. De gasten berispten hem over zulk eene taal en hielden hem voor krankzinnig; maar toen de koning van zijne spionnen hoorde, wat Hamlet gezegd had, liet hij onderzoek doen, en bevond, dat het brood gebakken was van koren, op een ond slagveld gegroeid, dat het spek geweest was van varkens, die een deel van 't half ontbouden lijk van eenen dief hadden verslonden, en dat de drank in aanraking geweest was met gloeijende zwaarden. De koning vernam daarenboven nog, dat hij werkelijk de zoon was van eeuen slaaf, en dat de moeder der koningin in krijgsgevangenschap als slavin weggevoerd was geweest. Alles kwam dus naanwkeurig zoo uit als Hamlet gezegd had, en de koning meende uit het gebeurde te mogen opmaken, dat Hamlet een man van buitengewone talenten moest zijn, en gaf hem daarom bereidwillig zijne dochter tot vrouw. Toen hield zich Hamlet alsof hij door het ophangen van zijne beide geleiders grootelijks beleedigd was, en kreeg tot verzoening van den koning eenen rijken schat gouds, dien hij smolt en in holle stokken goot.
Een jaar na zijn vertrek uit Denemarken keerde Hamlet derwaarts terug, zonder iets anders mede te nemen dan zijne stokken met goud. In Jutland aangekomen, stelde hij zich weer aan als een krankzinnige, en joeg allen, die het gerucht van zijnen dood vernomen hadden, geen geringen schrik op het lijf. Toen men hem naar zijne beide geleiders vroeg, toonde hij de twee stokken en zeide: Hier zijn ze alle twee! Hij droeg ook een zwaard en wondde zich daaraan gedurig, weshalve de hovelingen er eene ijzeren pen door sloegen, zoodat het niet uit de schede kon. Op zekeren avond, toen de edelen ten hove waren, dronk hij hun onophoudelijk toe, tot dat zij allen

{==110==} {>>pagina-aanduiding<<}
eenen zoo duchtigen roes hadden, dat zij het paleis niet konden verlaten maar daar bleven slapen. Toen allen daar in diepe rust in de zaal lagen, kwam Hamlet binnen, maakte het net, dat zijne moeder langs de wanden had laten ophangen, los, en knoopte het met de haakjes, vroeger door hem vervaardigd, van alle zijden zoo duchtig vast, dat niemand van de slapers, die er onder lagen, kon opstaan. Daarop stak hij het gebonw in brand, ging vervolgens naar de slaapkamer van den koning, trok diens zwaard van het bed en stak er het zijne voor in de plaats. Toen wekte hij den koning en riep hem toe, dat het paleis in brand stond en Hamlet er was om zich over zijnen vader te wreken. De koning sprong van het bed, greep het zwaard, maar kon het niet uit de schede trekken en werd door Hamlet gedood.
Een tijdlang moest Hamlet zich nu verbergen, tot dat het gebleken was, in welke stemming het volk verkeerde. Het kwam weldra aan den dag, dat velen zich in 's konings dood verhengden. Toen trad Hamlet openlijk op, hield tot het volk eene uitvoerige rede en werd tot koning uitgeroepen. Hij liet zijne geheele geschiedenis in een tal van tafereelen op een schild teekenen en begaf zich daarop met een schitterend gevolg naar Engeland. Daar verhaalde hij al het gebeurde aan den koning. Deze had vroeger met Fengo een verbond tot wederzijdsche bloedwraak aangegaan, en kwam nu niet weinig in het naauw, daar van den eenen kant zijne betrekking tot zijnen schoonzoon hem gebood dien te beschermen, maar van den anderen kant zijn pligt als bloedwreker van Fengo hem voorschreef diens moordenaar te dooden. Na langen tweestrijd meende de koning eenen uitweg gevonden te hebben. Hij besloot Hamlet te doen sterven, maar hem niet met eigen hand te dooden. Er was toen ten tijde in Schotland eene koningin, zoo kuisch, dat zij de gedachte aan een huwelijk niet uit kon staan, maar tevens zoo trotsch en wreed, dat zij al hare vrijers ter dood bragt. Daarheen werd Hamlet gezonden om haar ten huwelijk te vragen voor Engelands Koning, die niets anders verwachtte en bedoelde, dan dat zijn gezant het slagtoffer van zijne boodschap worden zou.
Hamlet aanvaardde de zending en vertrok. Kort nadat hij aan de schotsche kust geland was, had de koningin zijne aankomst reeds vernomen. Zij zond eenige gewapenden, en deze vonden Hamlet slapend, bragten tegenover hem de list in toepassing,

{==111==} {>>pagina-aanduiding<<}
waarmede hij de gezanten van den deenschen kouing bedrogen had, en trokken het boven vermelde schild zoo zachtkens van onder zijn hoofdkussen weg, dat hij er niet van ontwaakte. Zij ontnanamen hem ook zijne brieven. De koningin zag het schild, erkende daaraan, wie Hamlet was, en las den brief, waarin de koning van Engeland haar ten huwelijk vroeg. Zij veranderde den inhoud in dezer voege, dat zij voor Hamlet tot vrouw werd gevraagd, en liet vervolgens schild en brief terugbrengen naar de plaats, waar zij gevonden waren. Hamlet, die de boden der koningin had zien komen, hield zich alsof hij sliep, liet den man, die met het schild kwam aansluipen, eerst ongehinderd naderen, maar greep hem toen en liet hem boeijen. Daarop ging hij naar de koningin, groette haar namens zijnen schoonvader, en gaf haar zijnen lastbrief over. Hermuthruda - zoo heette de koningin - las dien. hield eene lange toespraak en wierp zich in zijne armen. Zij werden man en vrouw en begaven zich na hun huwelijk met eene sterke bende Schotten naar Engeland. Bij zijne terugkomst ontmoette Hamlet zijne vrouw, de dochter des engelschen konings, die zich wel verontwaardigd toonde over de tweede vrouw, die hij mede bragt, maar toch verzekerde hem daarom niet minder te zullen liefhebben. Ten bewijze daarvan raadde zij hem tegen den koning, haren vader, op zijne hoede te zijn. Weldra verscheen nu ook de koning zelve, die zich zeer vriendelijk aanstelde, en een groot gastmaal verordende, maar onder de poort met de speer naar Hamlet wierp. Hij bragt hem evenwel slechts eene ligte wonde toe; want Hamlet had de voorzorg gebruikt eenen maliënkolder onder zijne kleederen aan te trekken. Hamlet trok zich, nadat de vijandige gezindheid van zijnen schoonvader zich verraden had, naar de Schotten terng en zond den gevangen dienstman zijner schotsche gade naar den koning om hem de geheele toedragt der zaak bekend te maken. Dat bewerkte echter geene verzoening. De koning vervolgde
Hamlet en beroofde hem van het grootste gedeelte zijner troepen. De strijd kwam evenwel niet op éénen dag tot beslissing. Maar den volgenden dag gebruikte Hamlet de list, dat hij alle gesneuvelden met stokken stutten en overeind zetten liet, en alle doode ruiters weêr te paard. Dien ten gevolge scheen zijn leger zeer groot te zijn en gingen de Britten op de vlugt. De koning van Engeland werd door de Denen gedood, en Hamlet trok met rijken buit en met zijn vrouwen naar zijn vaderland terug

{==112==} {>>pagina-aanduiding<<}

Intusschen had koning Viglet, opvolger van Rorik, Hamlets moeder op allerlei wijze geplaagd en van 't koninklijk gezag beroofd, onder voorwendsel, dat haar zoon koning van Jutland was geworden met schennis van het regt van Letra's koning, die magt en waardigheden had te begeven. Hamlet poogde dien man door geschenken te winnen, maar toen dit niet gelukte, beoorloogde hij hem, overwon en dreef ook Fjoller, opperhoofd van Skaanen, in ballingschap. Dit gaf hem evenwel slechts korten tijd rust; want Viglet, door de magt van Skaanen en Sjalland versterkt, daagde hem op nieuw tot den oorlog uit, en leverde slag in de nabijheid van Jutland. Hamlet sneuvelde, en zijne vrouw, de voormalige schotsche koningin, werd de gade van den overwinnaar.

Dat is, wat Saxo grammaticus ons van Hamlet heeft te verhalen. Dat Shakespeare de stof voor zijn treurspel aan dezen geschiedschrijver ontleend heeft, is duidelijk, en dat hij zich bij de overneming eene ruime mate van vrijheid veroorloofd heeft, kan onze aandacht wel niet ontgaan. Vooreerst gaat hij niet verder dan Hamlets reis naar Engeland, laat hem daar niet eens komen en verdicht eene geschiedenis van zijnen dood, die met het door Saxo verhaalde in openbaren strijd is. Verder maakt hij van Hamlet, die volgens den deenschen geschiedschrijver de zoon van eenen vorst over Jutland was, eenen deenschen prins. Wat evenwel niet het minst belangrijke is, Shakespeare heeft ook de namen van Hamlets ouders en oom veranderd. Volgens hem is Hamlet de zoon van koning Hamlet en koningin Gertrude, neef van Claudius, Gertrude's tweeden man en moordenaar van den eersten. Maar Saxo noemt Hamlets moeder Gerutha, zijnen vader Horwendil, en zijnen oom, later zijnen stiefvader, Fengo, terwijl hij ook nog als grootvader Gerwendil vermeldt. Wij zullen hierop vooral te letten hebben, wanneer wij weten willen, wie Hamlet is. Dat hij werkelijk een historisch persoon zou zijn, wordt betwijfeld. Wie in Brockhaus' Conversations-Lexicon het artikel Hamlet opslaat, vindt daar al aanstonds in den eersten regel Hamlet als een fabelachtigen deenschen prins aangewezen. Wij moeten daarom nog eene schrede verder en vragen: van waar zijn Saxo's verhalen? Ik noem met opzet Saxo. Het is waar, Hamlet komt ook in sommige oude chronijken voor, en die wijken van Saxo in menige bijzonderheid af. Nu is het zeker

{==113==} {>>pagina-aanduiding<<}
mogelijk, dat Shakespeare niet uit Saxo, maar uit de eene of andere chronijk geput heeft wat hij van Hamlet weet, en dat daaruit zijne afwijkingen van Saxo kunnen worden verklaard. Hoe dit evenwel zij, Saxo vermeldt onder zijne bronnen geene oude chronijken, maar liederen, runenopschriften en geschrevene berigten der IJslanders. Nu spreken de IJslandsche annalen niet van Hamlet, en het is dus waarschijnlijker, dat de latere chronijken afhankelijk zijn van Saxo dan omgekeerd. En in allen gevalle is Saxo zoo uitvoerig, dat wij, van hem uitgaande, tot de oudste bronnen kunnen opklimmen en daaruit Hamlets oorsprong en werken voldoende verklaren,

Het werk van Saxo Grammaticus over de deensche geschiedenis is niet van den aanvang tot het einde van hetzelfde gehalte. Van de zestien boeken, waaruit het bestaat, zijn slechts de laatste zeven te beschouwen als eigenlijke geschiedverhalen, waarop men zich als op bronnen beroepen kan. De eerste negen daarentegen zijn weinig te vertrouwen; want Saxo is daar te werk gegaan, zoo als de oude oostersche geschiedschrijvers deden. Hij heeft eenvoudig te boek gesteld wat hem verhaald werd, en overgeschreven, wat hij geschreven vond, zonder er zich om te bekommeren of hij poëzie, mythe of legende voor zich had. Wat in de oude mythen der Skandinaviërs van natuurverschijnselen of krachten verhaald werd onder eenen vorm alsof die levende personen waren - zooals dat eigen is aan iedere mythologie - dat heeft Saxo eenvondig als werkelijke geschiedenis van menschen geboekt. En wat als volksverhaal eenwen lang van mond tot mond verteld, van geslacht tot geslacht overgeleverd en gaande weg veranderd, vermeerderd en op allerhande wijze vergroeid was, dat heeft Saxo alles te goeder trouw als zuivere waarheid aangenomen. Gij vindt bij hem de geheele oude noordsche mythologie als geschiedenis terug, en even zoo de oud-noordsche goden en godinnen als koningen, prinsen en prinsessen.
Wanneer wij dat van Saxo weten, en dan de geschiedenis van Hamlet reeds in zijn derde boek aantreffen, dan zou het meer dan ligtgeloovig zijn, dat geheele verhaal zoo maar voetstoots als geschiedenis en Hamlet zelven als een historisch persoon aantenemen, zonder vooraf te hebben onderzocht, of er zich ook gewigtige bezwaren tegen verheffen. En werkelijk, bij nader bezien

{==114==} {>>pagina-aanduiding<<}
lost zich de geheele Hamlet-geschiedenis in mythen op. In Saxo's verhaal komt eene uitvoerige beschrijving voor van het schild, waarop Hamlet zijne gansche geschiedenis liet teekenen, dat hij mede naar Engeland en Schotland namen waaraan de schotsche koningin Hermuthruda hem herkende. Die breede beschrijving zou ons doen vermoeden, dat Saxo werkelijk een zoodanig schild met allerlei voorstellingen voor oogen heeft gehad en als eene der bronnen voor zijn verhaal gebruikt. Maar met zekerheid weten wij daarvan niets. Het is mij volmaakt onbekend, of er in de eene of andere verzameling van deensche oudheden zulk een schild aanwezig is, en zoo neen, of er dan sporen van bekend zijn, dat het in vroegere tijden aanwezig was. Wij kunnen onzen geschiedschrijver dus op dit punt niet controleren. Evenmin vermogen wij het, waar hij zich op runen-opschriften als zijne bronnen beroept. Maar wat hij aan oude liederen en ijslandsche geschriften heeft kunnen ontleenen, dat is ons niet onbekend; want zoowel die oude liederen als ijslandsche geschriften zijn nog aanwezig. En als wij die inzien, dan leeren wij werkelijk Hamlet voldoende kennen.
Wie zijn Horwendil en Gerwendil, Hamlets vader en grootvader? Wie is Gerutha, zijne moeder? Wie Fengo, zijn oom? Wie eindelijk is Koller, Horwendils vijand? Wanneer wij deze vragen kunnen beantwoorden, dan zal Hamlets wezen niet lang twijfelachtig blijven.
Een oud ijslandsch geschrift, een handboek voor aankomende dichters, dat nu en dan ook enkele oude mythen en vele stukken van oude gedichten mededeelt, brengt ons met Hamlets vader Horwendil in kennis. Thórr, de God van het onweder en tevens van akkerbouw en vruchtbaarheid - zoo wordt ons daar verhaald - had met eenen geweldigen bergreus eenen strijd bestaan en eenen steen aan het hoofd gekregen, die daarin was blijven steken. Met dien steen in het hoofd was hij op weg naar zijne woning, toen hij de Vala, d.i. de zieneres, profetes en toovenares, Gróa, de vrouw van den sterken Örvandil, ontmoette. Zij begon hare tooverliederen over Thórr te zingen, en de steen begon los te gaan. Zoodra Thórr dit bespeurde en hoop koesterde, dat hij van den steen verlost zou worden, wilde hij Gróa voor het werk der genezing beloonen en haar vrolijk maken. Hij deelde haar daarom mede, dat hij uit het Noorden gekomen was en Orvandil in eenen korf op zijnen rug uit het renzen

{==115==} {>>pagina-aanduiding<<}
land gedragen had. Hij had onderweg een zijner teenen door den korf gestoken en die was hem bevroren; daarom had Thórr dien afgebroken en aan den hemel geworpen, waar hij nu nog als een klein sterretje schittert boven de middelste ster in den disselboom van den zoogenaamden grooten wagen. Het zou nu evenwel niet lang meer duren of Örvandil zou te huis komen. Over deze tijding werd Gróa zoo verblijd, dat zij hare tooverliederen vergat, en de steen niet verder los ging maar nog steeds in Thórs hoofd steekt.
Dat dit verhaal eene mythe is, hoort men terstond. Thórr, het onweder, strijdt met de bergreuzen, d.i. vernielt en klooft het gebergte, zoodat het verbrokkeld wordt en teelaarde vormt. Thórr is evenwel ook de God van vruchtbaarheid en akkerbouw en de akker is zijn hoofdschedel. Daarop vallen de steenklompen van 't verweerd en verbrijzeld gebergte neer, en blijven er hier en daar vast in zitten. Alleen de landbouw is op den duur in staat de akkers van die steenklompen te bevrijden. Daarom gaat Thórr naar Gróa, d.i. de groeikracht, de wasdom, opdat zij den steen hem lostoovere. Die Gróa is de vrouw van den sterken Örvandil, d.i. degene, die wandelt of verkeert in de aar, met andere woorden, de zaadkorrel van de roggeplant, die de sterke heet, omdat er levenskracht in steekt om door de aarde te boren. In het Eddalied wordt geen vader van dezen Örvandil genoemd, maar wij hoorden bij Saxo dan naam Gerwendil, d.i. degene, die wandelt of verkeert in de garve, in de spriet, m.a. woorden de plant in den halm. De korenkorrel, die men in de aarde zaait, groeit aan den halm, en Örvandil is dus werkelijk de zoon van Gerwendil. Maar Örvandil is ook de man van Gróa, die in de aarde woont. Eerst wanner de graankorrel in den grond gestrooid wordt, en zich met de groeikracht in de aarde verbindt ontkiemt en groeit de plant.
Hamlets vader is derhalve de korenkorrel, en zijne moeder de groeikracht.
Terwijl nu Gróa bezig is met den steen in Thórs hoofd los te tooveren, doet Thórr haar uit dankbaarheid zijn verhaal. In de lente ontwikkelt zich de groeikracht der aarde en dan doet de landbouw zijn werk met ploegen, eggen, spitten, waardoor de steenen in den bodem langzamerhand worden losgewoeld en de akker allengs gereinigd wordt. Thórr zegt, dat hij Örvandil op den rug in eene mand van het Noorden heeft gedragen. Dat

{==116==} {>>pagina-aanduiding<<}
is met andere woorden: Thórr heeft het koren door den winter geholpen. De teen, dien Örvandil door den mand stak en die bevroor is de jonge spruit van het koren, die, vroeg opgekomen, weer aan de nachtvorsten ter prooi wordt. De tijd der nachtvorsten is evenwel nu voorbij en het koren zal spoedig rijpen. Wij verstaan nu ook, waarom Gróa op die boodschap hare tooverliedederen vergeet en den steen verder zitten laat. Ten tijde, wanneer het koren reeds flink doorgroeit, wordt er door den landbouwer niets meer aan het land gedaan, en de steenen, die dan in den grond zitten, blijven er dat jaar.
Dat wij in Örvandil en Gróa werkelijk eene mythe uit het leven der natuur, meer bepaald uit het bedrijf van den landbouw voor ons hebben, dat wordt ook bevestigd door Örvandils strijd met Koller, dien wij Saxo hoorden verhalen. Koller is, zoo als zijn naam duidelijk genoeg aanwijst, de winterkoude. Hij komt Örvandil bestrijden, drie jaren na diens troonbestijging, d.i, drie maanden na den oogst, wanneer de winterkoude begint. Örvandil overwint en werpt boven het graf van zijnen verslagen vijand eenen prachtigen grafheuvel op. Het golvend graangewas op het veld is het grafteeken voor den verslagen winter. Had de winter overwonnen, dan zou hij boven Örvandils graf eveneens zijn grafmonument van ijs en sneeuw hebben opgetast. Na zijne overwinning voert Örvandil nog drie jaren oorlog en brengt dan zijnen buit aan den koning. De drie jaren zijn de drie zomermaanden, na afloop van welke het zaaikoren zijne vrucht geeft.
Saxo verhaalt ons nu ook nog dat de koning aan Horwendil tot loon voor den geschonken buit zijne dochter Gerutha ten huwelijk gaf, en dat het kind, uit hun huwelijk geboren, Hamlet genaamd werd. Wat is er nu van die vrouw te denken? Zou Gerutha dezelfde zijn als Gróa, die wij als Örvandils vrouw hoorden noemen? Op den klank af zouden wij ja zeggen, want tusschen Gróa en Gerutha is klankverwantschap. En toch zouden wij ons bedriegen. Het is in de mythologie van elk volk eene zeer gewone en bekende zaak, dat goden en mythologische personen met allerlei vrouwen huwelijken aangaan. De natuurkrachten en elementen, van welke die goden en personen de vertegenwoordigers zijn, verbinden zich in de werkelijkheid op allerlei wijze met elkander, en elke zoodanige verbindtenis heet in de mythologie een huwelijk,

{==117==} {>>pagina-aanduiding<<}
terwijl het gevolg van die verbindtenis als het kind uit het huwelijk wordt voorgesteld. Zoo is het met Örvandil ook gegaan. Gerutha is eene geheel andere persoon dan Gróa, maar dezelfde als of liever eene andere uitspraak van Groti. En wie Grotti is, leert de navolgende mythe.
Een zoon van den oppersten God Odinn was koning over Denemarken, en na hem regeerden aldaar zijne nakomelingen. Zijn kleinzoon was de magstigste van alle vorsten in het Noorden, en zoo wijs en voorspoedig, dat in zijnen tijd de gouden eeuw van vrede en eerlijkheid heerschte. Wanneer iemand een gouden ring verloor, dan bleef die jaren lang onaangeroerd op den weg liggen, tot dat de eigenaar er langs kwam om hem op te nemen. Die gelukkige koning nu zond gezanten naar den koning van Zweden, en liet zich in diens rijk twee slavinnen koopen, die Fenja en Menja heetten en buitengemeen groot en sterk waren. Er waren toen ten tijde in Denemarken twee molensteenen, zoo groot, dat niemand sterk genoeg was om ze te draaijen, en buitendien hadden zij de verwonderlijke eigenschap van te kunnen malen, al wat de molenaar verkoos. Die toover- of wondermolen heette Grotti. In dien molen zond de koning de beide slavinnen, en zij moesten voor hem goud, vrede en geluk malen. Maar hij behandelde haar hard, gunde haar bijna geene rust, en daarom maalden zij hem eenen zeeroover op den hals, die in den nacht landde, den koning doodde en met rijken buit weer aftrok. Die zeeroover nam echter ook den molen en de slavinnen mede, en gebood haar zout voor hem te malen. Hij behandelde haar niet beter dan haar vorige meester, en daarom maalden zij zoo lang, tot dat het schip zonk. De molen en al het zout vielen daardoor in zee, en van daar komt het, dat de zee sinds dien tijd zout is. Door het gat van den molensteen stortte het zeewater, en zoo ontstond er een maalstroom in zee.
Die molen Grotti nu is dezelfde als Gerutha bij Saxo, en Gertrude bij Shakespeare, de vrouw van koning Örvandil. Wij verstaan nu Örvandils tweede huwelijk. Eerst was de zaadkorrel verbonden met de groeikracht der aarde, om vrucht te kunnen geven; maar als die vrucht rijp is en de oogst ingezameld, dan worden de graankorrels naar den molen gebragt, dan trouwt Örvendil met Grotti of Gertrude.
En uit dat tweede huwelijk wordt Hamlet geboren; want

{==118==} {>>pagina-aanduiding<<}
Hamlet is niemand anders dan Amélet, Amylum of meel. Als koren en molen zich zamen verbinden, dan komt er meel.
Hamlet zelf benevens zijne ouders zijn dus ten volle uit de mythologie verklaard. Er blijft nog slechts één trek van hunne geschiedenis toe te lichten. Fengo doodt met medeweten van Gertrude haren man en trouwt haar na den moord. Fengo's naam wordt verklaard door dien van eene der slavinnen, Fenja; want die eerste naam is slechts de mannelijke vorm van den anderen. Is nu Fenja eene maalster, die den molen draait, dan is Fengo een molenaar. Welnu: als de molen en de molenaar het eens zijn en zich zamen verbinden, dan draait de molen, en dat draaijen veroorzaakt de verbrijzeling, den dood van de korenkorrels. Gerutha's huwelijk met Fengo wordt de dood van Örvandil, haren eersten man. Hij is werkelijk haar eerste man; want het koren moet reeds in den handmolen geschud zijn, eer het draaijen kan beginnen. Dat Hamlet reeds uit het eerste huwelijk geboren is, eer zijn vader gedood wordt en het tweede huwelijk zijner moeder gesloten, dat is natuurlijk met de werkelijkheid in strijd, maar deze tegenstrijdigheid is een noodzakelijk gevolg van den aard der mythe.
Met één woord dus: Hamlet is het meel, de zoon van de zaadkorrel en den molen, en de verbindtenis van den molenaar met den molen veroorzaakt zijns vaders dood. Zietdaar den inhoud der mythe, die als historie is opgevat door eenen schrijver, wiens toeleg was alleen te verzamelen en neer te schrijven wat hij vond, maar die geen oordeelkundig verstand genoeg bezat om werkelijkheid van verdichting, zin van zinnebeeld, geschiedenis van mythe te onderscheiden.

Het is ons niet ontgaan, dat er bij deze verklaring een goed deel van Shakespeare's Hamlet en een nog veel grooter deel van Saxo's verhaal onverklaard is gebleven. De geheele geschiedenis van Hamlets krankzinnigheid, die van zijne togten, van zijne huwelijken en zijne wraakneming, zijn koningschap en zijnen dood bleven onaangeroerd. Zou dat alles ook betrekking hebben op het meel, en ontstaan zijn uit oude mythen, die voor ons verloren gingen? Of zouden die verhalen misschien geboren zijn uit de verklaring van teeken- of graveerwerk op een oud noordsch schild, door Saxo gekend? Of moeten wij daarbij denken aan oude mondelinge overleve-
{==119==} {>>pagina-aanduiding<<}
ringen en sagen, oorspronkelijk met andere namen verbonden en later op Hamlet overgebragt? Op deze vragen kan ik geen antwoord geven. Noch de oude Edda's, noch de mij bekende oud-noordsche sagen geven dienaangaande eenige opheldering. Daarom zweeg ik er van en moest mij tevreden stellen met aan te toonen, hoe Hamlet ter wereld kwam, wat hij beteekent en wie zijne ouders zijn. Nu ten slotte evenwel nog bij wijze van toepassing eene opmerking.
Wij hebben in den Hamlet van Shakespeare een voorbeeld voor oogen, dat ons toont, hoe mythen in de bewustheid der menschen van gedaante kunnen veranderen. Shakespeare's treurspel is een uitnemend kunstgewrocht, dat gedurig voor tal van toeschouwers wordt vertoond. Die zien daar de levende tooneelspelers voor hunne oogen optreden, hooren hen spreken, zien hen handelen, en wat zij zien, maakt op hen den vollen indruk der werkelijkheid en wordt eene magt, die invloed uitoefent op hun gemoed en leven. Maar dat zou zoo niet kunnen zijn, wanneer niet eerst een Saxo als schrijver ware opgetreden, die de mythe van ouds had omgeschapen tot een geschiedverhaal. In Saxo zien wij, hoe het toegaat, wanneer er van eene mythe geschiedenis wordt gemaakt. Een vroom dichter begint met de magten en krachten der elementen, der natuur, van welke hij zich afhankelijk gevoelt, wier magtig leven hij erkent, als levende en handelende menschvormige personen, voor te stellen. Hij zelf weet zeer goed, dat die personen van welke hij zingt, benevens hunne lotgevallen en daden, niet in de werkelijkheid bestaan, maar slechts inkleedingen zijn, gewrochten van zijnen dichterlijken geest. Dat weten zijne tijdgenooten en hunne eerste naneven ook; maar het wordt allengs vergeten, vooral wanneer die dichterlijke verhalen van mond tot mond gaan, allengs veranderen en vergroeijen, zoodat de oorspronkelijke gestalte onder de latere aangroeisels min of meer verscholen geraakt. Dan beginnen de latere geslachten te vergeten, dat zij met gewrochten der poëzie te doen hebben en meenen zuivere geschiedenis te lezen. Zij verhalen dan die dingen als geschiedenis verder, en ronden ze af, zoodat zij de mythische trekken verliezen en meer en meer naar geschiedenis beginnen te gelijken. Zoo wordt hun ten slotte op het gebied der geschiedenis voor goed het burgerregt toegekend. Zoo is het bij alle oude volken, zonder uitzondering, gegaan.

{==120==} {>>pagina-aanduiding<<}
Wie dat weet, let er op, en als hij waarheid op prijs stelt, dan ziet hij al wat hem uit de oudheid als geschiedenis wordt overgeleverd, goed onder de oogen, en onderzoekt, eer hij overneemt, met ernst, of hij soms ook met in geschiedenis veranderde mythe te doen heeft. Zeker is dat onderzoek niet gemakkelijk, en de juiste verklaring van een oorspronkelijk mythisch verhaal niet altijd mogelijk - want niet altijd kan men, gelijk bij de geschiedenis van Hamlet, nog over de oorspronkelijke mythen beschikken. Maar dan blijft, wat ook ons bij Hamlet diende, de ontleding en verklaring der namen over, en als wij die eerst goed verstaan, dan verraden zij menigmaal het geheim, waarnaar wij zoeken.





{==121==} {>>pagina-aanduiding<<}

Buitenlandsche letterkunde.

Losse schetsen.

Miss Frere.

Sprookjes-litteratuur 1)

‘Plus j'ai connu les hommes, et plus je me suis aperçu qu'il n'y a de vrai que leurs rêves, et de raisonnable que leurs folies.’

EDOUARD LABOULAYE.
Ter geruststelling van sommige, het hoofd mogelijk reeds op bedenkelijke wijze schuddende, ‘practische’ lieden, zij dadelijk vermeld, dat de als motto hierboven uitgeschreven woorden van den geestigen auteur van: ‘Paris en Amérique,’ ‘le Prince caniche’, enz. ontleend zijn aan de inleiding tot eene verzameling Sprookjes (Contes bleus), door hem voor zijn ‘kleindochtertje’ bijeengelezen, - ofschoon het gemelde droomgebied, getuigen de beide genoemde werkjes, anders tóch wel in zijn smaak valt. Meer philosophisch gestemde gemoederen zullen deze liefhebberij, juist in een man als Laboulaye, niet slechts volkomen natuurlijk vinden, maar ook in de aangehaalde woorden zelve nog niet zulk een verwerpelijke paradox zien. Een feit in elk geval is het, dat het historisch onderzoek naar die oudste volks vertellingen die men met den naam van sprookjes bestempelt en naar hun gemeenschappelijke bron (een onderzoek, waaraan het

{==122==} {>>pagina-aanduiding<<}
doorluchtig broederpaar Grimm in Duitschland o.a. een zoo duchtigen stoot heeft gegeven) tot de droevige gevolgtrekking leidt, dat het menschelijke verbeeldings-vermogen sinds de dagen der eerste jeugd van het Arische ras verbazend is ineengekrompen.
Voor ons, de ontgoochelde naneven van dat ras, ligt er dan ook een soort van weelde in, nu en dan ons in gedachte terug te verplaatsen naar tijden, toen de mensch nog geheel als 't ware bij instinct leefde, en alle andere vermogens van zijn geest, vooral die van oordeel en reflexie, als overvleugeld en in slaap gezongen werden door het ééne, schitterende, alles-overheerschende...zijne Fantasie! Met welk een heir van reuzen, helden, godheden, toovenaars, feeën, ook schrikwekkende gedrochten, wist deze toen hemel en aarde te bevolken! Hoe machtig zwaait zij in al die Ur-sagen van ons geslacht den gouden schepter! Haar knelde toen nog geen enkele band. Onbeperkt, vrij en vrank, heerschte zij over stoffelijk en onstoffelijk gebied en ordende alles naar haren zin. Leider! - die eerste feestroes heeft betrekkelijk slechts kort geduurd. De toenemende verstandsontwikkeling drong haar meer en meer van haren zetel en beknibbelde van eeuw tot eeuw haar gezach. Van souvereine, oppermachtige gebiedster is zij van lieverlede tot den rang van een constitutioneel koninginnetje, eindelijk - dank zij het realisme - in onze dagen tot den staat van....slavin bijkans afgedaald. Sic transit gloria mundi! Thans zet de Kritiek haar den voet op den nek en heeft op haar beurt oppermachtig de teugels in handen.
Ik ken er intusschen, die - hoezeer vrienden van de kritiek - met dat al nog wel eens een innig heimwêe gevoelen naar het gouden fabelland. Behoudens allen eerbied voor de naakte werkelijkheid veroorloof ik mij dan ook de volgende regelen, mede aan de straks gemelde voorrede van den heer Laboulaye ontleend, onder de oogen mijner lezers te brengen.
‘D'où vient (schrijft hij) ce goût singulier que les hommes ont pour le merveilleux? Est-ce donc que le mensonge est plus doux que la vérité?
Non, les contes de fáees ne sont pas un mensonge, et l'enfant, qu'il s'en amuse ou qu'il s'en effraie, ne s'y trompe pas d'un instant. Les contes sont l'Idáeal, quelque chose de plus vrai que la váeritáe du monde, le triomphe du bon, du beau, du juste....C'est làa qu'est le secret de ces récits merveilleux!

{==123==} {>>pagina-aanduiding<<}

Dans ces heureux pays des fées, on ne se quitte que pour se retrouver, on ne souffre que pour être heureux, tandis que pour nous la douleur est une énigme et la vie une bataille sans fin où les meilleurs tombent les premiers. Là-bas, on ne vieillit pas et l'on aime toujours; ici, à peine notre coeur, revenu des folles ardeurs de la jeunesse, commence-t-il à aimer sérieusement un objet digne de lui, que notre front se ride et que nos cheveux blanchis ne nous laissent du sentiment que le ridicule. Là-bas, en un jour, en une heure, on sait tout; ici, c'est au prix de la vie que nous poursuivons la vérité qui recule; elle fuit comme l'oiseau merveilleux, et quand enfin, après trente ans de peine, nous la sentons près de nous, quand notre main s'abaisse pour la saisir, une main plus puissante nous glace et nous porte au pays d'où nul n'est revenu....!’
Dichters en wijsgeeren, zooals Goethe, Voltaire en Laboulaye zelf, hebben dan ook steeds de sprookjes-litteratuur theoretisch en practisch hooglijk in eere gehouden.
Het naïeve intusschen is een schat, welken men niet terugwint, na hem eens verloren te hebben. Hun zelf verzonnen ‘Contes’ stellen dit zonneklaar in het licht. Hoe geestig en fijn gedacht deze laatsten ook vaak zijn (ik denk hier vooral aan den auteur van ‘Candide’ en van ‘le prince-caniche’), doen zij ons toch nooit een oogenblik vergeten, dat die schrijvers den sprookjesvorm slechts als een masker hanteeren, waarachter het peinzend en droefgeestig gelaat van den ernstigen denker zich verbergt.
‘Regardez le, ce masque’, zegt terecht Charles Hugo 1), ‘il est de marbre. Touchez le; il est humide des pleurs du genre humain’.

Niet van zulk een aard, maar geheel van de oude, echte sprookjes-soort zijn de ‘Indische toover-vertellingen’, voor welke ik bij deze de vrijheid neem een oogenblik gehoor te verzoeken. Dit zijn werkelijk kinderverhalen; een Oostersche ‘Moeder de Gans’, gelijk de vertaler ze noemt. Wie er naar veel wijsgeerige diepte of ook naar een moreele strekking in wilde zoeken, zou - bij de meesten althans - zich bitter teleurgesteld gevoelen. Welke belangrijkheid ze dan voor ons hebben? In de

{==124==} {>>pagina-aanduiding<<}
eerste plaats deze, dat het ‘Indische’ sprookjes zijn; dat ze ons in een wereld van gedachten, voorstellingen en gevoelens verplaatsen, voor de meesten, ook de volwassenen onder ons, zeker grootendeels vreemd en nieuw. Ten andere, dat ze niet uit schriftelijke bronnen geput, maar van mond tot mond, van geslacht tot geslacht zijn voortgeplant, en als 't ware van de lippen zijn opgevangen der nazaten van een der oudste rassen die zich in Hindostan zijn komen vestigen, zoodat wij hier - merkwaardig genoeg! - dicht bij de wieg en bakermat worden gevoerd van datzelfde oud-Arische ras, waaraan het meerendeel der Europeesche bevolking, ook de onze, het aanzijn heeft te danken; - een familieverwantschap die trouwens nog duidelijker in 't licht treedt, wanneer men zich de moeite getroost om, gelijk door sommigen is gedaan, den inhoud van eenige dezer sprookjes met de Kinder- und Haus-Märchen van Grimm of met andere, vooral Noordsche volksverhalen te vergelijken. 't Belangrijkst intusschen van alles, en 't geen over deze ‘Hindoo Fairy Legends’ wezenlijk een waas van bekoorlijkheid spreidt is - de persoon der vertelster zelve, Anna Liberata de Souza, zoo als zij heet (haar portret prijkt in de Engelsche uitgave), een Inlandsche vrouw die bij de familie Frere, tijdens deze in Britsch-Indië heeft gewoond, achttien maanden als kindermeid heeft gediend. Deze vrouw (ze is namelijk nog in leven), kon niet slechts tot in 't oneindige vertellen, zoodat de kinderen om zoo te zeggen aan haar lippen hingen, maar ze is zelve ook een flink, kloek, origineel slag van mensch. Als men met haar levensgeschiedenis, door haar zelve geheel op haar eigenaardige wijze verteld, - deze opent de reeks der tooververtellingen - heeft kennis gemaakt, dan genoot men tevens een verrassend kijkje in het Hindoesche volksleven - vooral in dat van den stam of de secte
der Lingaets, in zuidelijk Hindostan (Dekhan) woonachtig, waarvan zij zelve afkomstig is en wier leden zich door hun meerdere verstandsontwikkeling, matigheid en nijverheid, ook in kleeding en sommige gewoonten (zoo als de vertaler verzekert), van de overige daar woonachtige Hindoes onderscheiden.
‘La poésie s'en va’, dit zou men gerust ook als opschrift boven hare ‘biografie’ mogen plaatsen. Immers het eigenaardige juist van hare schildering van zeden en toestanden en die van haar eigene persoonlijkheid ligt vooral hierin, dat beide deel uitma-
{==125==} {>>pagina-aanduiding<<}
ken van een beschavingstoestand, die door den nivelleerenden invloed van onze stoom- en telegrafeneeuw meer en meer dreigt te worden verdrongen. Moderne verlichting en industrie, verbeterd schoolonderwijs, toeneming van maatschappelijke comforts enz. enz., nemen van lieverlede ook de laatste overblijfselen weg van een wereld, welke Anna Liberata zelve en vooral haar moeder en grootmoeder nog in al haar fleur hebben gekend.
De vertelster staat als 't ware op de grens tusschen de oudere en nieuwere maatschappij; aan den uitersten zoom van een oogstveld, welks halmen zij heeft bijeengelezen, en die Miss Frere nog zeer bijtijds en met prijzenswaardigen vlijt heeft verzameld en in onze Europesche voorraadschuren ter nedergelegd.
‘That world is gone,’ zoo placht zuchtend Anna Liberata de Souza te klagen en moeite kostte het haar zelfs te begrijpen, waar al dat ‘nieuwe’ - vooral lezen en schrijven - eigenlijk goed voor is.
Aan haar ‘grootmoeder’ had zij den hoofdschat van al haar verhalen ontleend. Deze was in haar jeugd eene schoone, blanke en zeer krachtige vrouw geweest, die haren man, (‘Havildar,’ of sergeant van inlandsche troepen bij het Engelsche leger) overal heen was gevolgd. ‘Grootje had dan ook heel wat van de wereld gezien (zegt zij) en wist ons veel te vertellen.’ Toen grootje oud zijnde geen werk meer kon verrichten, paste zij, als Anna's ouders er op uit waren om den kost te verdienen (zij werkten hard die beiden, de vader met tenten opslaan, de moeder als koelie) t' huis op de kinderen.
‘Dan placht grootje ons toe te roepen 1): ‘Komt hier, kinderen! Komt uit de zon, en ik zal u een historie vertellen. Komt binnen, of gij zult allen hoofdpijn krijgen.’ Dan gingen wij allen in huis (wij waren met ons negenen, en woelwaters zoo als alle kinderen), en zaten om haar heen, om naar een van de histories te luisteren, die ik u nu vertel. Maar zij liet ze veel langer duren, want de verschillende personen verhaalden hunne geschiedenis van het begin af zoo dikwijls mogelijk; zoodat zij, vóór het uit was, het begin wel vijf- of zesmaal had oververteld; - zij vertelde maar door, al maar door, tot al de kinderen moê werden en in slaap vielen. Nu zijn er scholen

{==126==} {>>pagina-aanduiding<<}
genoeg om de kinderen heen te zenden, maar die waren er niet toen ik een kind was; en de oude vrouwen, die niets anders konden doen, plachten hun dus histories te vertellen om hen zoet te houden.
Wij vroegen somtijds aan mijn grootmoeder: ‘Zijn die histories die gij ons vertelt heusch gebeurd? Hebben er ooit zulke menschen geleefd?’ Dan antwoordde zij doorgaans: ‘Ik weet het niet, maar misschien bestaan zij wel ergens.’ Ik (laat de gewezen Engelsche kindermeid hierop volgen) geloof niet dat er nog van die menschen leven, maar ik houd het er toch voor dat zij eens geleefd hebben; grootje echter geloofde meer van die dingen, dan wij nu doen. Zij was een Christin, zij diende God en geloofde in onzen Heiland, maar zij was en bleef toch altijd eerbied behouden voor de Hindoetempels. Als zij een beeld zag van Gunpoetti (den god der wijsheid) of een andere Hindoe-godheid, knielde zij neêr en deed haar gebed, want zij placht te zeggen: ‘Het kan wel zijn dat er iets goeds in is (“Maybe there's something in it”).’

Elf jaren was Anna oud, toen haar grootmoeder stierf. ‘Als ik toen ouder geweest was (zegt zij) zou ik mij meer van haar vertellingen kunnen herinneren. Wat placht zij er veel te vertellen!’
‘Mijn moeder vertelde ons ook wel histories, maar niet zoo veel als mijn grootje. Een jaar of wat geleden waren er nog verscheidene oude menschen, die die soort van geschiedenissen wisten; maar nu gaan de kinderen op school en niemand denkt er meer aan om ze te onthouden of te vertellen; ze zullen welhaast allen vergeten zijn. 't Is waar dat er boeken zijn met geschiedenissen die op deze gelijken, maar ze zijn er altijd verkeerd in opgeschreven. Somtijds, als ik mij een gedeelte van de historie niet kan herinneren, vraag ik er iemand naar; dan zeggen zij: “Er staat een historie onder dien titel in mijn boek. Ik zal u haar voorlezen.” Dan lezen ze haar voor, maar alles is verkeerd, zoodat ik er boos om word en hun vraag om het boek maar dicht te doen. Want in de boeken maken zij er zich maar kort van af en laten het mooiste gedeelte weg, en zij lijmen het begin van de eene historie aan het eind van de andere, zoodat het geheel verkeerd uitkomt.’
‘Toen ik jong was hielden oude menschen er veel van om deze histories te vertellen, maar in plaats daarvan komt het mij

{==127==} {>>pagina-aanduiding<<}
voor, dat tegenwoordig oude menschen nergens aan denken dan om geld te verdienen.’

Van ‘geld’ gesproken, - onwillekeurig denkt men hierbij aan Victor Hugo's bekend opschrift boven zeker hoofdstuk uit zijn roman ‘Notre-Dame’: ‘Ceci tuera cela.’ Inderdaad, - behoudens andere factoren, mag waarlijk ook wel de patriarchale oud-Hindoesche levenswijze en de onnegentiende eeuwsche insouciance, welke ook Anna Liberata de Souza zelve op het punt van geld aan den dag legt, worden medegerekend onder de oorzaken van de gaandeweg verdwijnende en wegstervende: ‘Lust zum Fabuliren,’ daar te lande. ‘Huishuur (zoo verhaalt zij o.a.) kostte in haar jeugd een halve 1) roepei (60 cents) in de maand. Een geheel huisgezin kon toen even fatsoenlijk leven van zes of zeven roepeiën in de maand als nu van dertig.’ Zij zelve trouwde op haar twaalfde jaar en bleef na een achtjarig huwelijk, (haar man was bediende in het Gouvernementshuis geweest) als weduwe over met twee kinderen - een jongen en een meisje. Geld om hen te onderhouden bezat ze niet en bij de familie van haar gestorven man blijven inwonen, wilde zij ook niet 2). Geen woord Engelsch verstaande en geen naald kunnende hanteeren trok zij niettemin wakker met haar twee kinderen de
wereld in en vond gelukkig een dienst. ‘Ik was (verhaalt zij) zoo dom als een koelie-vrouw; maar mijn meesteres was heel vriendelijk voor mij en ik leerde vlug; zij ontzag geen moeite om mij te leeren. Ik denk dikwijls: waar vindt gij tegenwoordig zulke goede Christenmenschen? Eene arme, onwetende vrouw in huis te nemen, met haar twee kinderen (want ik had ze beiden bij mij, Rosie en den jongen) was geer kleinigheid. Ik was een krasse vrouw in die dagen; ik deed het

{==128==} {>>pagina-aanduiding<<}
werk voor mijne meesteres en zorgde tegelijk voor mijne kinderen.’
Later heeft zij nog acht diensten gehad. Haar zwager, die in dienst was bij generaal Napier in Sind, wilde haar overhalen om derwaarts te komen, maar zij wilde haar kinderen niet verlaten. ‘Ik was heel fier toen (vertelt zij) en liet alles om de kinderen. Toen haar dochter trouwde, gaf zij (met echt Hindoesche brooddronkenheid op het stuk van bruiloften) een feest aan driehonderd menschen, met muziek en dans, waarbij de deuren voor iederen bedelaar en arme wijd werden opengezet. Dit ééne feest, gevoegd bij het schoolgeld voor haar jongen, verslond dan ook al haar lang opgespaarde penningen. Geen nood echter - dacht ze - want haar zoon, ‘een mooie, flinke jongen en zoo knap er bij,’ had tegen haar gezegd: ‘Moedertje, gij hebt uw heele leven voor ons gewerkt; nu ik groot geworden ben, zal ik klerk worden op een bureau, en voor u werken.’ Maar, helaas! hij verdronk bij gelegenheid dat hij zich baadde in de rivier. ‘Dàt (aldus besluit zij haar naïef, van echten humor doortrokken verhaal) was mijn grootste ramp. Sinds dien tijd heb ik het hoofd niet kunnen oplichten. Ik kan mij de dingen niet meer herinneren zoo als vroeger, en alles ligt in mijn hoofd door elkaar. Ik zou met u (nl. de familie Frere) naar Engeland willen gaan, want ik weet dat gij goed voor mij zoudt zijn, en mij zoudt begraven als ik sterf, maar ik kan zoo ver niet van Rosie af gaan. Mijn eene oog is uitgetrokken, maar het andere is mij nog gelaten. Ik zou dat niet óók nog kunnen verliezen. Als het niet was om Rosie en haar kinderen dat ik hier bleef, zou ik wel willen reizen en de wereld zien. Verscheidene dames hebben mij naar Engeland meê willen nemen, en als ik het gedaan had zou ik veel geld gespaard hebben, maar nu is het te laat om daaraan te denken. Bovendien, het zou nu niet veel baten. Waarvoor zou ik nog geld sparen? Kan ik het medenemen als ik sterf? Mijn vader en
grootvader hebben het niet gedaan, en zij hadden genoeg om van te leven tot hun dood toe. Ik heb genoeg voor mijn behoeften, en wat ik overhoud geef ik aan mijn arme familie. Ik dank onzen goeden Heiland, dat er genoeg goede Christenen hier zijn om mij een snede brood en een beker water te geven, als ik er niet meer voor kan werken. Ik vrees niet dat ik ooit gebrek zal lijden.’

{==129==} {>>pagina-aanduiding<<}

Met opzet deed ik voor mijne lezers de verhaalster in persoon zoo lang ten tooneele verschijnen en haar alle bijzonderheden zoo breedvoerig verhalen, om hun het doel der uitgave dezer ‘Tooververtellingen’ te meer begrijpelijk te maken. Trouwens, zij genoten dan tevens ook wat eigenlijk den meesten geur geeft aan den inhoud van het boekske. Op zich zelve genomen toch zullen de ‘Vertellingen’ (enkele uitgezonderd), - als men ze ‘alleen’ als lectuur voor volwassenen wilde beschouwen - menigeen wel een weinig uit de hand vallen. Ze behooren lang niet tot de catégorie b.v. van de sprookjes van Andersen. Wie ze echter, in betrekking tot de vertelster, als proeve van den eigenaardigen Hindoeschen volksgeest, als 't gewrocht van een wonderlijk soort van verbeelding, met een oog voor den werkelijken humor welke er hier en daar in parelt, beoordeelt - en wie daarbij niet geheel vreemdeling is in, en zonder belangstelling voor de sprookjes-litteratuur in 't algemeen - die zal, vertrouwen we, ze niet geheel onvoldaan uit de hand leggen.
Een overzicht van den inhoud der vertellingen zal, daar er een Nederlandsche vertaling bestaat, niemand van mij verwachten. Onder de aardigste, en die ook 't meest door lokale kleur uitmunten, reken ik: ‘De vijf-bloemen koningin’, ‘de omzwervingen van koning Vikram’, ‘leer om leer’ ‘de krokodil en de jakhals,’ enz. Laatstgenoemde (de jakhals nl.) speelt in de Indische sprookjeswereld eenigszins de rol van den duitschen ‘Reineke Fuchs.’ Even als deze weet ook hij zich met list uit alle moeielijkheden te redden, elkeen ten eigenen bate te exploiteeren en vertoont hij aldus de meerderheid van vernuft en verstand bover ruwe kracht. Overigens (zoo verzekert ons de heer Frere in de door hem voor de oorspronkelijke uitgave geschreven voorrede), gelooft de lagere volksklasse in Hindostan nog met hart en ziel aan den invloed van toovenaars, booze, den mensch vijandige geesten (Erlkönige, als vroeger in Duitschland) die in deze vertellingen gedurig een hoofdrol spelen, getuige Anna Liberata zelve, die 't er voor hield dat zij althans vroeger bestaan ‘hadden’. Een niet onaardige proeve van personificatie van sommige natuurverschijnselen (men denke zich daarbij een Indischen nacht- en sterrenhemel) vindt men in eene kleine vertelling, die ik hier, vooral om dat zij in het

{==130==} {>>pagina-aanduiding<<}
Hollandsche boekje niet voorkomt, wil meêdeelen. Zij luidt als volgt:

Hoe de zon, de maan en de wind uit eten gingen.

‘'t Gebeurde eens, dat de zon, de maan en de wind bij hun oom en tante, de donder en de bliksem, ter maaltijd gingen. Hun moeder (een van de verst verwijderde sterren die gij aan den hemel kunt zien flonkeren) bleef alleen t' huis op hen wachten.
Nu waren beiden, de zon en de wind, gulzig en zelfzuchtig. Opgetogen over het groote festijn dat voor hen was aangericht dachten zij er geen oogenblik aan om iets van de opgedischte spijzen ter zijde te leggen en voor moeder meê naar huis te nemen; - de zachte maan alleen vergat haar niet. Van iedere lekkere schotel, die werd rondgediend, nam zij een klein proefje en verborg dat onder een van de fraaie, lange nagels harer vingertoppen 1), opdat moeder ook haar deel zou hebben van het onthaal. Toen zij huiswaarts waren gekeerd, vroeg de moeder, die met haar klein, schitterend oog hen den geheelen nacht door was blijven volgen: “Welnu kinderen, wat hebt gij voor mij medegebracht?”
De zon (de oudste van de drie) zeide: “Ik heb niets voor u mêegebracht. Ik ging uit om met mijn vrienden mij te vermaken, niet om voor u een middagmaal te halen!” En de wind zeide: “Ik heb ook niets voor u meêgebracht, moeder. Gij kondet bezwaarlijk verwachten dat ik een menigte lekkers voor u meênam, daar ik zuiver en alleen voor mijn eigen genoegen uitging.” Maar de maan zeide: “moeder, haal een bord, kijk eens wat ik voor u meêbreng”. En haar vingers schuddende, bracht zij zulk een overheerlijk maal te voorschijn als nooit te voren was gezien. Toen wendde de ster zich tot de zon en sprak: “Omdat gij uitgingt om u met uw vrienden te vermaken en gij brastet en gastereerdet, zonder ook maar eene enkele gedachte aan uw 't huisgebleven moeder te wijden - zoo wees vervloekt! Van nu af, zullen uwe stralen altoos heet en verzengend zijn en alles wat zij aanraken verschroeien. En de menschen zullen u haten en het hoofd bedekken als gij nadert”.

{==131==} {>>pagina-aanduiding<<}

(En dat is de reden, waarom de zon tot op dezen dag zoo heet is).
Daarop keerde zij zich tot den wind en zeide: “Ook gij, die te midden van uw zelfzuchtig genot uwe moeder vergat, verneem uw vonnis. Gij zult altoos waaien als het weder droog en heet is en alle levende voorwerpen zult gij doen verdrogen en verschrompelen. En de menschen zullen u van heden af verfoeien en vermijden.”
(En dat is de reden, waarom de wind, zelfs bij heet weder, nu nog zoo geducht kan hinderen).
Maar tot de maan zeide zij: “Dochter, wijl gij aan uw moeder hebt gedacht, en gij haar een deel van uw eigen genoegen hebt gegund, daarom zult gij voortaan altoos koel, kalm en blinkend zijn. Niets zal den zilverwitten glans uwer stralen benevelen en ten allen tijde zullen de menschen u “de gezegende” noemen.”
(En dat is de reden, waarom het maanlicht zoo zacht, zoo koel, en zoo heerlijk schoon is tot op dezen dag)’.

Onder de overige vertellingen (trouwens zeer weinige in getal), aan welke de schrijver, om een of andere reden zeker, in zijn boekje plaats heeft gegeven, trof mij nog ééne, getiteld: ‘De Jakhals, de Barbier en de Brahmaan die zeven dochters had,’ wegens de merkwaardige overeenkomst met een sprookje, 't welk ik meen ergens bij Andersen te hebben gelezen....
Overigens heeft, zoowel wat betreft de gedane keuze als over 't geheel de zorgvuldige wijze waarop deze Oostersche sierplanten op nederlandschen bodem zijn overgebracht, de vertaler zich uitnemend van zijn, niet altoos gemakkelijke, taak gekweten. Hij heeft die niet slechts con amore, maar ook voor zooveel ik mij bevoegd reken daarover te oordeelen, met bekwame hand verricht.
De Nederlandsche jeugd geniete, even als ‘de kleine Lily’, wier naam aan 't hoofd van de opdracht der oorspronkelijke uitgave prijkt, naar hartelust van deze nieuwe wonderwereld, wier gouden poorten zijn arbeid haar heeft ontsloten....

Mocht ten slotte misschien deze of gene rigorist over het

{==132==} {>>pagina-aanduiding<<}
strekkinglooze' van sommige dezer sprookjes, (de nieuwere zijn meer moralistisch) eenigszins bedenkelijk 't voorhoofd rimpelen, hun ten gevalle eindig ik met een aanhaling uit denzelfden Franschen schrijver, met wien ik mij de weelde heb veroorloofd dit schetsje aan te vangen.
‘Messiears’ (zoo besluit Edouard Laboulaye in de meergemelde ‘Contes bleus’ zijn peroratie aan de Fransche jeugd), ‘ne croyez pas que tous vous deviendrez princes en devinant des énigmes; ni vous, Mesdemoiselles, n'imaginez pas que les fils de rois se disputeront votre pantoufle et votre main. La vie ne ressemble guère aux Contes....’

‘L'enchanteur qui nous protége c'est le travail; lui seul nouss modère dans la prospérité, lui seul nous aide à oublier nos misères....’
‘Travaillez donc avec courage, faites fortune même, si vous trouvez la fortune sur le chemin de l'honneur; mais ne méprisez pas le merveilleux qui amusa votre enfance; gardez toujours un coin pour l'illusion. Vous en aurez besoin contre les ennuis qui assiègent la vie; cette chimère, que dédaignent les habiles, vous empêchera du moins de prendre trop au sérieux ce que le monde nomme sagesse, et qui n'est trop souvent que sêcheresse, égoïsme et brutalité.’
P. Bruijn.







{==133==} {>>pagina-aanduiding<<}

De worsteling van het politieke liberalisme in Pruisen.

Door R.P. Mees, R. Az.

Sinds langen tijd vertoonen zich in het politieke leven van Duitschland vreemdsoortige verschijnselen. De vrijheidszin, aan de Germaansche stammen eigen, is in de latere geschiedenis van het Duitsche volk slechts flauw te herkennen en de rol, die het op staatkundig gebied vervult, is weinig in overeenstemming met de groote deugden die het bezit. Die hoog ontwikkelde, in vele opzichten zoo krachtige natie is sedert eeuwen gebogen onder de heerschappij van despotische regeeringen. Terwijl zij op intellectueel gebied de schoonste werken voortbracht, heeft zij op dat der staatkunde slechts zwakke producten geleverd en de ernst, waardoor zij zich kenmerkt, heeft haar in het politieke leven telkens verlaten.
Pruisen inzonderheid is vol van de meest verrassende tegenstellingen. Het is deels een echt absolutistische, deels een moderne staat. Ofschoon het tot de politieke formaties van den lateren tijd behoort en de oorsprong van zijn koningschap van betrekkelijk jeugdige dagteekening is, hebben de meeste Pruisische vorsten de vaste overtuiging gehad dat de wortelen van hun stamboom tot in het bovenaardsche zich uitstrekken. De pogingen van het liberalisme om perken te stellen aan het onbeperkte koningschap zijn tot hiertoe slechts ten deele gelukt en de vrijzinnige partij is buiten staat geweest om het terrein dat zij veroverd heeft tegen invallen harer tegenstanders te beschermen. Die liberale partij zelve draagt een zeer eigenaardig ka-
{==134==} {>>pagina-aanduiding<<}
rakter en de rol, die zij in de laatste jaren heeft gespeeld, schijnt met alle begrippen van vrijzinnigheid in lijnrechten strijd.
Met het oog op die merkwaardige verschijnselen trachten wij het liberalisme in Pruisen te volgen op de kronkelpaden die het heeft doorloopen en opmerkzaam te maken op de voornaamste hinderpalen, die het op zijn weg heeft ontmoet. De nauwe betrekking tusschen alle Duitsche staten zal ons evenwel dwingen bij die beschouwing telkens de grenzen van Pruisen te overschrijden.

I.

Het is voor de juiste opvatting der ontwikkeling van het politieke leven in Duitschland van het grootste gewicht stil te staan bij den tijd, die op de Kerkhervorming volgde. Terwijl de Reformatie elders de aanvang was van nieuw, opgewekt staatkundig leven, een gebeurtenis, die op ieder gebied haar heilzamen invloed deed gelden, had zij voor Duitschland den dertigjarigen oorlog ten gevolge, een oorlog, die niet, gelijk de tachtigjarige strijd in de Nederlanden, het nationaal gevoel opwekte, maar het Duitsche volk vaneen scheurde en met uitputting van alle partijen eindigde. Met recht beschouwen de Duitschers dien oorlog als den grond van een reeks van ziekteverschijnselen in hun volksleven, als een ramp die inzonderheid aan de ontwikkeling van hun staatkundig leven voor langen tijd een verkeerde richting heeft gegeven, en de oorzaak is geweest van de politieke onmacht, waarvan zij het vernederende telkens pijnlijk hebben moeten ondervinden.
Toen de vrede van Munster werd gesloten, vertoonde Duitschland diepe sporen van den verwoestenden strijd. De stoffelijke bloei was in den wortel aangetast, uitgestrekte landstreken lagen onbebouwd; sommige waren door het ontzettende verlies aan menschenlevens ontvolkt. Door den langdurigen oorlog was het volk verwilderd en het krijgsleven met zijn spannende afwisselingen had den zin voor de rustige werken van den vrede, voor het leven achter den ploeg bedorven. Een heftige strijd ontstond tusschen den boerenstand en de grondbezitters, die de weerspannige landbouwers tot den arbeid wilden dwingen. Alle takken van nijverheid en handel kwijnden, enkele waren uitgestorven.

{==135==} {>>pagina-aanduiding<<}

Terwijl de scheepvaart van naburige volken in vollen bloei was en schatten aanbracht, was Duitschlands handel in diep verval. De kracht der steden was gebroken, de burgertrots had plaats gemaakt voor gevoel van afhankelijkheid. Geen welvaart was er meer, die vrijheid van beweging en frischheid aan het leven geeft, maar overal verarming, die karig en kleingeestig maakt. Een ontzettende ruwheid, niet de onbeschaafde vorm van een gezonden inhoud, maar het gevolg van uitgeputte kracht, bedierf het maatschappelijk leven. Tegenover die verwildering trokken velen zich terug in zich zelf en in den kleinen kring van het huiselijk leven.
In het dus verzwakte volksleven drongen, zonder weerstand, vreemde invloed en zeden door; nationaal gevoel en vaderlandsliefde waren in diepe sluimering. 1)
Met die toestanden ging een kwijning van het geestelijk leven gepaard. Reeds spoedig na de Hervorming begon de ziekelijke ontwikkeling van het Protestantisme, die de stof heeft geleverd tot de treurigste bladzijden van de geschiedenis van Duitschland.
Veelbelovend was de Reformatie begonnen. Lang had het nieuwe beginsel, eer het zegevierend te voorschijn trad, geworsteld; lang was de beslissende kamp voorbereid. Het grootsche woord, dat velen op de lippen lag, was eindelijk door Luther uitgesproken en had weerklank gevonden in duizenden gemoederen. Maar de heldere dag die was aangebroken, werd spoedig door wolken verdonkerd. Reeds bij Luther was in de laatste periode van zijn leven, de hervormer nauwelijks meer te herkennen. De gebeurtenissen die kort na de Reformatie volgden, wierpen donkere schaduwen in zijn ziel, de vrede die zijn gemoed had gevonden, maakte plaats voor norsche somberheid en het is aandoenlijk hem aan het einde van zijn leven den wensch te hooren uitspreken, dat de zijnen hem niet lang mochten overleven, omdat hij een zoo eindelooze verwarring in Duitschland voorzag, dat voor eerlijke menschen en geregelde studiën geen plaats meer zijn zou. 2)
Dezelfde verschijnselen, die zich bij Luther voordeden, vertoonden zich in de Protestantsche kerk: - de Hervorming begon spoedig een sterk dogmatisch karakter aan te nemen. Het is natuurlijk dat een nieuwe richting behoefte gevoelt om hare

{==136==} {>>pagina-aanduiding<<}
leer tegenover de oude vast te stellen en het is noodig dat de bedding van den nieuwen stroom wordt afgebakend en verzekerd. De Protestantsche kerk nu moest niet alleen tegenover het Catholicisme haar dogmatiek vaststellen, maar evenzeer tegenover de verschillende partijen in haar eigen midden zich verschansen. Zoo heeft zij van den aanvang af te veel aan haar defensiewezen moeten besteden en de beste krachten van den pas ontwaakten geest zijn daardoor uitgeput. De onverdraagzaamheid en de theologische haat hadden een hoogte bereikt, die een tijdgenoot met recht deed opmerken, dat Lutheranisme, Calvinisme en Papisme wel te vinden waren, maar dat het twijfelachtig was waar het Christendom moest gezocht worden. In den strijd der partijen werden grofheden gewisseld, waarbij de hatelijkheden onzer moderne tijdschriften vleierijen zijn; op sommige universiteiten werden afzonderlijke professoraten voor theologische polemiek ingesteld, zoodat een staand leger van polemici zich vormde. Onder het knellende pantser der dogmatiek kon het hart niet meer vrij kloppen en zelfs het Piëtisme, dat zich later als reactie verhief, kon een frissche lentebloesem schijnen in vergelijking met het dorre dogmatisme van dien tijd. Het vrije onderzoek op ieder gebied leed onder theologischen druk en nooit heeft de Duitsche wetenschap een treuriger tijdvak doorleefd dan gedurende den dertigjarigen oorlog tot op de tweede helft der achttiende eeuw. De wijsbegeerte was op nieuw de slavin der theologie geworden en kwijnde in dezelfde boeien, die zij in den tijd der Scholastiek had gedragen. Vooral de natuurwetenschap was een doorn in het oog der godgeleerden. Keppler werd van Protestantsche zijde, even als Galilei van die der Roomschen, met Josua bestreden en ontving van het consistorium te Stuttgart een vermaning om zijn nieuwsgierige natuur te bedwingen, in alle dingen zich naar Gods woord te reguleeren en met zijn overhodige subtiliteiten en glossen de kerk niet in
verwarring te brongen. 1) Het was geen wonder dat het vrije onderzoek naar vrijere landen zich terugtrok. Ook voor de kunst was, bij den verwarden toestand van Duitschland, geen plaats en de renaissance, die zich van Italië uit over Europa verbreidde, vond daar geen bodem waar zij zich kon ontwikkelen.

{==137==} {>>pagina-aanduiding<<}

De grootste veranderingen onderging Duitschland aan het einde van den grooten oorlog op staatkundig gebied; hier waren de gevolgen het gewichtigst voor de toekomst. Het terrein waarop de politieke partijen zich hebben bewogen, het doel van haar streven, de middelen waarover zij te beschikken hadden, zijn daardoor bepaald geworden. De ontwikkelingsgeschiedenis van het liberalisme vooral heeft daardoor een zeer eigenaardig karakter verkregen.
De politiek der Duitsche keizers, hun streven om een wereldheerschappij te vestigen, had reeds een verbrokkeling van Duitschland voorbereid 1). Terwijl zij de armen uitstrekten om een groot rijk te omvatten en hun oogen in de verte richtten, hadden zich in hun nabijheid allerlei machten gevestigd, die de eenheid van Duitschland konden bedreigen. De Hervorming gaf een schok aan het los samenhangend geheel en had de verdeeldheid van Duitschland ten gevolge. De vrede van Munster was de bevestiging van de macht der kleine vorsten, het begin van hun bloei. Een bonte menigte van kleinere en grootere staten had zich gevormd, met opperhoofden, die een bijna zelfstandige macht bezaten, uitgeoefend onder allerlei namen van geestelijken en wereldlijken oorsprong. Wel bleef de naam van keizer en rijk bestaan, maar de eenheid van het gezag was verbroken, en, ofschoon de verschillende machten zich om den keizer als hun middelpunt schaarden, hadden alle de neiging om zelf middelpunten van kleinere kringen te worden. De band die de verschillende staten samen hield was van federatieven aard. 2)
De meeste der vorsten nu streefden naar onafhankelijkheid, niet slechts tegenover den keizer en het rijk, maar ook tegenover hun eigen onderdanen. Lodewijk XIV was het groote voorbeeld, dat velen, zij het ook zeer van verre, wenschten na te volgen, Zij trachtten, ten deele met goed gevolg, aan de macht der stenden hare beteekenis te ontnemen en de uitgebreidste bevoegdheid zich toe te eigenen, bovenal het recht om belastingen te heffen. Van dat recht werd, toen het eenmaal verkregen was, een zoo onbescheiden gebruik gemaakt, dat allerwege tollen als uit den grond oprezen, en zoowel de eerste levensbehoeften als

{==138==} {>>pagina-aanduiding<<}
de onschuldigste vermaken van het toch reeds kwijnende volk door zware lasten werden gedrukt. De neiging tot absolutisme, die zich bij de vorsten openbaarde, vond steun in den verarmden adel, die zich om hen schaarde en weinig tegenstand in het volk, dat door den oorlog krachteloos was geworden en licht kon gebogen worden.
De keizer vermocht tegenover dat alles niets. De bestaande toestand werd wettelijk erkend en tegenover de vorsten, zonder wier toestemming geen rijksbelastingen mochten geheven worden en die zich in staat hadden gesteld om eigen krijgsmacht te houden, was hij weerloos. Machteloos was het geheele rijk. Bij de rijks-justitie was nauwelijks meer recht te verkrijgen en alle klachten over langzame rechtspleging zinken in het niet, bij die waartoe de trage gang der justitie in het Duitsche rijk aanleiding gaf. De Rijksdag was een corporatie geworden, waarbij de latere Duitsche Bondsvergadering een lichaam was, vol frischheid en veerkracht. In plaats van een periodieke vereeniging der verschillende vertegenwoordigers van vorsten en steden, of zoo als vroeger, van de vorsten zelf, die telkens een frisschen indruk van de belangen hunner staten medebrachten, trad een permanente vergadering van diplomaten, die alleen door toegezonden instructiën van tijd tot tijd uit hun rust werden opgewekt. Het is bekend tot welk een graad van kleingeestigheid eindelijk de Rijksdag te Regensburg zonk, en welke strijdvragen over voorrang en titels der gezanten daar als de gewichtigste kwestiën werden behandeld. 1)
Bij dien toestand van het Rijk had de vorming van kleine staten een goede zijde. Het leven, dat uit het geheel was verdwenen, trok zich terug in de deelen; de behoeften, waarin door het Rijk niet meer kon voorzien, werden door de afzonderlijke staten eenigermate vervuld. Waar de deelen nog gezonde kracht hadden behouden, daar konden zij een lijn van afsluiting rondom zich trekken en op kleine schaal zich organiseeren, terwijl zij, in het groot geheel opgaande, hun kracht zonden hebben verloren. Sommige dier kleine staten zijn in enkele opzichten voor Duitschland geworden wat de kloosters in de Middeleeuwen voor de Europeesche beschaving zijn geweest, - schuilplaatsen van politiek en wetenschappelijk leven, wel in enge grenzen,

{==139==} {>>pagina-aanduiding<<}
maar toch veilig besloten. Sommige evenwel zijn incarnaties geworden van despotisme en wanbestuur. Waar dat het geval was, daar waren de enge grenspalen evenzeer een steun voor het kwade als elders voor het goede. In het algemeen is de verbrokkeling van Duitschland de bron geweest van veel verderf, dat aan het geheele leven zich heeft meegedeeld. De residentiën en hofhoudingen van het onnoemelijk aantal vorsten werden middelpunten, waarom een groote en kleine adel zich schaarde; kweekplaatsen van titels en privilegiën, van misbruiken en ijdele weelde. De burgers sloegen bewonderende blikken naar de hoven hunner vorsten; de eerzucht richtte zich bij gebrek aan een hooger doel, op het verkrijgen van waardigheden, waaraan schoonklinkende namen waren verbonden. De beperkte omtrek der meeste staten belemmerde het vrije uitzicht in ruimere kringen en een hoogere opvatting van het staatsleven ging verloren. Hier lag de vruchtbare grond van vele dier verkeerde eigenschappen, die met recht aan sommige Duitschers worden toegeschreven.
Het is natuurlijk dat aan die vorsten, die steeds met naijver jegens elkaar vervuld en in de eerste plaats op zelfbehoud bedacht waren, de bewaring der nationale eer slecht was toevertrouwd. Telkens heeft Duitschland de treurige gevolgen daarvan ondervonden, wanneer het de verschillende staten door een band wilde vereenigen en de gemeenschappelijke belangen regelen; telkens is het machteloos geweest tegenover de veroveringszucht van vreemden en meermalen heeft het met verlies van grondgebied geboet voor de tweedracht in eigen boezem. Reeds kort na de Hervorming begonnen de Protestantsche vorsten met het inroepen van vreemde hulp en na den Westfaalschen vrede moest Duitschland de zwakheid, die het gevolg was zijner verdeeldheid, diep gevoelen. Zweden hield in het Noorden Duitsch grondgebied in bezit; de Turken bedreigden in het Oosten het rijk en, terwijl men beraadslaagde over een nieuwe organisatie der strijdkrachten, ging Straatsburg verloren.
Het geslacht, dat die gebeurtenissen beleefde, ontbrak het niet aan inzicht in de oorzaken der rampen, maar het is een bewijs van Duitschlands diep gezonken toestand, dat de vernedering niet in staat was tot verzet op te wekken. Eerst een later geslacht heeft al den smaad van den voortijd diep gevoeld en getracht de Duitsche natie door eendracht tot macht te verheffen.


{==140==} {>>pagina-aanduiding<<}

II

Op het tooneel van verwoesting, dat Duitschland na den dertigjarigen oorlog vertoonde, begon zich in het Noorden een staat te vormen, die weldra in de hoogste mate de aandacht tot zich trok.
In 1640, terwijl de stormen van den grooten oorlog nog woedden, besteeg de groote keurvorst van Brandenburg, Friedrich Wilhelm, den troon. De landen waarover hij het bestuur aanvaardde, vormden geen eenheid, maar hadden afzonderlijke, provinciale rechten. De stenden, samengesteld uit vertegenwoordigers van den adel en de steden, in een verhouding die aan de ridderschap een beslissend overwicht gaf, bezaten een uitgebreide macht, zeer beperkend voor het gezag van den vorst, maar niet minder voor de rechten en het heil der burgers. Belastingen kon de keurvorst niet heffen zonder de toestemming der stenden; wetgeving en administratieve macht rustten voor een groot deel in hunne zelfzuchtige handen. Alleen over de inkomsten der domeinen kon hij naar willekeur beschikken. De Brandenburgsche troepen waren niet alleen aan hem, maar ook aan den keizer door hun eed verbonden. De welvaart en het maatschappelijk leven kwijnden hier door dezelfde oorzaken, als in het overige Duitschland; ook hier werden de landbouwers bijna verpletterd door den adel; nationale zin ontbrak evenzeer als elders.
Het was de groote keurvorst, die de eerste krachtige poging deed om eenheid te brengen in de verschillende deelen van zijn staat en de macht die, tot schade van het geheel, bij de afzonderlijke stenden berustte over te brengen bij zich zelf. Hij verwierf zich het recht om belastingen te heffen, gaf aan zijn ministers de hoogste beslissing in rechtszaken en verzamelde een leger van geworven regimenten. Door die maatregelen werd de zelfstandige macht der provinciën gebroken en de adel begon zich eenigermate in de banden te voegen, die in een geordenden staat noodzakelijk zijn. Wel verloren de feudalen slechts weinig in den omvang hunner voorrechten, maar de grondslag waarop die privilegiën rustten was veranderd en het geen zij vroeger zich zelf gaven, ontvingen zij nu uit de handen van den vorst. Friedrich Wilhelm was voorzeker evenzeer despoot als de meeste

{==141==} {>>pagina-aanduiding<<}
zijner vorstelijke ambtgenooten, maar toch was het merkbaar, dat hier een vorst was opgetreden, zeer verschillend van de overigen in Duitschland. Zijn opvoeding was vrij gebleven van den besmettenden invloed der weelde, die aan de Duitsche hoven heerschte. In de jaren, die hij in de Nederlanden doorbracht, had hij diepe indrukken ontvangen van de Hollandsche macht en vrijheid, en geleerd wat een volk vermag, dat vrij is van feudale en priesterlijke boeien. Wanneer hij zijn zonen de spreuk dicteerde: ‘zoo zal ik de regeering voeren, dat ik steeds indachtig blijf: het geldt hier de zaak van het volk, niet mijn persoonlijke aangelegenheid’, met toezegging van zes dukaten aan hem, die haar het eerst van buiten zou hebben geleerd, dan waren het buiten twijfel slechts de allereerste beginselen van vorstelijke deugd, die hij hun inprentte, maar toch legde hij daardoor een oorspronkelijke opvatting van zijn hooge waardigheid aan den dag. 1) Vooral van de Habsburgers onderscheidde hij zich gunstig. Hij was een Protestantsch vorst, maar niet in dezelfde mate uitsluitend Protestant als de Oostenrijksche keizers Catholieken waren, en terwijl dezen in hun buitenlandsche staatkunde zich telkens van de Duitsche belangen lieten afleiden, werd de politiek van den Brandenburgschen keurvorst door nationale motieven bestuurd. 2)
Zoo werden de grondslagen van het latere Pruisen gelegd. Voor de verdere ontwikkeling van het land is het van groot gewicht geweest, dat het minder een natuurlijk gevormde staat, dan een knnstmatige schepping was van zijn eerste vorsten. De betrekking, waarin al de latere Pruisische koningen zich tot den staat hebben gesteld, is daardoor bepaald geworden. Een voortdurend ingrijpen in het bestuur van het land werd de traditioneele politiek der Hohenzollern en, met het oog op de groote rol die de grondleggers van de Pruisische magt hebben gespeeld, bleven de opvolgers zich zoolang mogelijk verzetten tegen een constitutie die den invloed hunner persoonlijkheid moest beperken. De levens

{==142==} {>>pagina-aanduiding<<}
geschiedenis en het karakter dier vorsten zijn daarom ook, gelijk in iederen absoluten ataat, bij de beschouwing van Pruisen's staatkundige ontwikkelingsgeschiedenis van buitengewoon belang.
Friedrich Wilhelm had onder den bescheiden naam van keurvorst reeds een koninklijke macht uitgeoefend. In 1701 verwierf zijn opvolger Frederik I de koningskroon voor de Pruisische vorsten. Na een regeering van dertien jaren werd hij opgevolgd door Friedrich Wilhelm I, die als een volmaakte type van een patriarchaal despoot, vol ruwheid, gezond verstand en naïve bekrompenheid zijn land regeerde. De verdachte Sociniaan, dien hij wilde gevangen zetten, de vrijzinnige philosoof, dien hij met den strop dreigde, de van atheïsme beschuldigde tandmeester, dien hij zelf examineerde, konden getuigen van de gestrengheid zijner regeering. Met al die barbaarschheid evenwel was ook hij een vorst, die het heil van zijn volk bedoelde. De organisatie van het land werd door hem voortgezet en Pruisen ontving onder zijn tweeden koning een administratie, die gunstig afstak bij het bestuur der overige Duitsche Staten. Toen hij, in het gevoel van zijn naderenden dood, de heerschappij aan zijn zoon overdroeg, ontving deze een staat van 2.240.000 inwoners. De schatkist was gevuld, het leger geoefend, overal heerschte strenge orde.
Het bleek weldra dat de regeering was overgegaan in handen, die de verzamelde schatten niet ongebruikt zouden laten, en dat het leger niet langer alleen tot parades zou worden aangewend. Een vorst van groote genialiteit en onvermoeide werkzaamheid, wiens gezichtskring oneindig ruimer was dan die van zijn voorgangers, had den troon beklommen. Frederik de Groote bezat niet enkel een practischen geest en ruwe kracht, maar wijsgeerige ontwikkeling en fijne beschaving. De harde school die hij, onder de leiding van zijn vader, moest doorloopen, had hare goede zijde. Terwijl hij als klerk pachtsommen berekende en zijn oog moest turen om eenige thalers te bezuinigen, deed hij de administratieve kennis op, die hem later te stade kwam; daar leerde hij de spaarzaamheid, die zoo driugend werd vereischt, toen zijn land door lange oorlogen was verarmd; maar de schaduwzijde dier oefenschool was, dat daar een zucht tot kleingeestige bemoeiingen in hem werd aangekweekt, die zich later uitstrekte tot de rekeningen zijner huishouding.

{==143==} {>>pagina-aanduiding<<}

Door strenge tucht werd Frederik de Groote in zijn jonge jaren tot practische werkzaamheden gedrongen, maar zijn hart was elders, zijn geest vervuld met liefde tot wijsgeerige studiën. Slechts in de gelukkige dagen die hij te Rheinsberg te midden van zijn vrienden doorbracht, kon hij zich onverdeeld aan zijn geliefkoosde wetenschappen wijden; daar vormden zich zijn staatkundige beginselen, die hem tot een der merkwaardigste vorsten van alle tijden verheffen. Verrassend is het den toekomstigen vorst staatkundige theoriën te zien ontwikkelen, geheel op rationalistischen grondslag rustende. Hij is overtuigd, dat de vorst geen heer is over zijn onderdanen, maar hun dienaar, dat geen mensch het recht heeft zich een onbeperkte heerschappij over een ander aan te matigen. Het volk heeft niet gezegd tot zijn koning: wij verheffen u over ons, omdat wij gaarne slaven willen zijn, maar: wij hebben u noodig om de wetten te handhaven, waaraan wij willen gehoorzamen; om wijs geregeerd en dapper verdedigd te worden; overigens eischen wij eerbied voor onze vrijheid. Bij alles, meent hij, moet de vorst zich afvragen, hoe de burger, hoe de landbouwer over zijn daden zal oordeelen; de vorst, in één woord, is de eerste dienaar van den staat. Frederik verklaarde een monarchaal bestuur, al naar mate het wordt uitgeoefend, voor den besten of voor den slechtsten regeeringsvorm. Van den waren koning verlangt hij, dat hij zijn zal wat het hoofd is voor het lichaam; dat hij zal zien, denken, handelen voor het geheel. 1)
Frederik de Groote heeft, gelijk te verwachten was van een zoo verlichten geest, de staatkundige ontwikkeling van Pruisen aanmerkelijk verder gebracht en de zware taak die zijn theorie op de schouders van den monarch legde, heeft hij zelf, zooveel het mogelijk is voor een enkelen mensch, vervuld. Terwijl zijn voorgangers alleen het welzijn van het geheel op het oog hadden, is hij begonnen de verwaarloosde rechten van het individu te laten gelden. Onder de eerste maatregelen zijner regeering behoorde de afschaffing der censuur, die later evenwel gedeeltelijk werd hersteld. Het was verder een groote schrede voorwaarts, dat hij aan ieder vrij liet zijn weg ten hemel te kiezen. Met zijn rationalistisch oog onderzocht hij hoofdzakelijk de moraal der geloofsbelijdenissen, en daar hij, met een eenigszins grove

{==144==} {>>pagina-aanduiding<<}
schatting, in dit opzicht alle tamelijk gelijk stelde, hadden zij voor hem, als staatsman, dezelfde waarde. Hij erkende zelfs de wenschelijkheid van verschillende confessiën, in de overtuiging dat de aanspraak op alleenheerschappij, die iedere belijdenis op hare beurt liet gelden, voor alle een drang tot gematigdheid zijn moest. Het was eindelijk niet de kleinste weldaad zijner regeering dat hij administratie en justitie scheidde en aan de rechtbanken, op wier vrijheid zijn vader zoo menigmaal inbreuk had gemaakt, zelfstandigheid verzekerde.
Toch is Pruisen door Frederik den Groote slechts voor een klein deel tot een modernen staat verheven en de staatsman is oneindig ver bij den wijsgeer achtergebleven. De philosoof, die het den plicht van den vorst achtte steeds zich in den geest van zijn onderdanen te verplaatsen en hun vrijheid te eerbiedigen, deed als koning bijna niets om de landbouwers in zijn staten uit hun afhankelijken toestand op te heffen; de voorrechten van den adel liet hij onaangetast, het gemeenteleven hield hij onder strenge voogdij. De consequentie zijner beginselen leidde onmiddelijk tot een constitutie en een volksvertegenwoordiging en werkelijk zag hij de logische gevolgen zijner theoriën duidelijk in. Maar dezelfde man, die de Engelsche staatsinrichting als een voorbeeld van staatkundige wijsheid prees, omdat zij het parlement tot scheidsrechter stelt tusschen volk en koning, en die van het verval van het Lagerhuis een ontaarding der vrijheid vreesde, heeft als koning in zijn eigen staat niets gedaan om zijn beginselen toe te passen. De staatsmachten bleven in denzelfden toestand als onder zijn vader; voor de stenden, die hij in Silesië vond, toonde hij niet den minsten eerbied; van iedere constitutioneele beperking zijner eigen macht was hij afkeerig en zelfs daar, waar hij vrijheid en zelfstandigheid had verleend, onthield hij zich niet van willekeurig ingrijpen. Vergelijkt men Frederiks theoriën met zijn daden, dan twijfelt men of zijn beginselen liberale inconsequentiën waren eener zeer despotische natuur, dan wel zijn daden illiberale inconsequentiën van een in den grond vrijzinnigen geest. Frederik de Groote heeft, ondanks al de onvolkomenheden van zijn bestuur, ver buiten de grenzen van zijn eigen staat, een verbazenden invloed uitgeoefend. Reeds op zijn voorgangers had Duitschland, als op een nieuw vorsten-type, met de grootste belangstelling de oogen gevestigd; de eigenschappen nu die in hen de aandacht trokken, werden in

{==145==} {>>pagina-aanduiding<<}
veel hooger mate bij Frederik den Groote gevonden. De zorg waarmeê hij als een huisvader over alles zijn oogen liet gaan, de eenvoud van zijn levenswijze, strekten anderen ten voorbeeld; zijn administratieve en militaire inrichtingen vonden allerwege in Duitschland navolging. Ook de weldadige invloed van zijn tolerantie in geloofszaken, van zijn hervormingen in de rechtspleging werd buiten Pruisen gevoeld en toen de staat, die eerst onder den grooten keurvorst begonnen was zich te verheffen, in den zevenjarigen oorlog krachtiger bleek dan het oude keizerrijk en niettegenstaande zijn betrekkelijke kleinheid zich bij machte toonde om een aanzienlijk deel van Europa het hoofd te bieden, besefte men dat een nieuwe kracht, een nieuw staatkundig levensbeginsel in Duitschland zegevierde. Met bewondering werden overal de daden van Frederik gevolgd. In de Rijkssteden, die, als deelen van het keizerrijk, hun contingent tegen hem moesten leveren, werd hij vereerd; in Catholieke streken hing het portret van den Protestantschen vorst naast de beeltenis van den landspatroon; zelfs voor den zoon van Maria Theresia was Frederik het ideaal zijner jongelingsdroomen. 1)
Ook het geestelijk leven in Duitschland heeft door Frederik den Groote een sterke opwekking ontvangen. De vorst, die in Fransche beschaving en letterkunde leefde, werd de wekker der Duitsche literatuur. ‘Door hem en door de daden van den zevenjarigen oorlog’, - zegt Goethe, 2) ‘kwam in de Duitsche poëzy voor het eerst een waar, hooger, eigenlijk gehalte.’ Sinds langen tijd had de Duitsche geschiedenis geen stof geleverd voor ware poëzy; de helden der oudheid werden bezongen, maar de glans hunner daden bescheen het gemoed der dichters als de winterzon en slechts uit de verte; vandaar de stijve vormen hunner gedichten. Door de heldendaden van Frederik den Groote ontvingen zij uit hun onmiddelijke nabijheid onderwerpen die den geest opwekten. De roem van de dapperheid der Pruisische troepen vervulde de Duitsche landen en de terugkeerende strijders, die aanschouwelijke verhalen tot het volk brachten, wekten frissche indrukken op. Zoo begon de poëzy een nationalen inhoud te verkrijgen en

{==146==} {>>pagina-aanduiding<<}
de traditioneele vormen af te schudden. Goethe verklaart de hooge plaats, die de krijgsliederen van Gleim onder de Duitsche gedichten innemen, de frischheid van den vorm, daaruit, dat zij ‘met en in de daad zijn ontsprongen.’ Lessing's Mina von Bernhelm noemt hij het echtste product van den zevenjarigen oorlog, een gedicht dat den blik uit de letterkundige en burgerlijke wereld, waarin zich de poëzy tot dien tijd had bewogen, overbracht in een hoogere, meer belangrijke. Hij zelf ontving in zijn jeugd door de daden van den grooten vorst een krachtige opwekking en het is met recht opgemerkt dat Frederik, ofschoon hij Götz von Berlichingen voor een afschuwelijk stuk verklaarde, middellijk de aanleiding tot het ontstaan van dat drama is geweest, gelijk hij de indirecte oorzaak was van den val van het Fransche classicisme dat hij vereerde, en van de verheffing van Shakespeare, dien hij minachtte. Ook in de wetenschap kwam nieuw leven. Bij de geloofsvrijheid die hij bevorderde kon de wijsbegeerte weer vrijer ademen en Kant zelf heeft erkend, hoeveel hij aan den staat van Frederik den Groote had te danken. De historische wetenschap herleefde, nu zij weer belangrijke feiten had te verhalen. De groote invloed, dien Frederik op het geheele Duitsche leven heeft uitgeoefend, verklaart de buitengewone vereering van zijn naam, niettegenstaande al de groote gebreken, die hem ontsierden. De afstootende eigenschappen van zijn karakter, al de kleine trekken in den grooten man zijn voor de Duitschers op den achtergrond geraakt; in de herinnering van zijn volk leeft hij als de held van Friedberg en Roszbach, als de groote staatsman en de verlichte politieke schrijver.
Datzelfde Pruisen nu, dat zich zoo hoog had verheven dat geroemd werd als voorbeeld van een goed geordenden staat, waar vrijheid van geweten heerschte en waar de wijsbegeerte het afgebroken werk der Hervorming had kunnen opvatten, datzelfde Pruisen vertoont weinige jaren na den dood van Frederik den Groote een geheel ander tooneel. De vrijheid van denken is spoedig wederom belemmerd en de Aufklärung heeft welhaast haar gelukkigste dagen gehad; de administratie van het land is na korten tijd alles behalve voorbeeldig meer; twintig jaren na den dood van Frederik wordt het Pruisische leger bij Jena vernietigd en stort het geheele staatsgebouw ineen. Welke zijn de oorzaken dier verrassende omkeering?
De kiem van het verderf, dat zich zoo spoedig vertoonde, lag

{==147==} {>>pagina-aanduiding<<}
reeds in den bloeitijd die aan het verval voorafging. Pruisen was groot geworden, niet door het volk, maar door zijn vorsten en door hunne talenten. Die vorsten hadden samentrekkend gewerkt op de slappe vezelen van het staatslichaam; zij hadden door hunne strenge, forsche persoonlijkheden een sterk prikkelenden invloed op het volk uitgeoefend. De oorsprong van Pruisen's kracht lag dus in een opwekking, die van buiten kwam. Frederik de Groote vooral had, overeenkomstig zijn voorstelling van de plichten van een monarch, als een voorzienigheid over zijn land gewaakt. Met de ongeloofelijkste inspanning had hij zijn land geregeerd; het bestuur van den staat was kunstig ineengezet als een raderwerk, dat van boven door de vorstelijke hand werd in beweging gehouden. Een heirleger van beambten vormde de onderdeelen der machine. Die beambten waren veelal uitgediende militairen, invaliede officieren van lageren rang, aan discipline gewoon, met onverbreekbare trouw aan den koning verbonden, onverbiddelijk tot op een penning. Met die werktuigen die zeldzaam faalden, werd Pruisen bestuurd. De koning was het, die door middel zijner beambten, handel en nijverheid schiep, de krachten der bnrgers in beweging bracht, wetten en belastingen oplegde. 1)
Na den zevenjarigen oorlog was het noodig dat de staatsmachine met de hoogste drukking werkte. De productieve kracht van het land, van nature niet groot, had door dien oorlog sterk geleden en moest toch, meer nog dan vroeger, kunstmatig worden opgewekt en gespannen om de finantiën staande te houden. Die toestand vermeerderde in hooge mate de bestaande neiging om overal in te grijpen.

{==148==} {>>pagina-aanduiding<<}

De gewone gevolgen van zulk een vaderlijk despotisme bleven ook hier niet uit. Het volk werd onmondig en onzelfstandig gehouden, het moest voortdurend geprikkeld worden, om niet in werkeloosheid te verzinken, zijn politieke kracht bleef ongeoefend. Het mechanisme der administratie gedoogde geene andere verhouding van het volk tot den staat dan een louter passieve, het sloot alle selfgovernment, zelfs de gemeentelijke zelfstandigheid buiten; iedere kracht die in een andere richting had willen werken dan door den koning was bepaald, zou de geheele staatsmachine in verwarring hebben gebracht. Bovendien, alles was afhankelijk gemaakt van de eigenschappen van den vorst en dus van wisselende omstandigheden. Zoolang Frederik de Groote zelf met onbeschrijfelijke inspanning bestuurde, was de gang der zaken betrekkelijk regelmatig, ofschoon reeds onder zijn regeering de noodzakelijke gevolgen van het verkeerde stelsel zich vertoonden; zelfs zijn ijzeren wil kon niet alles dwingen, ook zijn hand reikte niet ver genoeg om in alles in te grijpen en menigmaal werden op het ruime veld, dat hij te overzien had zeer verkeerde maatregelen genomen, die of op gebrekkige kennis, of op vooroordeel rustten. Frederik zelf was niet blind voor de gevaren eener absolute monarchie. Hij prees het als een voordeel der republieken boven de monarchiën, dat in de eerste meer gelijkmatigheid heerscht en de goede instellingen niet met de goede regenten sterven; terwijl daar, waar alles aan den wil van één enkelen hangt en verschillende persoonlijkheden elkaar opvolgen, het tooneel altijd wisselt en de geest van het volk tot geen vaste ontwikkeling komt. Noch dat helder inzicht, noch het gevoel van den ondragelijken last, die op zijn schouders rustte, hebben hem bewogen de voordeelen eener republiek met die der monarchie te vereenigen en met verantwoordelijke ministers en een volksvertegenwoordiging de lasten zijner regeering te deelen. Reeds de tijdgenooten
zagen de gevaren, die in de toekomst dreigden. ‘Kan men verwachten’ - vroeg Mirabeau ten opzichte van het leger, en die vraag geldt bij al de Pruisische staatsinstellingen van dien tijd, - ‘kan men verwachten dat alle opvolgers van Frederik zoo onvermoeid zullen zijn als hij, dat zij jaarlijks, gelijk hij, in alle deelen van den staat de inspectiën zullen houden, dat zij alle berichten over ieder afzonderlijk regiment zullen lezen en onderzoeken, dat noch de invloed van een hoveling noch die van een vriend, of van een maitresse een

{==149==} {>>pagina-aanduiding<<}
oogenblik boven het belang van het leger zal gaan, en nooit partijdigheid, genotzucht, of intrigues op de leiding van het geheel zullen werken?’ ‘Wanneer’ - schreef een ander, - ‘na den dood van dezen vorst, wiens genie alleen dit onvolkomene gebouw te zamen houdt, een zwak vorst zonder talenten volgt, zal men in weinige jaren het Pruisische leger ontaard en in verval zien. Men zal deze kortstondige macht tot de sterkte zien terugkeeren, die haar werkelijke middelen haar aanwijzen en eenige jaren van roem zal zij wellicht zeer duur moeten betalen.’ 1)
De twintig jaren na den dood van Frederik den Groote hebben al die gevolgen van het Pruisische regeeringsstelsel aan het licht gebracht. Het ongeluk wilde dat reeds zijn eerste opvolger zulk een zwak vorst was, als waarvoor gevreesd werd. Toch werd Frederik Wilhelm II om de bekende mildheid van zijn karakter, waarvan meer humaniteit werd gehoopt dan men van zijn voorgangers gewoon was, met groote verwachtingen ontvangen, en zijn eerste daden beantwoordden aan die hoop. De behandeling van het leger werd menschelijker, de belastingen werden lichter, zoodat de Pruisen hun koffij en tabak weer onbelast konden genieten. Maar de band tusschen vorst en volk werd weldra verbroken, toen het bleek dat de vroegere lasten met al te losse hand waren opgeheven. Het was gemakkelijk impopulaire belastingen af te schaffen, maar de toestand der geldmiddelen eischte dat de inkomsten dezelfde bleven en de druk der opgeheven lasten moest naar elders worden verplaatst. Het was goed door een mildere behandeling van leger en beambten de vroegere strengheid te vervangen, maar dan moest ook het geheele stelsel van bestuur veranderen, dat alleen bij gestrengheid was te handhaven. Wilde men bij de beginselen der vroegere vorsten volharden, dan was een andere toepassing nauwelijks mogelijk en iedere hervorming was het zetten van een nieuwe lap op een oud kleed, waardoor het moest scheuren. De nieuwe koning nu bezat geen kracht tot radicale veranderingen; van daar dat ook de gedeeltelijke verbeteringen haar doel misten en een teleurstelling volgde, die hem de haat van het volk berokkende. Daarbij ging de milde natuur van den vorst gepaard met eigenschappen, die zijn deugden krachteloos maakten. De

{==150==} {>>pagina-aanduiding<<}
strengheid van zeden, die de kracht van zijn voorgangers had uitgemaakt, werd bij hem gemist. De macht van maitressen werkte op den gang der staatszaken en voor het eerst werden te Berlijn de tooneelen van Versailles gezien. De mystisch-religieuse zijde van zijn geest eindelijk, maakte hem toegankelijk voor den invloed van piëtistische ministers. Wederom begon de vrijheid van denken in een benarden toestand te geraken. De weg ten hemel, waarvan Frederik de Groote de keus aan ieder had vrijgelaten, werd nu van staatswege voorgeschreven. Nauwelijks twee jaren na den dood van Frederik verschenen de twee beruchte edicten, tegen de Aufklärung en de vrijheid der drukpers gericht. Niemand werd gespaard. Kant werd beschuldigd van weerbarstigheid tegen de ‘landes väterliche’ bedoelingen van den koning, en ontving bevel om zich te verantwoorden wegens verminking van de grondleer van het Christendom. De groote wijsgeer was genoodzaakt te verklaren dat hij zich voortaan van alle openlijke voordrachten, den godsdienst betreffende, zoowel in voorlezingen als in geschriften, geheel zou onthouden. 1)
Het tooneel veranderde wederom, toen Frederik Wilhelm II, de koning, die tot 1840 Pruisen geregeerd heeft, den troon besteeg. Op den zedeloozen voorganger volgde nu weer een vorst van strenge zeden; tegen den piëtischen geloofsijver ontstond een weldadige reactie, en in het staatsbestuur werden verbeteringen aangebracht. Maar ook deze koning miste al de eigenschappen, die een absoluut monarch in enkele gevallen heilzaam kunnen maken. Met zijn voorganger had hij besuiteloosheid van karakter gemeen; gelijk deze miste hij de kracht, waarop de aanleg der staatsmachine was berekend, maar evenzeer het vermogen om een nieuw regeeringsstelsel in te voeren, waarbij zijn zwakheden bedekt, zijn deugden bruikbaar hadden kunnen worden.
Onder de beide laatste vorsten verkeerde Pruisen, ten gevolge van zijn snellen groei, in een gelijksoortigen toestand, als zich onder Frederik den Groote had voorgedaan. De omvang van

{==151==} {>>pagina-aanduiding<<}
den staat breidde zich steeds uit, zoowel in Duitschland, als door de toevoeging van een nieuw deel van Polen. Dat nieuwe terrein vorderde veel administratieve krachten en bovendien waren de eischen van het maatschappelijk leven overal grooter geworden. Het gevolg was, dat het raderwerk van het bestuur ingewikkelder werd en het getal der beambten steeds toenam, zoodat één enkel mensch, al had hij den blik van Frederik den Groote bezeten, niet meer in staat was het geheel te overzien. Ofschoon nu een centralisatie zooals vroeger niet meer mogelijk was, werd toch de vrijheid en zelfstandigheid der deelen niet bevorderd, maar alleen de bureaucratie versterkt; en het ergste was, dat de contrôle der beambten in de handen der beambten zelf werd gesteld.
Beide vorsten ondervonden zelf de nadeelen van een regeeringsstelsel, waarbij geen verantwoordelijke raadslieden hen dekten. Ofschoon zij minder bestuurden dan hun voorgangers, werden zij meer aansprakelijk gesteld voor alles wat geschiedde en het ontbrak niet aan smaadschriften, die bewezen dat aan geen onschendbaarheid van den koning werd gedacht. De pijlen van het volk werden onmiddelijk op hen gericht; de klachten over harde tijden, over zware belastingen, over onrechtvaardige maatregelen troffen hen in de eerste plaats.
Uiterst merkwaardig was de gang der letterkunde in deze periode der Duitsche geschiedenis. Terwijl de staat van Frederik den Groote, na een korten bloei, in verval geraakte, terwijl het politieke leven in geheel Duitschland kwijnde, juist toen verwierf het Duitsche volk zich de hoogste lauweren in poëzy en wijsbegeerte, juist toen ging een nieuwe wereld van schoonheid open en schiepen de beide grootste Duitsche dichters hun heerlijkste werken. Opmerkelijk koel is de verhouding dier mannen tot de groote gebeurtenissen van hun tijd en tot het staatsleven in het algemeen. Onder het woelen van de hartstochten der Fransche revolutie, zijn de helden van Weimar en Jena verdiept in hun kalme idealen eener aesthetische opvoeding van den mensch en wijden hun leven door kunst en poëzy. Bij Goethe is de uitwerking der ontzaglijke dingen, die hij ziet gebeuren, ontevredenheid, omdat de rustige gang der ontwikkeling wordt gestoord, en evenmin als de humanisten in den tijd der hervorming, heeft hij een denkbeeld van de strekking der groote bewegingen in zijn nabijheid. Hij klaagt:

{==152==} {>>pagina-aanduiding<<}

Franzthum drängt in diesen verworrenen Tagen wie ehemals Lutherthum es gethan, ruhige Bildung zuruck. 1)
Gelijkheid, de leus der beweging, wil hij alleen toelaten in een humanistischen zin en overgezet in zijn taal.
Gleich sei keiner dem Andern, doch gleich sei jeder dem Höchsten. Wie das zu machen? Es sei jeder vollendet in sich. 2)
Terwijl hij den hertog van Weimar in den veldtocht van 1792 vergezelt en belangstelling in de gebeurtenissen hem bijna met geweld wordt opgedrongen, is hij vervuld met de theorie der kleuren en met een refractieverschijnsel van het licht dat zijn aandacht heeft getrokken, gelijk Hegel later, in de dagen van den slag van Jena, vóór alles bezorgd was voor het manuscript zijner Phaenomenologie. 3) Voor Schiller die, veel meer dan Goethe, een oog had voor geschiedkundige ontwikkeling is de mensch ‘een noodzakelijk wezen, een gewrocht van de onnavolgbaar groote natuur,’ de staat daarentegen ‘een product van het toeval; de grootste staat slechts een menschenwerk’. Iedere afzonderlijke menschenziel, die hare kracht ontwikkelt, is hem meer dan de grootste vereeniging van menschen, als geheel beschouwd. 4) Bij niemand komt duidelijker de minachting van den staat te voorschijn, dan bij Schiller's boezemvriend, Wilhelm von Humboldt 5). Ook door dezen wordt het individu ver boven het geheel verheven, en individueele ontwikkeling boven alles gesteld. Ook hem komt het slechts aan op de kracht der afzonderlijke menschen, de staat is hem een lastige band, die zoo los mogelijk om de burgers moet worden gelegd; het doel van den staat behoort te zijn zich ontbeerlijk te maken. Het staatsrecht ondergaat een zoo spiritualistische behandeling, dat van den staat zelf nagenoeg niets overblijft. En terwijl von Humboldt die gedachten neerschrijft, heeft hij metterdaad zich reeds teruggetrokken uit zijn practischen werkkring, om zich
onafgebroken te wijden aan eigen ontwikkeling, aan die harmonische vorming zijner kracht, die hij boven alles verheerlijkt.

{==153==} {>>pagina-aanduiding<<}

De grond van deze verschijnselen lag voor een groot deel in den politieken toestand van Duitschland. Nergens was opgewekt staatkundig leven, dat de eerste geesten kon aantrekken, nergens een staat, die liefde kon inboezemen. Duitschland was zonder macht en aanzien, het vormde geen vaderland, dat een voorwerp kon zijn van nationalen trots. In Pruisen, den best georganiseerden staat, heerschte een geest van gestrengheid, die doodend was voor alle hooger leven, een ‘woede van besturen,’ die vrije geesten moest afstooten, en vrees inboezemen voor iedere bemoeiing van den staat. De maatschappelijke toestanden bovendien waren ver beneden de bescheidenste idealen van humaniteit en vrijheid, de vormen van het leven kenmerkten zich in hooge mate door stijfheid. In de ziel der dichters van het jonge geslacht was levendige behoefte aan poëzy en kunst, maar waar waren rondom hen stoffen, die konden bezielen, waar waren de figuren, die zich leenden om geïdealiseerd te worden? Van daar Schiller's klacht:
Ach, noch leben die Sänger; nur fehlen Thaten, die Lyra Freudig zu wecken..... 1)
Het gevolg was dat de literatuur zich niet op den bodem der werkelijkheid ontwikkelde, maar zoo spoedig mogelijk dien ontvluchtte. Onder Frederik den Groote was de letterkunde, even als het geheele Duitsche leven, uit haar sluimering wakker geschud, door een nationale beweging, maar de stoot, dien zij ontving, bepaalde niet de richting harer verdere ontwikkeling. Toen de letterkunde zich plotseling tot een hoogen bloei had verheven, die duidelijk bewees welke de sterkste zijde was van den Duitschen geest, was zij weldra het nationale leven ver vooruit. De literatuur, daar zij zich op een dorren grond zag geplaatst, verlegde haar wortels in een vreemden bodem. Velen vluchtten met hun phantasie naar een vroegere wereld en haalden de stoffen en vormen der poëzy voor een groot deel niet uit het eigen volksleven, maar uit ver afgelegen mijnen. Men verwarmde zich aan de klassieke kunst der oudheid en leefde in Grieksche idealen of in middeleeuwsche toestanden. In zijn eigen tijd voelde men zich niet te huis, maar stond in een elegische stemming tegenover de werkelijkheid, die als de natuurlijke vijandin der poëzy werd beschonwd. De mannen der klassieke Duitsche let-
{==154==} {>>pagina-aanduiding<<}
terkunde hebben zelf het onnatuurlijke hunner verhouding tot hun eigen tijd gevoeld. Herder meende dat tweespalt tusschen poëzy en leven het karakter was van zijn eeuw en dat die strijd alleen door de geschiedenis kon worden opgelost. Schiller, die besefte dat zijn zin voor ‘de groote politieke maatschappij’ ongeoefend was, en zijn afzondering van het groote tooneel der handelende wereld gevoelde, klaagde, dat de levendige betrekking tusschen volk en dichter ontbrak, dat de plaats van den dichter een eenzame was. Met verrukking dacht hij aan de tijden, toen de zanger met het levende woord het luisterende volk verrukte, toen aan den gloed van het gezang het gevoel van den hoorder ontvlamde en de dichter zijn gloed aan het gevoel van den hoorder
onderhield. 1)
De letterkunde en de staat beide hebben de gevolgen van dien onnatuurlijken toestand ondervonden. Daar de poëzy haar gestalten slechts door reflexie ontving, miste zij soms de frischheid die uit onmiddelijke aanschouwing ontstaat en haarproducten kregen een tweeslachtig karakter. Het bleven vruchten van den nationalen stam, waarop de vreemde loten slechts geënt waren. En wat den staat betreft - deze, daar hij aan zijn eerste geesten niets gaf, ontving ook niets. Geen vrije geest, in andere sferen dan in de bureaux der beamten gekweekt, deed zijn invloed gelden en het staatsleven werd door geen vruchtbare oppositie opgewekt en wakker gehouden. De letterkunde wierp zich niet revolutionair of hervormend op den staat, maar trok zich in zich zelf terug en terwijl haar coryfeën als de Olympische goden boven de gebeurtenissen van hun tijd en de lotgevallen van hun land waren gezeten en zich koesterden in de stralen van wetenschap en kunst, lieten zij rustig het vaderland te gronde gaan.
Was zoo de stemming in de hoogste kringen, dan kon bij het volk weinig beters worden verwacht. Werkelijk vertoonden zich hier, als een gevolg van den politieken toestand, dezelfde ziekteverschijnselen, hetzelfde gebrek aan liefde voor het vaderland, aan belangstelling in het publieke leven. In Pruisen, waar men onder strenge tucht van vorst en beambten stond, zonder het minste aandeel te bezitten in de leiding van zijn eigen aangelegenheden en waar ieder zich slechts onderdaan, geen burger voelde, stond het volk tegenover zijn eigen regeering

{==155==} {>>pagina-aanduiding<<}
als tegenover vreemde overheerschers. Een voorname bron van ongeluk lag voorts in de zelfmisleiding, waarin men verkeerde ten opzichte van de ware kracht van den staat. Rustende op de lauweren van Frederik den Groote, zonder in te zien dat men den roem, dien Pruisen zich verworven had, voor een groot deel aan de persoonlijkheid van den vorst verschuldigd was, en gewoon om op de kroon te steunen, leefde men in onbezorgdheid voort en hield zich voor onoverwinnelijk, toen de grond der vroegere macht reeds lang was weggezonken. Het overige Duitschland nu kon niet vergoeden wat aan Pruisen ontbrak. Onder de kleinere vorsten waren wel is waar enkelen, die onder den invloed der Aufklärung en op het voorbeeld van Frederik den Groote belangrijke hervormingen hadden tot stand gebracht en wier landen als goed bestuurde staten konden gelden, maar overal ontbrak het aan nationalen zin en eenigheid en juist die vorsten; wier gebied het naast aan Franrkrijk grensde, waren geneigd, in plaats van bescherming aan Duitschland te verleenen, bij de eerste gelegenheid zich in de armen dier vreemde macht te werpen.
Zoo was de toestand van Duitschland, toen de stormen der groote revolutie over Europa losbarstten.

III

De strijd met Frankrijk, waarin Duitschland ten gevolge der Fransche revolutie werd gewikkeld, eindigde voor Pruisen met de groote nederlaag bij Jena 1) en den vrede van Tilsit. 2) Bij dien vrede moest Frederik Wilhelm III nagenoeg de helft zijner landen aan Napoleon afstaan. 3) Die ramp werd een keerpunt in de geschiedenis van geheel Duitschland en bracht een crisis teweeg in de ziekte, waaraan de staat van Frederik den Groote leed.
De vernedering wekte in het Pruisische volk een diepen ernst, een nadenken over de oorzaken van het onheil dat het land had getroffen. De eerste mannen hadden den moed om de wonden van den staat te peilen en in eigen boezem af te dalen, om ook

{==156==} {>>pagina-aanduiding<<}
daar de bronnen van het ongeluk op te sporen. Bij een groot deel der natie werd de overtuiging levendig, dat geen neerlaag was geleden door een toevallige wisseling van het krijgsgeluk, maar dat bij Jena een stelsel van bestuur was geslagen. De gebeurtenissen na 1806 bewezen dat geen afgeleefd, krachteloos volk was overwonnen, maar een natie, waarin verkeerde staatsinstellingen bederf hadden veroorzaakt en wier krachten sluimerende waren gehouden.
Pruisen heeft in dien tijd zijner vernedering het geluk gehad een groot aantal mannen te bezitten, die, van edele beginselen uitgaande en met ijzeren wilskracht toegerust, aan den wederopbouw van den staat hebben gewerkt. Hooger dan allen staat de figuur van den Freiherr von Stein. Door aanleg en ontwikkeling vereenigde hij in zich al de eigenschappen, die tot eene herschepping van Pruisen werden vereischt. Toen hij in 1807 aan het staatsbestuur kwam, had hij reeds een lange practische loopbaan achter zich. Met de meeste takken van bestuur was hij innig vertrouwd en als beambte had hij de fouten der bureaucratie leeren inzien. Naast practische bekwaamheid bezat hij een idealen, scheppenden geest, een vereeniging, die juist boven alles in Pruisen had ontbroken, en wier gemis de hoofdoorzaak van het verval van den staat was geweest.
Onmiddelijk na zijn optreden in September 1807 gaf hij een merkwaardige diagnose van de kwaal waaraan Pruisen leed en een aanwijzing van de middelen tot herstel, ‘De overtuiging’ - zoo schreef hij - ‘dat het verdringen der natie van alle deelneming aan het bestuur den publieken geest verstikt en dat het bestuur door bezoldigde beambten dien publieken geest niet kan vervangen, moet een veranderde inrichting ten gevolge hebben.’ Het ingrijpen der staatsbeambten in de private en gemeenteaangelegenheden moet ophouden en in de plaats daarvan moet treden de werkzaamheid van den burger, ‘die niet in vormen en papier leeft, maar krachtig handelt’. Hij wil de geheele massa der in de natie voorhanden krachten op de regeling harer aangelegenheden richten, omdat op die wijze het bestuur in overeenstemming blijft met de hoogte van beschaving, waarop het volk staat. Hij is overtuigd, dat een wetgeving onvolkomen blijft, wanneer zij zich alleen vormt uit de beschouwingen van mannen der practijk of van de geleerden. De eerste zijn met de regeling van bijzonderheden zoo overladen, dat zij het overzicht van

{==157==} {>>pagina-aanduiding<<}
het geheel verliezen; zij zijn zoozeer aan het aangeleerde, aan het positieve gewoon, dat zij afkeerig zijn van allen vooruitgang; de laatste zijn van het werkelijke, practische leven te zeer verwijderd, om iets bruikbaars te kunnen leveren. Heeft een natie zich boven den toestand der zinnelijkheid verheven, heeft zij zich een aanzienlijke massa van kennis verworven, geniet zij een matigen graad van vrijheid, dan richt zij haar aandacht op hare nationale en gemeentebelangen; vaderlandsliefde en zin voor het algemeen openbaren zich, zoodra men haar deelneming gunt aan het bestuur, mismoedigheid en onwil, zoodra men die weigert. De zedelijkheid der arbeidende en middelklasse vermindert, omdat haar streven alleen op geld en genot zich richt; de hoogere standen dalen in de openbare schatting door hun genotzucht en lediggang, of vervallen in wilde, onverstandige oppositie. De speculatieve wetenschappen matigen zich een te groote waarde aan, het algemeen belang wordt verwaarloosd; het onbegrijpelijke trekt de opmerkzaamheid van den geest; in plaats van krachtig handelen treedt onvruchtbaar mijmeren 1). In dien geest had hij reeds in zijn eenzaamheid te Nassau, kort voor zijn optreden, het plan voor een nieuwe staatsregeling ontworpen. 2)
Met die beginselen aanvaardde v. Stein de ‘leiding van alle burgerlijke aangelegenheden’. Voorzeker, al de kracht van zijn wil werd vereischt, om een toepassing dier beginselen, die met een volkomen reorganisatie van den Pruisischen staat gelijk stond, te beproeven, te midden van financiëelen nood, terwijl een deel van het land nog door Fransche troepen was bezet, en de koning, die dikwijls te ongelegener tijd zijn goddelijk recht liet gelden, nu, te kwader ure, het bewustzijn daarvan had verloren en zich door het noodlot vervolgd achtte.
De eerste hervormingen van Stein betroffen den boerenstand. Nog waren in Pruisen de landbonwers in een toestand van groote afhankelijkheid. Het grondbezit was in handen van een betrekkelijk klein aantal ‘Rittergutsbezitzer’, die tusschen hun rechten op den bodem en op de bewoners weinig onderscheid maakten. Met geringe wijzigingen bestonden op het land nog mid-
{==158==} {>>pagina-aanduiding<<}
deleeuwsche toestanden, zelfs de lijfeigenschap had zich in enkele deelen van den staat der Aufklärung kunnen staande houden. Het was een groote weldaad, toen den 9den October 1807 een edict verscheen, waarbij aan ieder burger het recht op grondbezit werd toegekend, en aan ieder vrije kens van zijn handwerk werd gegeven. 1) ‘Elk edelman’, - zoo luidde het, - ‘is zonder uadeel van zijn stand bevoegd burgerlijke industrie te drijven en uit den boeren- in den burger- en uit den burger- in den boerenstand te treden.’ De landerijen mochten voortaan verdeeld en vereenigd worden; de onderhoorige betrekking van den bezitter tot den eigenaar werd opgeheven. In dezelfde maand (28 October) werden de lijfeigenschap, de ‘Erbunterthänigkeit’ en ‘Gutspflichtigkeit,’ die Friedrich Wilhelm I voor het koningrijk Pruisen had opgeheven, in alle Pruisische staten afgeschaft 2). In het volgende jaar, eindelijk, (27 Juli 1808) verleende de koning aan de ingezetenen zijner domeinen in Oost-Pruisen onbeperkten eigendom der gronden, die zij in bezit hadden; het uitzicht werd geopend dat die maatregel ook over de andere provinciën zou worden uitgestrekt 3). Zoo werd de onderscheiding van stad en land opgeheven. Een vrije boerenstand werd in het leven geroepen, die door eigendom of door het uitzicht het te verwerven tot die krachtsinspanning werd geprikkeld, waarvan
alleen eigen erf en have de voorwerpen kunnen zijn.
In de tweede plaats wijdde v. Stein zijn aandacht aan den toestand der gemeenten. Ook hier was verbetering dringend noodig, zelfs de grondslagen van eigen bestuur moesten hier nog gelegd worden. De burgerij kon nooit onmiddelijk haar stem doen hooren, alleen de gilden waren in enkele opzichten haar gebrekkige tolk. De magistraat eener stad was een beambte der hooge regeering en van deze afhankelijk, de gemeente was slechts een rad in de groote staatsmachine. Tegen het einde der 18e eeuw gold het voorschrift dat de plaatsen der overheden met invalieden bezet moesten worden, die natuurlijk volkomen vreemd waren aan de belangen der gemeenten en het vertrouwen der

{==159==} {>>pagina-aanduiding<<}
burgers misten 1). Hier vooral kon een hervorming, reeds zoo noodzakelijk voor een beteren gang der zaken, onmiddellijk leiden tot het groote doel dat beoogd werd, tot opwekking van burgerzin, tot verlevendiging van den volksgeest.
Met dat oogmerk werd de ‘Städteordnung’ ontworpen, die op het einde van 1808 de koninklijke goedkeuring verwierf 2). Zij proclameerde één burgerrecht, toegankelijk voor alle ingezetenen en de verplichting van allen zonder onderscheid om in de gemeentelasten te deelen. De magistraat werd voortaan uit de burgerij gekozen; naast hem werd een raad van afgevaardigden uit de burgers geplaatst, waaraan het bestuur der financiën en van alle aangelegenheden der stad werd opgedragen. ‘De wet en hunne verkiezing,’ - zoo heette het, - ‘zijn hun volmacht; hun overtuiging en hunne beschouwing omtrent het algemeen welzijn der stad zijn hun instructie; hun geweten is de overheid aan wie zij rekenschap hebben te geven.’
Die hervormingen moesten noodzakelijk een geheele verandering in de samenstelling van het hoogste staatsbestuur ten gevolge hebben. De werkkring der regeering moest een andere worden, sinds de gemeenten verschillende kringen vormden, die de onbepaalde macht der eerste beperkten, en sinds het mechanisme der absolute monarchie door een organische inrichting werd vervangen.
Toen von Stein in 1807 aan het bestuur kwam werd hij met een bijna dictatoriale macht bekleed, die door de buitengewone omstandigheden en door den toestand van overgang waarin Pruisen verkeerde werd gewettigd; maar hij zelf was de eerste om een blijvende regeling van den werkkring der hooge regeering te verlangen. Zijn doel was ‘aan het bestuur de grootst mogelijke eenheid, kracht, levendigheid te geven, het samen te vatten in een hoogst gelegen punt (in einen obersten Punct) en alle krachten van de natie en van het individu op de doelmatigste en eenvoudigste wijze daarvoor aan te wenden.’ Van die grondstelling, die ons als een axioma voorkomt, maar voor Pruisen al de frischheid van een nieuw beginsel van staatsbestuur had, ging hij uit bij het ontwerpen zijner ‘verordening omtrent de veranderde inrichting der hoogste regeeringsmachten in de Pruisische monarchie.’ In de plaats van het onde kabinet des konings,

{==160==} {>>pagina-aanduiding<<}
dat de zetel was van autocratie en waarin doorgaans één der ministers als gunsteling van den vorst oppermachtig was, moest een staatsraad treden, die de hoogste leiding van alle regeeringszaken had; wetenschappelijke commissiën zouden dien raad ter zijde staan.
Het ontwerp van Stein, ofschoon het op het einde van 1808 de koninklijke sanctie ontving, werd niet in zijn geheel uitgevoerd. Op denzelfden dag, waarop de koning zijn goedkeuring verleende, was hij genoodzaakt zijn minister te ontslaan, en daarmee den man van het bestuur te verwijderen, die wellicht alleen de kracht tot uitvoering bezat. Toen een brief van v. Stein aan den vorst Witgenstein, waarin hij de hoop op een opstand tegen Napoleon uitsprak, in de handen der Franschen was gevallen, was de groote staatsman de eerste die inzag, dat zijn aftreden het eenige zoenoffer was, waardoor de storm, die over Pruisen begon los te barsten, tot bedaren kon worden gebracht. Frederik Wilhelm III sprak voorzeker uit naam van het beste deel van het Pruisische volk, toen hij verklaarde dat v. Stein, ‘het levendige vertrouwen der natie bezat’, en de dankbare getuigenis aflegde, dat deze den eersten stoot tot een nieuwe, betere organisatie van het in puin liggende staatsgebouw had gegeven.
De latere geschiedenis van Pruisen bewees, dat de aftreding van Stein de grootste slag was, die het nauwelijks zich ontwikkelende liberalisme kon treffen. Tot op den huidigen dag heeft geen Pruisisch staatsman zoo krachtig als hij de hand geslagen aan den bouw van vrijzinnige inrichtingen en in de vijftig jaren, die na zijn aftreding zijn verloopen, is er bijna niets gedaan in vergelijking met hetgeen hij in één jaar heeft verricht.
Op het krachtige bestuur van v. Stein volgde het zwakke bewind van het ministerie Altenstein, waarin de beginselen van den afgetreden staatsman alleen door W. van Humbolt werden vertegenwoordigd. Deze was het, die het plan tot rijpheid bracht, om te Berlijn een groote universiteit te stichten, die een kweekplaats moest worden, niet alleen van wetenschap, maar ook van zedelijk leven en nationalen zin. De werkzaamheid van von Humboldt was van korten duur. Nadat de ministers het voorstel hadden gedaan om Silezië aan Frankrijk af te staan als betaling der verschuldigde oorlogskosten en verklaard hadden, dat de toestand der financiën geen groote hervormingen gedoogde,

{==161==} {>>pagina-aanduiding<<}
trok hij zich terug. Weldra traden ook de meesten der overige ministers af, zonder de getuigenis te ontvangen, dat zij het vertrouwen der natie hadden bezeten.
De geest van v. Stein scheen in het bestuur te herleven toen, in Junij 1810, Hardenberg optrad. Kort vóór de aanvaarding van zijn ministerschap had hij in strenge woorden de beginselloosheid van zijn voorgangers gegispt. Tegenover hun bewering, dat het onmogelijk was aan hervormingen te denken, verklaarde hij dat de behoefte nooit grooter, de wensch der natie nooit levendiger, het oogenblik nooit gunstiger was geweest. In plaats van kleine maatregelen, waarvan de natie slechts de lasten voelde, niet het heil zag, wenschte hij dat men zich wederom een groot doel zou stellen, dat groote krachtsinspanning waard was. Hij wilde dat de regeering openhartig met de burgers zou omgaan in plaats van in een mystisch duister haar handelingen te hullen. ‘Slechts de almachtige schepper van hemel en aarde’ - schreef hij in een rhetorischen stijl’ - ‘kan, ofschoon onzichtbaar, toch vereerd en aangebeden worden; menschelijke handelingen moeten bloot gelegd en voor medemenschen gerechtvaardigd worden. 1) Het was geen wonder dat de oogen van den koning zich richtten op den man, die zoo moedig gestemd was, en dat velen met groote verwachtingen hem begroetten. Werkelijk heeft het in de eerste jaren van zijn lang bestuur niet aan heilzame maatregelen ontbroken. In October 1810 werd een wet uitgevaardigd op ‘de veranderde inrichting der hoogste staatsmachten in de Pruisische monarchie’. De verordening van v. Stein was daarbij ten grondslag gelegd en voor een deel woordelijk gevolgd. Één wijziging evenwel was daarin gebracht, waarvan het noodlottig gewicht vooral in later jaren in Pruisen is gevoeld. Stein had gesproken van een ‘hoogst gelegen punt,’ waarin alle draden van het bestuur moesten samenloopen en had een staatsraad daartoe bestemd; Hardenberg daarentegen verhief zich zelf, met den titel van ‘Staatskanselier’ tot die hooge
waardigheid, die zijn toen reeds verontrustend ontwikkelde ijdelheid streelde en zijn zucht om in alles in te grijpen bevredigde, maar veel te zwaar was voor zijn krachten. Die wijziging was dubbel verderfelijk, omdat de belofte eener volksvertegenwoordiging onvervuld bleef, zoodat de macht van den staatskanselier door geen tegenwicht werd

{==162==} {>>pagina-aanduiding<<}
getemperd. Maar groote verdiensten verwierf hij zich door een verbetering van het belastingstelsel en door de vrijmaking der industrie. Hij was het, die den moed had om den vrijdom van lasten, dien de adel genoot, te beperken en van alle burgers groote offers te eischen voor het herstel der financiën.
Met de hervormingen in het burgerlijk bestuur ging een volkomen reconstructie van het leger gepaard. Indien ergens, dan werd hier een nieuwe inrichting vereischt. Op den slag van Jena, die den ouden roem van het leger van Frederik den Groote vernietigde, was nagenoeg een ontbinding der armee gevolgd; de vestingen waren bijna zonder verdediging overgegeven. De uitrusting van het leger was gebleken ver achter te staan bij die der vijandelijke troepen, en de traditioneele tactiek der Pruisische generaals was door de nieuwe, meer bewegelijke, krijgskunst der Franschen overvleugeld. Maar ook hier hadden zich de fouten der absolute monarchie gewroken. De officieren waren bijna uitsluitend adelijken, die, behalve voor hun stand, alleen voor hun vorst hadden geleefd. Toen de kracht van dezen was gebroken, was hun moed gezonken; toen de glans van de kroon was verduisterd, hadden zij niets meer dat hen voorlichtte. Hun trouw had op een smallen grondslag gerust; in hun borst woonde geen liefde voor het vaderland, die standvastig bleef, ook bij het wankelen der monarchie. Het was natuurlijk dat, toen de groote neerlaag was geleden, de hartstochten der burgers zich tegen dien adel keerden, van wien zij in vrede een onuitstaanbaren trots hadden moeten verduren, zonder in de ure van het gevaar bescherming te ontvangen 1).
Reeds spoedig na de ramp van Jena werd over de ontrouwe militairen een strafgericht gehouden, dat tevens een onverholen bekentenis bevatte van den treurigen toestand van het leger. Aan den adel werd de uitsluitende aanspraak op de officiersplaatsen ontnomen; bekwaamheid en dapperheid ontvingen gelijke rechten met hooge geboorte. Maar ook de samenstelling der troepen moest een andere worden. Een nationale geest, ware moed, gevoel van verantwoordelijkheid konden dan eerst in het leger worden aangekweekt, een strijd pro aris et focis kon dan eerst verwacht worden, wanneer de verdediging van het land, in plaats van gedeeltelijk aan huurlingen te worden toevertrouwd, geheel

{==163==} {>>pagina-aanduiding<<}
op de schouders van alle burgers werd gelegd, en wanneer de soldaten onmiddelijk van hunne haardsteden werden opgeroepen. Van die overtuiging gingen de groote mannen uit, die aan Pruisen een nieuwe militaire organisatie hebben geschouken, vóór allen Scharnhorst en Gneisenau. De eerste deed het voorstel om, naast de staande armee, een reserveleger te vormen en bij de samenstelling als grondslag aan te nemen, dat ieder burger de geboren verdediger van den staat is. Alle mannen vae 18 tot 30 jaren zouden tot de reserve behooren en verplicht zijn zich zelf te wapenen. Het was niet het zwakste oogenblik in het leven van Friedrich Wilhelm III toen hij aarzelde terstond dien veelomvattenden voorslag aan te nemen. Het was reeds veel, dat, vóór het einde van 1807, te midden van den Franschen druk en bij een vredestractaat, dat aan Pruisen slechts een leger van 42,000 man toestond, de grondslagen voor een hervorming van het staande leger waren voltooid en dat, door een verandering der straffen, de zedelijke geest van het leger werd opgebeurd 1). Eerst in 1813, toen in Oost-Pruisen onder York's leiding de opstand tegen Frankrijk was begonnen, is, in hoofdzaak naar het plan van Scharnhorst, de landweer in het leven geroepen, die zoo volkomen aan de verwachtingen heeft beantwoord.
Met de hervormingen in het burgerlijk bestuur en in het leger waren de fundamenten der absolute monarchie aangetast. Het was er voorzeker ver van af dat alles nieuw zou zijn geworden. De beginselen van Stein werden minder dan ten halve toegepast; de kroon van zijn gebouw, die hij in den stijl van het geheel had ontworpen, werd achterwege gelaten; een volksvertegenwoordiging bleef tot 1848 onder de wenschen van het volk behooren; vandaar dat het voltooide gedeelte niet beschut was tegen de wisselende politieke weersgesteldheid in de hoogste sferen. Maar hetgeen tot stand kwam was zóó diep ingrijpend, dat de samenhang van het oude voor altijd werd verbroken. Wat het leger betreft, - hier is de adel nog steeds de bevoorrechte stand gebleven, die wel is waar den ouden roem van zijn dapperheid handhaaft, maar tevens de beruchtheid zijner aanmatiging met recht heeft behouden.
Het is natuurlijk dat de hervormingen na 1806 niet zonder

{==164==} {>>pagina-aanduiding<<}
den heftigsten tegenstand konden worden tot stand gebracht. Een klassieke partij onder de ‘jonkers’ was verontwaardigd over den eisch, ‘dat de man van adel zou zijn als ieder ander;’ hij, die niets anders was dan ‘een grondbezittend Heer met wettelijke rechten, een vasal, die aan zijn landheer trouw, aan zijn vaderland de bescherming van zijn zwaard schuldig was, maar overigens op zijn eigen bodem te bevelen had.’ Een ander voorstander van het oude verklaarde de overwinning der Franschen voor een kleinere ramp dan de opheffing der lijfeigenschap; een derde noemde de bewerkers der politieke hervormingen ‘Catilina's, die den koning en den adel wilden vermoorden’ en zag alleen heil in het herstel van alle privilegiën en in het toekennen van een uitsluitend recht op staatsambten aan den adel. 1)
Geheel anders was de stemming bij de groote meerderheid van het volk. Hier had een treffende omkeering plaats na de rampen, die Duitschland troffen. Het philosophische idealisme daalde af uit zijn hooge sferen en ijlde te hulp om den staat te redden. Het aesthetisch quietisme werd verdrongen door het besef, dat onverschilligheid omtrent het vaderland een der hoofdoorzaken van Duitschlands rampspoed was geweest. ‘De kiemen van ons ongeluk lagen in onze vroegere zorgeloosheid,’ schreef W.v. Humboldt uit Rome, toen de tijding van Pruisen's vernedering hem gestoord had in zijn dweepend genieten te midden van de herinneringen aan de oude wereld 2); en Arndt was een der velen, wier hart toen eerst Duitschland's ‘eenheid en eenigheid met liefde begon te omvatten, toeu het door tweedracht tot niets was geworden’. 3)
Onder de eersten, die, vol liefde voor het Duitsche volk, maar tevens met diep gevoel van zijn zwakheden, hun stem lieten hooren en tot krachtig handelen aanspoorden, was Fichte, de wijsgeer, die de onbewijsbaarheid van het bestaan der buitenwereld had aangetoond. Een echt Duitsch karakter droeg de opwekking, die van hem uitging. Ruim een jaar na den slag van Jena, terwijl Berlijn nog door de Franschen bezet is en erkende

{==165==} {>>pagina-aanduiding<<}
spionnen onder zijn gehoor zijn, houdt hij zijn ‘Reden an die deutsche Nation.’ Hij plaatst zich op een verheven standpunt, vanwaar de scheidsmuren, die ‘onzalige gebeurtenissen in het Duitsche volk hebben opgericht,’ voor zijn oog verdwijnen. Hij verkondigt aan zijn hoorders dat een nieuwe wereld zich moet openen en wie het zijn die haar kunnen bezitten. De zelfzucht van regenten en onderdanen beschouwt hij als de oorzaak dat op één ongelukkigen slag een ontbinding van den geheelen staat is gevolgd; het redmiddel ziet hij ‘in een alle standen omvattende nieuwe opvoeding.’ Een geslacht wil hij opkweeken met liefde ‘tot de groote zedelijke ideën der menschheid,’ en liefde tot het vaderland. Hij schetst zijn hoorders het karakter van den overheerscher, die geen begrip heeft van de goddelijke ordening en het waagde zich te vergrijpen aan de hoogste wet der zedelijke wereld, volgens welke het wezen van den mensch in verschillende vormen zich zal openbaren, en ieder volk en ieder individu in hun eigenaardigheid zich zullen ontwikkelen. Hij wijst het Duitsche volk op de waarborgen zijner onafhankelijkheid, die in de zelfstandigheid van zijn taal en in zijn geschiedenis zijn gelegen. Tot alle standen en leeftijden, eindelijk, richt hij zijn dringende vermaningen. Hij bezweert de jongelingen niet ontrouw te worden aan den vurigen ijver hunner jeugd; de grijsaards hun zelfzucht af te leggen en geen hinderpalen te zijn voor een betere toekomst; hij bezweert de mannen der practijk niet van het ideale leven zich af te wenden; de mannen der wetenschap niet langer in het gebied van het denken rond te gaan, zonder om de werkelijke wereld zich te bekommeren; hij bezweert de vorsten hun aandeel niet te vergeten in den smaad der natie en hun oogen te wenden, verder dan hun naaste omgeving, ‘tot de huizen der burgers en de hut van den landman’. De
Moniteur begreep voorzeker weinig de strekking van Fichte's woorden, toen hij berichtte dat een Duitsch wijsgeer voorlezingen hield over de verbetering der opvoeding. 1)
Even diep gevoelde Arndt de vernedering van Pruisen. ‘Alle Duitschers’, - schreef hij, - ‘hadden leed te dragen over den ondergang van het oude, heilige rijk der Germanen, over de vernietiging der wetten en der taal, over het bederf der zeden,

{==166==} {>>pagina-aanduiding<<}
over den smaad en de ellende van het volk, maar niet allen hadden evenveel verloren. Voor het Rijk en zijn heerlijkheid hadden vele Duitsche harten reeds lang geen gevoel meer, zoo als het behoorde; hoe zouden zij ook betreuren wat zij nauwelijks gekend hadden? De meesten hadden zich geïsoleerd als burgers van kleine staten; levende in kleine betrekkingen en kleine beschouwingen, hadden zij niets groots te verliezen....Nauwelijks gevoelden zij de nieuwe heerschappij als een ongeluk. Anders was het den Pruisen te moede. Zij hadden een grooten naam, een onsterfelijken roem verloren. Zij konden zonder eer niet meer gelukkig zijn. Ook zij die voor eenige jaren nog mede gedroomd hadden, werden uit hunne verdooving opgewekt; allen voelden het ongeluk, maar bitterder voelden zij de schande’....Even als Fichte in zijn ‘Reden’ houdt hij in zijn ‘Geist der Zeit’ een stafgericht over zijn tijdgenooten; over de wijsgeeren, die niet in het gewone leven wisten in te grijpen, over de theologen, die geen tempels wisten te vullen en de beklemde gemoederen niet konden verlichten, over allen die in traagheid waren verzonken. 1) Ook hij ziet een hoofdbron der rampen ‘in het overmatig vertrouwen op ideën.’ Het is waar, wij kunnen met voldoening op onzen geestelijken arbeid neerzien, maar met weemoed moeten wij bekennen, dat die hemelsche rijkdom ons arm heeft gemaakt in het aardsche, en dat anderen onzen grond in bezit nemen, terwijl wij voor hen den hemel veroveren. Het is vergeeflijk dat wij, in het verlangen het heerlijkste te verwerven, het kleinere hebben vergeten, maar met recht zijn wij daardoor anderen ten spot, ons zelven tot voorwerpen van droefheid geworden’.
Naast Fichte en Arndt oefende Schleiermacher door de bezielende kracht van zijn woorden een weldadigen invloed uit. Hij, bij wien de godsdienst weer uit zijn oorspronkelijke bron opwelde, wist de harten te winnen voor een levend geloof en veroveringen te maken onder de ‘verachters’, tot wie hij vroeger zijn ‘Reden über die Religion’ had gericht. Het oude Duitschland en de oude Pruisische monarchie zag ook hij getroost ondergaan, in de vaste overtuiging dat beide in een schooneren vorm zouden herrijzen 2). Om dien beteren toestand voor te

{==167==} {>>pagina-aanduiding<<}
bereiden wendde ook hij zich tot het jongere geslacht om hun ‘het Christendom voor oogen te stellen en hun den staat weer te geven en daarmee alles wat zij noodig hadden om de toekomst beter te maken dan het verleden was geweest.’
In ruimeren kring nog werkten de dichters der bevrijdings-oorlogen. Arndt vuurde door zijn krijgsliederen de vaderlandsliefde en den moed van zijn volk aan en zong:

‘Der Gott, der Eisen wachsen liesz, 
Der wollte keine Knechte, 
Drum gab er Säbel, Schwerdt und Spiesz, 
Dem Mann in seine Rechte, 
Drum gab er ihm den kühnen Muth, 
Den Zorn der freien Rede 
Dasz er bestände bis auf's Blut, 
Bis in den Tod die Fehde.’ 1) 

Schenkendorf verlevendigde door het bezingen van Duitschlands vroegere grootheid den nationalen zin. Körner vereenigde ‘Leier und Schwert’ en gaf in zijn liederen de mengeling weer van wilde hartstochten en teedere aandoeningen, die in den oorlogstijd werden opgewekt. 2)
Na 1808 begonnen zich in het geheele volk de voorteekenen van de betere toekomst, waarop de profeten van Duitschland hoopten, te vertoonen. De ‘Tugendbund’, een vereeniging tot opwekking van zedelijken, wetenschappelijken en politieken zin, die hare vertakkingen in vele deelen van Pruisen had, werkte gunstig om gelijkgezinden tot elkander te brengen en eendrachtige samenwerking voor te bereiden. Zij bleef echter niet vrij van de vormelijkheid der vrijmetselarij, waaruit zij voor een deel was voortgesproten en moest reeds in 1809, na een kort bestaan,

{==168==} {>>pagina-aanduiding<<}
door den koning worden ontbonden. Vruchtbaarder waren de natuurlijke uitingen van het ontwakend patriotisme. Met den oorlog in Spanje begon in het Pruisische volk de hoop op het einde van de Fransche dwingelandij te ontluiken. Toen omstreeks het begin van 1813 de overgebleven troepen der groote armee door Duitschland heentrokken en de wanhopige mislukking van den Russischen veldtocht aankondigden, klom de moed en begonnen plannen van opstand te rijpen. Nadat eindelijk de koning den 3den Februari 1813 zijn volk ten strijde bad opgeroepen, was hij weldra omringd door een leger van vrijwilligers uit alle standen en van alle leeftijden. De gymnasiën leverden hun contingent; vier universiteiten moesten gesloten worden, omdat de studentenvereenigingen in militaire corps waren herschapen. De voornaamste geleerden bleven niet achter. Eichhorn en Savigny hielpen de ‘Landwehr’ organiseeren, Fichte voegde zich bij den ‘Landsturm’, evenals Schleiermacher, die eens nauwelijks van den kansel afgeklommen, het geweer ter hand nam en Buttman, wien zijn Grieksche studiën minder inspanning kostten dan het onderscheiden van rechts en links bij het exerceeren. 1) Het geheele volk bracht offers. De man, die zonder reden zich aan den strijd onttrok, was verloren in de achting zijner medeburgers. De vrouwen wijdden zich aan de verzorging der gewonden en zieken. Te Berlijn was Fichte's vrouw mede aan het hoofd der verpleegsters.
Napoleon ondervond de onweerstaanbare macht van dat bezielde leger. Met wisselend geluk werden de groote slagen van 1813 geleverd, tot eindelijk de verbondene legers de groote overwinning bij Leipzig bevochten en de inneming van Parijs de kroon zette op zooveel heldenmoed.
Het volk dat die zege behaalde, was voor een groot deel hetzelfde geslacht, dat zeven jaren vroeger met betrekkelijke onverschilligheid de oude monarchie had laten ondergaan.

IV.

Met de groote gebeurtenissen tusschen 1806 en 1813 scheen voor het Duitsche leven een gelukkiger tijdperk aan te breken en inzonderheid voor Pruisen een nieuwe periode van politieke ont-
{==169==} {>>pagina-aanduiding<<}
wikkeling te beginnen. Pruisen was gevallen ten gevolge van het stelsel der absolute monarchie, dat in alle levenssferen zijn verlammenden invloed had doen gevoelen. Eene periode van algemeene opwekking was gevolgd. In de natie was een vaderlandsliefde ontwaakt, machtig genoeg om de vreemde overheerschers uit te drijven. Het volk had zich volkomen rijp getoond voor eigen bestuur, het had zijn kracht leeren kennen, gevoel van eigenwaarde was ontwaakt. Midden in den druk waren de grondslagen gelegd voor een nieuw staatsgebouw. Kon niet een spoedige voltooiing verwacht worden, wanneer vrede het werk der herschepping bevorderde? De nadeelige gevolgen eener scheiding van het ideale en practische leven waren diep gevoeld en de letterkunde had haar afgezonderde plaats verlaten. Mocht voortaan niet op een harmonisch samenwerken van alle krachten worden gehoopt? Ook voor de betrekking der Duitsche staten onderling kon men verwachten dat de gemeenschappelijke vernedering heilzame vruchten zou opleveren; en bestond er al geen uitzicht, dat een ernstige poging om tot eenheid te komen door de vorsten zou beproefd worden, de stroom van patriotisch gevoel, die in het volk bruiste, scheen de scheidsmuren der staten, althans voor een deel, te zullen omwerpen en de oude veeten te zullen wegspoelen.
Noch de eene noch de andere verwachting is vervuld. Op den grootschen tijd der bevrijdingsoorlogen is in de binnenlandsche politiek een tijdvak van kleingeestige reactie gevolgd; in plaats van een vernieuwd Duitsch Rijk is de Duitsche Bond verrezen, een Bond niet der volken, maar der vorsten tegen hunne volken.
In Pruisen begonnen zich reeds gedurende den strijd tegen Frankrijk voorteekenen eener nieuwe kwijning van het politieke leven te vertoonen en toen de strijders van 1815 uit den veldtocht terugkeerden, vonden zij in hun vaderland zeer verontrustende staatkundige verschijnselen.
Reeds drie jaren na den slag van Leipzig moest Uhland een streng gericht houden over de vorsten, die den dag hadden vergeten, toen zij op de knieën lagen en hun smaad door de volken werd uitgewischt, een gericht over de volken, die de vreemde horden hadden vernietigd, maar hun vrijheid niet weten te veroveren: en al te gegrond was die droeve klacht, ‘Untröstich ist's noch allerwärts’ 1). In de Rijnprovinciën begon

{==170==} {>>pagina-aanduiding<<}
het verzet tegen het liberalisme met een strijd tegen de drukpersvrijheid. De ‘Rheinische Merkur’, eerst onder censuur gesteld, werd ten slotte onderdrukt. De beruchte strijd tusschen Schmalz en zijn tegenpartij werd van regeeringswege met een gebod tot stilzwijgen gesmoord, nadat de macht en de bedoelingen der reactionaire partij op verontrustende wijze waren gebleken. Weldra werden de edelste mannen, zij, die door woord en daad het meest tot de bevrijding van Duitschland hadden bijgedragen, voorwerpen van verdachtmaking en vervolging. Tegen Arndt, die zeker minder dan iemand het geluk en de vrijheid van zijn vaderland op reactionaire wegen zocht, begon een proces, dat met zijn afzetting als hoogleeraar eindigde. 1) De vorst, die eens door raadslieden als von Stein en W. van Humboldt was omringd geweest, stond nu onder den invloed van een Wittgenstein, (naar de beschrijving van Stein, ‘een dier creaturen, die God in zijn raadselachtige wijsheid ook heeft laten geboren worden.’ 2).
Nauwelijks van Frankrijk verlost, kwam Duitschland onder den druk der Metternichsche politiek. Oostenrijk wist de vrees te verwekken, dat men op een vuleanischen bodem stond, dat een zucht naar vrijheid was ontwaakt, die alle maatschappelijke orde bedreigde. In de geringste beweging zag de verschrikte verbeelding der heerschende staatslieden het begin eener groote revolutie. Opgewonden studenten plannen, waarmede alleen de politie zich had behooren in te laten, werden aanleiding tot de ernstigste maatregelen. Vorsten en ministers kwamen angstig op congressen te zamen, om den vijand zelf te verkennen en de operatiën te besturen 3). Het was een volkomen verdiende spot, toen een buitenlandsch staatsman tot Wangenheim zeide: ‘ik heb medelijden met uw diplomaten, zij voeren strijd tegen studenten.’ Te Karlsbad rijpten in Augustus 1819 de beruchte besluiten, waarbij de universiteiten onder streng toezicht werden geplaatst, de drukpers in alle Duitsche staten aan band werd gelegd en de ‘centrale onderzoekings-commissie’ te Mainz werd gevestigd. Nagenoeg zonder oppositie

{==171==} {>>pagina-aanduiding<<}
verhief de Bond die besluiten tot wet en aan den avond van den dag, waarop Duitschland onder een algemeen politietoezicht werd gesteld, vereenigde de Oostenrijksche gezant den Bondsdag tot een schitterend feest om de overwinning van Metternich's politiek te vieren.
De diepe verontwaardiging, die de besluiten van Karlsbad verwekten, werd volkomen gerechtvaardigd door de wijze waarop zij werden uitgevoerd 1). Acht jaren lang was de Mainzer commissie bezig met de gevangenissen te vullen en processen te instrueeren; haar zwaarste taak evenwel was het vinden van schuldigen. Jonge mannen, wier misdaad geen andere was, dan dat zij den geest, die in de bevrijdingsoorlogen was ontwaakt, met overspannen ijver trachtten wakker te houden, werden tot jarenlange gevangenisstraf veroordeeld en zuchtten in kerkers, waar de kracht van hun leven werd gebroken, of wilde democratische droomen werden opgewekt en een onuitroeibare haat tegen alle vorstelijk gezag zich ontwikkelde, of eindelijk sommigen, door ellende gebogen, karakterloos boete deden.
Het spreekt van zelf dat in een zoo drukkende atmospheer geen constitutioneel leven kon bloeien. Wel bepaalde Art. 13 der Bondsakte: ‘In allen Bundesstaaten wird eine landständische Verfassung statt finden,’ maar het was reeds een slecht voorteeken geweest voor de eerlijke uitvoering dier bepaling, dat bij de vaststelling het oorspronkelijke ‘soll’ in ‘wird’ was veranderd; en later was bovendien, in Art. 57 der Weener slotakte van 1820, de bepaling opgenomen....‘die gesammte Staatsgewalt (muss) in dem Oberhaupte des Staats vereinigt bleiben, und der Souverain kann durch eine landständische Verfassung nur in der Ausübung bestimmter Rechte an die Mitwirkung der Stände gebunden werden.’ De koning van Pruisen onthield zijn volk, in strijd met de stelligste beloften, een constitutie, waarop het zoo volkomen aanspraak had en stelde zich veiligheidshalve in het geheel niet bloot aan het gevaar om te veel macht in de handen van stenden te leggen; alleen onder de Zuid-Duitsche vorsten was eenige ijver om grondwetten te verleenen, ofschoon aan de zuiverheid der bedoelingen van sommigen hunner kon getwijfeld worden.
De vraag rijst op, hoe was het mogelijk dat wederom zoo

{==172==} {>>pagina-aanduiding<<}
spoedig grauwe nevelen over Duitschland zich verbreidden, dat onmiddelijk na de bevrijdingsoorlogen een zoo treurig tijdperk van reactie kon volgen en het liberalisme daar, waar het wortelen schoot, toch onvruchtbaar bleef?
Bij de verklaring moeten wij ons, wat Pruisen betreft, verplaatsen in het karakter der groote beweging tusschen 1806 en 1813. De beweging kenmerkte zich door een zuivere geestdrift voor het vaderland en voor de bevrijding van Duitschland, maar de zoogenaamde vrijheidsoorlogen waren toch in de eerste plaats slechts bevrijdings oorlogen. Wel kon men hopen, dat de strijd heilzame gevolgen zou opleveren voor de innerlijke vrijheid; de hervormingen van v. Stein waren werkelijk eene groote schrede voorwaarts; maar de politieke opvoeding van het volk, die hij, even als Fichte, bedoelde, had te kort geduurd om reeds veel vruchten te dragen, en de plannen van den grooten staatsman waren, gelijk wij zagen, slechts voor een klein gedeelte uitgevoerd. Reeds door Goethe werd in een merkwaardig gesprek, dat hij na den slag bij Leipzig met den geschiedschrijver Luden hield, met het oog op gevaren, die hij uit het Oosten zag dreigen, de vrees uitgesproken, dat het Duitsche volk zijn vrijheid niet zou weten te handhaven. ‘Gij spreekt’ - zeide Goethe - ‘van het ontwaken, van het opstaan van het Duitsche volk en meent, dit volk zal zich niet weder laten ontrukken wat het zich door strijd heeft verworven, wat het met goed en bloed duur heeft gekocht, - de vrijheid. Maar is dan waarlijk het volk ontwaakt? weet het wat het wil en wat het kan?..,. De slaap is te diep geweest, dan dat zelfs de hevigste schok het zoo snel tot bezinning zou kunnen terug brengen. En is dan elke beweging een opstand? Kan hij gezegd worden op te staan, die met geweld word opgestuwd? Wij spreken niet van de duizenden beschaafde jongelingen en mannen, wij spreken van de menigte, van de millioenen. En wat is dan veroverd of gewonnen? De vrijheid zegt gij; misschien zouden wij het juister de bevrijding noemen; bevrijding namelijk, niet van het juk der vreemden, maar van een vreemd juk. Het is waar, Franschen zie ik niet meer en geen Italianen meer, maar in de plaats daarvan zie ik Kozakken,
Baschkieren, enz. 1) Ook Arndt zag in, dat allen die riepen: ‘wij zijn reeds gered en een schooner, gelukzaliger le-
{==173==} {>>pagina-aanduiding<<}
ven zal nu beginnen’, in dwaling verkeerden. Hij miste in hen, ‘die leiders van hun tijd konden en moesten zijn, dien ernst, die liefde tot het vaderland, die kennis van den tijd, waardoor zeker, duurzaam geluk alleen verkregen en behouden kan worden.’ Hij meende dat ‘politieke deugd, zonder welke alle geluk der wapenen even gemakkelijk verloren als gewonnen wordt’, aan het volk nog ontbrak. 1) In het ontbreken dier politieke deugd lag een der oorzaken van de spoedige verslapping, die op de bevrijdingsoorlogen volgde. Daarbij kwam een natuurlijke afmatting na de geweldige inspanning, die de strijd tegen Napoleon had gevorderd. Het geheele volk was verarmd, de oorlog had groote verwoestingen aangericht, het land had niet behoorlijk bebouwd kunnen worden, de fortuinen waren zoo gedaald, dat vele bezittingen verkocht moesten worden tegen elken prijs. Velen die als vrijwilligers in het leger waren gegaan, hadden den lust verloren om tot het burgerlijke leven terug te keeren en bij de meesten was de eerste zorg gericht op het voorzien in hun dringendste levensbehoeften. Zoo begon een worsteling om het levensonderhoud, die geen krachten overliet voor een politieken strijd; een leven bij den dag, dat een moedig uitzien in de toekomst belemmerde. Als beambte een ondergeschikte plaats en een nederig bestaan te vinden werd het ideaal van een groot deel van het geslacht, dat na de bevrijdingsoorlogen leefde. De reactionairen trokken van dien toestand partij. Spoedig na de
bevrijdingsoorlogen wisten zij hun verloren terrein te heroveren en het kon hun niet moeilijk vallen een volk te beheerschen, dat afgemat was van den strijd en voor langen tijd de kracht tot tegenstand had verloren.
Het was evenwel, ook bij den besten wil, onmogelijk alles tot het oude terug te brengen. Het staatkundig liberalisme, dat te midden van den strijd tegen den buitenlandschen vijand was geboren, kon, hoe zwak het ook was, niet volkomen worden uitgeroeid. Maar dat liberalisme nam onder den druk der ongunstige omstandigheden, waaronder het zich ontwikkelde, bij velen weldra een ziekelijken vorm aan. Als zulk een ongezonde uiting van den vrijheidszin moet de beweging der Burschenschaften, die na 1817 een zoo groote rol hebben ge-
{==174==} {>>pagina-aanduiding<<}
speeld, worden beschouwd. Ofschoon die beweging later op een verkeerden weg geraakte, is het niet te ontkennen dat zij uitging van gezonde kracht, van een edel streven. Het is verkwikkend te zien, hoe het vuur der bevrijdingsoorlogen, dat bij de meesten zoo spoedig verdoofde, hier bleef voortgloeien en dat de vrijheidszin althans in de jonge gemoederen wakker bleef. De Burschenschaften, voor zoover zij, onder den indruk van den ernst der doorleefde tijden, aan een verbetering van het academieleven zich wijdden en de verplichting voelden om het leven in dienst van het pas geredde vaderland te besteden, inplaats van in barbaarsche tweegevechten het te vergooien, droegen heilzame vruchten. Maar de studentenvereenigingen bepaalden haar werkzaamheid niet tot het academieleven; zij voelden tevens zich geroepen om een politieke rol te spelen en meenden dat de staatkundige wedergehoorte van Duitschland van haar was te verwachten. In die verwachting nu lag een overspanning, die bewees hoe onrijp de geheele politieke ontwikkeling van Duitschland was. In vele der jonge mannen, die de Burschenschaften vormden, was een drang tot daden, een behoefte om aan te grijpen wat ouderen lieten liggen; in hun overtuiging, dat het leven zonder wetenschap beter is dan een wetenschap buiten het leven, openbaarde zich een hartstocht der werkelijkheid, die aan een vroeger geslacht vreemd was geweest. Maar
het ontbrak hun aan scheppende kracht, aan de middelen om iets tot stand te brengen en daar geen voorbeelden van goede politieke instellingen hun voor oogen stonden, dwaalden zij met hun wenschen in het onbepaalde rond en zochten bij de Romantiek de materialen voor het staatkundig gebouw, dat zij wilden stichten. Zonder een duidelijk afgebakend doel voor den geest, zochten zij de vrijheid, gelijk zij later, toen de strenge maatregelen der regeeringen hen tot een ‘fanatieke secte’ hadden gemaakt, door een overspannen cosmopolitisme gedreven, gingen ijveren voor de revolutie in Griekenland, in Spanje en Italië 1).
Opgewekter dan in Noord-Duitschland was in de restauratieperiode het politieke leven in Zuid-Duitschland. De bewegelijke natuur van het Zuid-Duitsche volk belette een zoo diepen slaap,

{==175==} {>>pagina-aanduiding<<}
als waarin de meerderheid der Noord-Duitschers spoedig na de bevrijdingsoorlogen verviel en bovendien ontvingen sommige staten van het Zuiden grondwetten, die de eerste kiemen van een constitutioneel leven bevatten 1). Hier werden voor het eerst kamerdebatten gehouden, die de belangstelling in staatkundige aangelegenheden wakker hielden; het liberalisme behaalde hier enkele voordeelen. En toch moesten ook de Zuid-Duitsche liberalen de treurige ondervinding opdoen dat hun pogingen zonder belangrijke gevolgen bleven. De grond dier machteloosheid lag voor een groot deel in de verdeeldheid van Duitschland. Het ontbrak hnn aan één groot strijdperk, waarin zij, vast aaneengesloten, hun krachten konden ontwikkelen; de vele en enge grenzen der verschillende staten waren even zoovele scheidsmuren in hunne gelederen, zoodat zij slechts in kleine groepen verdeeld, den strijd konden voeren. 2) En tegenover die verdeelde krachten der vrijzinnige partij vormden de despotische regeeringen, die in den Bond haar centrum hadden, een dicht aaneengesloten macht. Van dat centrum uit kon de reactie naar alle zijden haar wapenen tegen iedere vrijzinnige beweging keeren. Dreigde het liberalisme ergens te overwinnen, dan was de geheele Bondsmacht terstond gereed tot onderdrukking 3); en indien een enkele staat, zoo als Wurtemberg, in de Bondsvergadering zelve tot verzet zich verstoutte, dan werd die oppositie door de meerderheid verpletterd. Zoo was ook de strijd van de liberale partij en de middel- en kleine staten van Zuid-Duitschland zoo goed als hopeloos en met het gemis van uitzicht op overwinning begon haar levenskracht te kwijnen.
Toen de besluiten van Karlsbad werden uitgevaardigd, voorzag Niebuhr, dat voor Duitschland wederom een leven zon beginnen zonder liefde, zonder patriotisme, zonder vreugde en dat op nieuw tusschen de regeeringen en het volk wantrouwen en wrok zouden worden gezaaid. Die voorspelling heeft zich volkomen bewaarheid. Het staatsleven verloor spoedig zijn aantrekkelijkheid en de beste krachten trokken zich terug of werden uit den staatsdienst verwijderd. Wilhelm von Humboldt, na-
{==176==} {>>pagina-aanduiding<<}
dat hij als minister was ontslagen, wendde terstond zijn aandacht van alle politieke aangelegenheden af, en vergat, in Indische en Amerikaansche taalstudiën verdiept, den somberen toestand van zijn vaderland; Wangenheim, de eenzame strijder voor liberale beginselen in de Bondsvergadering, vond in natuurphilosophische droomerijen en aan de zijde van Rückert afleiding voor zijn smart over de neerlagen zijner politiek 1); Stein leefde gescheiden van het groote staatstooneel; een man als Arndt moest klagen, dat hij na de bevrijdingsoorlogen meer gedroomd dan geleefd had.
En wederom begon zich de oude, scherpe tegenstelling tusschen de wetenschappelijke ontwikkeling en den staatkundigen toestand te vertoonen. In datzelfde tijdvak, waarin het Duitsche volk aan de reactie was overgeleverd, verwierf het zich in de wetenschap nieuwen roem en bearbeidden de Duitsche geleerden met taai geduld nieuwe, uitgestrekte velden van kennis. Juist in die periode ook stichtte de speculatieve wijsbegeerte haar stoutste luchtkasteelen en waagde haar overmoedigste pogingen om het heelal aan de rede te onderwerpen. Inzonderheid in de hoofdstad van Pruisen, terwijl de politiek haar oude sleur volgde, heerschte een opgewekt wetenschappelijk leven. Hegel voerde daar zijn heerschappij en lokte een stroom van toehoorders uit alle oorden van Duitschland. Mannen van alle vakken kwamen naar Berlijn om hun wetenschap door dien hoogepriester der wijsbegeerte te laten wijden, om van hem de tooverformule te ontvangen, die het vermogen schonk om in te dringen in alle geheimen van de natuur en den geest, en, bij het gemis van het genot der vrijheid, te hooren verkondigen dat de geschiedenis was ‘der Fortschritt im Bewusstsein der Freiheit.’
Dat opgewekte wetenschappelijk leven plantte zich echter niet voort op staatkundig gebied. Hoe natuurlijk het scheen dat die wijsbegeerte van Hegel, wanneer zij zich op den staat wierp, een revolutionair of althans een hervormend karakter zou aannemen, en dat in geen geval uit den smeltkroes der dialectiek, waarin al het bestaande werd geworpen, de Pruisische staatsvormen ongedeerd te voorschijn zouden komen, - het tegendeel had plaats. De philosophie van Hegel plaatste zich in eene vriendschappelijke verhouding tot de regeering; de wijsbegeerte van

{==177==} {>>pagina-aanduiding<<}
het absolute weten werd een steun van het politieke absolutisme, waaronder Pruisen gebukt ging. 1) De Pruisische regeering nam dien steun gaarne aan en zag met voldoening dat haar politiek met een philosophischen mantel werd omkleed. In dien conservatieven geest, die de wijsbegeerte van Hegel op staatkundig gebied kenmerkte, openbaarde zich wederom de eigenaardige zwakheid van een denken, dat in louter abstracte bespiegelingen zijn frischheid en productieve kracht heeft verloren, zoodat het slechts in staat is het bestaande philosophisch te construeeren en ten slotte alles weet te rechtvaardigen.
In het algemeen zijn in de restauratieperiode de gevolgen eener verkeerde verhouding van wetenschap en leven op nieuw duidelijk zichtbaar geweest. De wetenschap aan den eenen kant ging afgezonderd haar gang en ontving geene bezielende indrukken van een opgewekt staatkundig en maatschappelijk leven. Zelfs de vorm harer voortbrengselen leed bij die afzondering. Zij bevorderde de neiging der Duitschers om de materialen der wetenschap wel uit de diepste mijnen van den geest te halen, maar ze onbehouwen en ongepolijst te laten liggen, en onder de geleerden, die buiten alle aanraking bleven met de practijk en niet tot toepassing hunner theoriën werden geroepen, werd een taal gebruikelijk, alleen voor ingewijden verstaanbaar. Ter andere zijde was de staat wederom verstoken van de hulp zijner beste burgers en overgeleverd aan eenzijdig ontwikkelde beambten, die wel in de administratie zich verdienstelijk maakten, maar tevens de gebreken bestendigden, die de absolute monarchie in Pruisen vóór 1806 hadden aangekleefd.
In dien toestand kon alleen verbetering worden verwacht, wanneer nog eenmaal een schok van buiten aan het kwijnende leven een opwekking gaf.

V.

Die schok kwam ook ditmaal van de zijde van Frankrijk. Kort nadat de Julirevolutie was uitgebroken, plantte zich de geest van verzet tegen vorstelijke tyrannie naar Duitschland voort. In

{==178==} {>>pagina-aanduiding<<}
Saksen hadden ernstige oproeren plaats; de trage Hessen, meer dan eenig ander Duitsch volk, aan mishandeling van de zijde hunner vorsten gewoon en geduldig in het verdragen, kwamen in beweging. De Hertog van Brunswijk moest naar Engeland vluchten, in Hannover werd de koning langs gewelddadigen weg tot het verleenen eener constitutie gedwongen. Ook in Zuid-Duitschland vertoonden zich revolutionaire verschijnselen. Het Hambacher ‘constitutie-feest’ openbaarde de wenschen en hartstochten der democraten; zelfs tegen de Bondsvergadering te Frankfort werd een aanslag beproefd. Pruisen bleef ditmaal nog verschoond van de omwenteling, ofschoon de revolutionaire machten zich aan zijn grenzen begonnen te legeren.
Die oproerige bewegingen misten voor het oogenblik haar doel. Op nieuw kwamen vorsten en ministers samen om maatregelen ter onderdrukking te beramen en de knellende banden, waarmee het volk reeds in toom gehouden werd, nauwer toe te halen. De Bondsvergadering had geen rust en moest naar alle zijden haar oogen wenden.
De beruchte besluiten ‘tot handhaving der wettelijke orde en rust’ 1) tastten het levensbeginsel der stenden in de Duitsche staten aan; zij verkortten zoowel hun recht om belastingen te weigeren als hun wetgevende macht en plaatsten hen onder het toezicht eener Bondscommissie. De drukpers werd op nieuw aan banden gelegd; alle politieke vereenigingen werden verboden, en in volksvergaderingen werden geen redevoeringen van staatkundigen inhoud geduld. Bovendien werden de vroegere maatregelen tegen de universiteiten met dubbele gestrengheid toegepast en aan alle Bondsstaten werd bij vernieuwing de verplichting opgelegd tot wederzijdsche hulp bij revolutionaire bewegingen. Welke aanslagen verder tegen de vrijheid van Duitschland werden gesmeed, bewijzen de slechts ten deele uitgevoerde geheime besluiten der Weener minister-conferentie van 1834. 2)
Alle dwangmiddelen evenwel konden niet beletten, dat in geheel

{==179==} {>>pagina-aanduiding<<}
Duitschland heftige politieke hartstochten begonnen te ontwaken en dat dreigende voorboden eener omwenteling zich vertoonden. Het eerst werd de vesting der reactie aangevallen door een macht, die niet met politieke bedoelingen optrad, maar middellijk en onwillekeurig haar invloed op staatkundig gebied uitstrekte. Voor deze macht, die met den voortgang van het maatschappelijk leven zich ontwikkelde, moesten de meest despotische regeeringen zwichten.
Ongeveer gelijktijdig met de politieke bewegingen, die het gevolg waren van de Julirevolutie, begon de groote omwenteling, die de stoom in handel en nijverheid teweeg bracht. Op dit gebied nu kon men de oude beginselen niet handhaven, zonder het maatschappelijk leven te dooden; hier was het volstrekt noodzakelijk nieuwe vormen van recht en bestuur te scheppen, overeenkomstig de nieuwe behoeften, die zich met aandrang lieten gelden. In 1833 was, ten gevolge eener dringende noodzakelijkheid, door Pruisen's bemoeiingen het Zollverein tot stand gekomen, waardoor de Duitsche handel voor het grootste deel van de vele belemmerende tollen werd bevrijd. Door de stichting van dat Tolverbond was tevens op practisch gebied en door practische motieven de eerste stap gedaan tot een gedeeltelijke verwezenlijking van het ideaal der Duitsche eenheid. Maar ook in andere opzichten vertoonden zich de politieke gevolgen der industrieele omwentelingen. De beambtenstand hield op de alleenheerschende te zijn; naast dezen verhief zich, door de ontwikkeling van het fabriekwezen, een stand van veerkrachtige en onafhankelijke nijveren met een zelfgevoel, dat eenmaal tot politieke emancipatie moest leiden. De fabrieken werden bovendien voor een aanzienlijk deel van den arbeidenden stand vereenigingspunten, waar wisseling van denkbeelden plaats had, en waar de maatschappelijke toestanden der lagere volksklassen zich openbaarden. Het was te voorzien, dat in die menschenmassa's, met een louter industriëel doel vereenigd, hartstochten moesten geboren worden, die licht op staatkundig gebied konden overslaan. Ook de snellere vervoermiddelen oefenden hun krachtigen invloed uit; zij lokten velen naar buiten en bevorderden de wrijving van gedachten, die de regeeringen door de censuur der drukpers trachtten te belemmeren. De eenzijdige geleerde ondervond een heilzame storing in de al te onbeperkte rust van zijn studeerkamer, andere verge-
{==180==} {>>pagina-aanduiding<<}
zichten dan metaphysische
openden zich; de gedachten werden uit het verleden tot het tegenwoordige, uit nevelachtige bespiegelingen tot de werkelijkheid geroepen.
Terwijl allerwege verschijnselen zich vertoonden, die bewezen dat de bloedsomloop in het geheele volk sneller, de zucht naar vrijheid levendiger was geworden, openbaarden zich tevens ziekteverschijnselen van het politieke leven, die het natuurlijk gevolg waren van de staatkunde, die de regeeringen sinds 1815 hadden gevolgd. Na de bevrijdingsoorlogen ontkiemde reeds het zaad eener democratische partij; in de periode van 1830 tot 1848 kwam het tot zijn vollen wasdom. Die partij was, zooals gewoonlijk, voor een deel samengesteld uit de woeste, onstuimige naturen, die steeds in iederen staat worden gevonden, maar die in een maatschappij, waar orde en vrijheid heerschen, van zelf worden gedisciplineerd en alleen bij een despotisch bestuur brandstoffen vinden, die zij kunnen doen ontvlammen. Voor een ander deel waren de democraten mannen, waarin een oorspronkelijk gezonde behoefte was aan politieke werkzaamheid, een rechtmatige begeerte om niet langer tot de vegetatieve deelen van het staatslichaam te behooren. Eerst nadat de regeeringen jaren lang met alle beloften en goede trouw hadden gespeeld, nadat zij met hun geneesmiddelen de natuurlijke overspanning van een jeugdigen vrijheidszin tot een blijvende ziekte hadden gemaakt, begonnen de democraten aan het volk te appelleeren en revolutionaire plannen te ontwerpen 1).
Had vroeger de Romantiek de bouwstoffen geleverd voor veler politieke luchtkasteelen, nu verbond zich de democratische geest met de Hegeliaansche wijsbegeerte. Deze was na 1831 in een nieuwe phase van ontwikkeling getreden. Weinige jaren na den dood van Hegel begon de ontbinding zijner school en ontbrandde een heftige strijd over de vraag, wie zijn eigenlijke discipelen waren. Aan velen zijner jongeren werd het duidelijk, dat de meester, die onvermoeid alle verschijnselen der natuur en der geschiedenis uit de logische idee had afgeleid, mat was geweest toen hij naderde tot de problemen van zijn eigen tijd. Onder

{==181==} {>>pagina-aanduiding<<}
den invloed van de hooge temperatuur der jonge gemoederen begonnen de elementen der Hegeliaansche wijsbegeerte te gisten en de revolutionaire kiemen, die in haar verborgen lagen, zich te ontwikkelen. De ‘jong-Hegelianen’ wierpen zich in de eerste plaats op godsdienstig gebied en zochten, terwijl alle toegangen tot het staatsbestuur hun gesloten bleven, daar een uitweg voor hun drang tot hervormen. ‘Ieder hooger georganiseerde mensch,’ - zoo luidt de bittere aanklacht, die een hunner tot de regeeringen richtte, - ‘heeft behoefte aan een dieper voorwerp van belangstelling, dat zijn hart, zijn denken en willen vervult. Hij wil zich verheffen boven den kring van het private leven, boven de dagelijksche belangen van zijn naaste omgeving, boven den slaafschen arbeid van zijn dikwijls ondergeschikt beroep. Hij wenscht een ideaal, waaraan hij met liefde kan hangen, aan welks practische verwezenlijking hij met toewijding kan werken. Welke positieve belangen nu hebt gij aan het tegenwoordig geslacht gegeven? Politieke? Gij hebt rust tot den eersten burgerplicht gemaakt. Nationale? Gij hebt de nationale aangelegenheden tot private aangelegenheden der kabinetten gemaakt. Wetenschappelijke? Gij hebt, waar de wetenschap verder dan het empirische of het zuiver geleerde, tot de hoogste vragen wilde doordringen, met argwaan haar vervolgd, en alle betrekkingen die zij met het leven, met het tegenwoordige trachtte aan te knoopen, behandeld als een overschrijden harer bevoegdheid, dat door een waakzame regeering niet kan geduld worden. Gij hebt alle uitingen van den hoogeren mensch kunstmatig onderdrukt....Is het wonder dat onder zulke omstandigheden de begeerte naar werkzaamheid den eenigen uitweg, die haar overbleef, insloeg en op het veld der religieuse belangen zich wierp, dat zij hier voor een hooger ideaal trachtte te werken?’ 1) Het onmiddelijk gevolg dezer werkzaamheid op godsdienstig gebied was, dat de vrede niet langer werd geëerbiedigd, dien Hegel met de christelijke dogmatiek had gesloten, - een vrede, waarbij zijn wijsbegeerte de duidelijkheid harer terminologie had opgeofferd en de supranaturalistische dogma's zich hadden moeten getroosten geseculariseerd te worden en alleen hun naam te behoude.n Maar de ‘jong-
{==182==} {>>pagina-aanduiding<<}
Hegelianen’ beperkten zich niet tot het godsdienstig gebied. In het besef dat de geest in zijn ‘hoogste stadium van ontwikkeling’ was gekomen, werd hun het contrast tusschen hun verheven standpunt en de lage werkelijkheid ondragelijk en begonnen zij rusteloos te ijveren voor een hervorming van het geheele leven, voor een omkeering van alle bestaande staatkundige en maatschappelijke toestanden. Daarbij vertoonde zich op nieuw de gewone neiging van democratische geesten tot een overspannen cosmopolitisme. Droomende van een wereld-burgerschap, eer zij nog in hun eigen vaderland de rechten van het burgerschap zich hadden veroverd, gingen velen in den vreemde propaganda maken voor hun beginselen, en voor het heil der broederen in de verte zorgen, om meestal de bittere ervaring op te doen, dat het ideale rijk minder voortgang had gemaakt dan zij meenden en ten slotte als lastige indringers, zelfs door hun partijgenooten, te worden verworpen.
Terwijl die revolutionaire machten woelden en de bodem van staat en maatschappij vulcanisch begon te worden, had in Pruisen in de regeering een verandering plaats, die het uitzicht scheen te openen, dat aan den drang naar vrijheid, die van het volk uitging, een liberale beweging van boven zou te gemoet komen: Friedrich Wilhelm IV beklom in 1840 den troon.
De nieuwe vorst was een man vol geest en van een warm gemoed, een man in wien vele elementen van een kunstenaarsziel waren vereenigd. Hij bezat daarbij een gaaf van spreken, die, ook naar een burgerlijken maatstaf gemeten, niet alledaagsch mocht heeten. Zulk een vorst kon in geen geval de gewone sleur der Pruisische politiek volgen. Het was te voorzien dat zijn weeke ziel geen vrede zou hebben met het barsche, koude despotisme zijner voorgangers, dat op zijn bewegelijken geest de dringende wenschen van het volk indruk zouden maken en dat het ideaal der Duitsche eenheid in al zijn kleuren aan zijne phantasie zich zou vertoonen. Inderdaad beantwoordden zijn eerste daden aan die verwachting. De ‘demagogen-vervolgingen’ werden gestaakt, Arndt werd in zijn hoogleeraarschap te Bonn hersteld, drie der verdreven Göttingsche professoren werden aan Pruisische universiteiten geplaatst 1), de drukpers werd vrijer, in de kerkelijke twisten werd een verzoenende

{==183==} {>>pagina-aanduiding<<}
politiek gevolgd, voor de hervorming van den Bond werden plannen ontworpen. 1) Maar al de goede hoedanigheden van Friedrich Wilhelm IV hadden een bedenkelijke keerzijde. De schitterende eigenschappen van zijn geest, die hem als burger tot een hoogen rang hadden kunnen verheffen, maakten hem in vele opzichten ongeschikt als vorst. Zijn phantasie overschreed de grenzen van haar gebied en liet zich gelden in regeeringszaken, waarbij alleen het nuchter verstand moet spreken; de beweeglijkheid van zijn natuur sloot de wilskracht uit, die in hooge mate van hem werd gevorderd. Al de neigingen van den koning leidden hem tot een dweepende bewondering der middeleeuwen. Daar vond hij die verscheidenheid van levensvormen, van standen en rechten, die zijn dichterlijke ziel aantrok en tevens, in het keizerlijk Opperhoofd, die eenheid der verschillende machten, die zijn absolutistische neigingen bevredigde. Zijn sympathiën waren ver verwijderd van alle moderne staatkundige begrippen. Tusschen vorst en volk wenschte hij een vertrouwelijke, een gemoedelijke, een vaderlijke betrekking. Een constitutie, die eigenlijk op wederzijdsch wantrouwen berust en een verschansing is van den koning tegenover het volk en van het volk tegen zijn vorst, was hem een gruwel.
Zoo was de staatkundige gezindheid van den koning, die honderd jaren na Frederik den Groote op den troon kwam. Inderdaad, een vergelijking der jaartallen van beider troonsbeklimming gaf aan Pruisen geringe stof tot roemen over politieken vooruitgang. Zoo weinig had men in al die jaren verkregen, zoo onvast waren nog de grondslagen van het staatsgebouw, dat het regeeringsstelsel afhing van de persoonlijkheid van den koning; en de vorst, die een eeuw geleden de regeering aanvaardde en de Aufklärung met zich bracht, stond met zijn beginselen veel dichter bij den constitutioneelen staat, dan hij die nú opvolgde en de Romantiek op den troon verhief. 2)
Frederik Wilhem IV ondervond echter weldra, dat het volk vreemd was geworden aan alle middeleeuwsche staatstheoriën en volkomen moderne eischen aan zijn vorst stelde. De koning

{==184==} {>>pagina-aanduiding<<}
zelf was de aanleiding tot de openbaring der verschillende gevoelens, die hem en zijn volk bezielden.
Den 3den Februari 1847, op denzelfden datum, waarop in 1813 Friedrich Wilhelm III het Pruisische volk ten strijde had opgeroepen, verscheen het koninklijk Patent, waarbij, ter vervulling, gelijk het heette, der beloften van den vorigen koning, de ‘Vereenigde Landdag’ werd samengeroepen. Hij bestond uit een ‘Herren-Curie’, waarin de Prinsen van het koninklijk huis, de ‘Standesherren’ en vertegenwoordigers der provinciale stenden zitting hadden, en uit een ‘Stände-Curie’, samengesteld uit afgevaardigden van de Ridderschap, van de steden en landgemeenten.
Bij de opening, 11 April 1847, sprak de koning een rede uit, die, naar vorm en inhoud tot het merkwaardigste behoort, wat ooit door een vorst in het openbaar is gesproken. Overeenkomstig zijn begeerte om zich in onmiddelijke betrekking tot zijn volk te stellen, las hij geen, door ministers opgestelde, troonrede voor maar sprak naar de ingeving van zijn eigen hart. De koning begon met hulde te brengen aan zijn vader, die met wijze bedoelingen het staatsgebouw onvoltooid had gelaten en die ‘vroege triomfen versmaad had, om zijn volk voor laat verderf te behoeden.’ Hij verklaarde dat hij zelf ‘met de geheele vrijheid der koninklijke almacht’, aan de voltooiing van het werk zijns vaders de handen had geslagen. Terstond reeds betuigde hij zijn afkeer van alle ‘nieuwigheidszucht’, vóór alles wilde hij tijd en ervaring laten heerschen. Op het voorbeeld van dat ééne gelukkige land werd gewezen, welks grondwet ‘de eeuwen en een erfelijke wijsheid zonder voorbeeld, maar geen stuk papier hadden gemaakt’. Mochten andere landen bij gemaakte en gegeven constituties heil vinden, Pruisen moest een anderen weg betreden; zijn ligging, zijn grenzen, de macht zijner naburen geboden dat. ‘Geen macht der aarde’, - sprak de koning, - ‘zou het ooit gelukken hem te bewegen de natuurlijke betrekking van vorst en volk in een constitutioneele, conventioneele te veranderen, nooit zou hij toegeven dat tusschen God en zijn land een beschreven blad als een tweede Voorzienigheid zich indrong, om met zijn paragrafen te regeeren en daarmee de oude, heilige trouw te vervangen’. Omtrent het karakter van den Landdag werden alle overspannen verwachtingen weggenomen. De afgevaardigden hadden ‘geen

{==185==} {>>pagina-aanduiding<<}
meeningen te vertegenwoordigen,’ geen rol van ‘zoogenaamde volksvertegenwoordigers’ te spelen; zij waren ‘representanten en beschermers hunner eigen rechten, van de rechten dier stenden, wier vertrouwen verreweg het grootste deel der vergadering had afgevaardigd.’ Voorts hadden zij naar hun geweten in zooverre raad te geven, als de kroon dien van hen vorderde.
De koning behield zich uitdrukkelijk voor de vergadering ook zonder de wettelijke aanleidingen samen te roepen, wanneer hij het voor goed en nuttig hield; en, zoo voegde hij er bij, alsof het hier de uitnoodiging tot een private bijeenkomst gold, hij zou het gaarne en meermalen doen, wanneerde Landdag hem het bewijs gaf, dat hij het doen kon, ‘zonder hoogere regentenplichten te verwaarloozen’.
Friedrich Wilhelm IV zag zich terstond bitter teleurgesteld in zijn verwachtingen omtrent de bescheidenheid van den Landag. In de vergadering verhief zich een krachtige oppositie. De koning had den stroom van politiek leven, die in zijn land begon te bruisen, in een nauwe bedding willen insluiten; terstond trad die buiten zijn oevers. De afgevaardigden waren opgeroepen als vertegenwoordigers der stenden en van bijzondere rechten, maar een groot aantal voelde zich volksvertegenwoordigers. Weinige dagen na de opening richtte de Landdag een adres aan den koning, waarin hij zich, onder de plechtigste betuigingen van eerbied, dankbaar maar onvoldaan verklaarde. Daarop veroorloofden zich 138 afgevaardigden, niet tevreden met de verzekering der regeering, dat zij de wetgeving van 3 Februari niet als afgesloten, maar als vatbaar voor ontwikkeling beschouwde, een vergelijking van het patent, waarbij de Landdag was ingesteld, met de toezegging van Friedrich Wilhelm III, vervat in een vroegere wet en in vroegere verordeningen en zonden aan den koning, ter herinnering aan de loopende schuld van zoovele jaren, een ‘declaratie van rechten’.
De positieve resultaten van den eersten vereenigden Landdag waren niet groot. Slechts drie maanden ongeveer was hij vergaderd en bij zijn zeer beperkte bevoegdheid kon hij geen belangrijke hervormingen tot stand brengen. Maar de indirecte gevolgen waren gewichtig. Het was heilzaam voor de opwekking van gezond politiek leven in Pruisen, dat de wenschen van een groot deel des volks zich eindelijk in een wettelijk orgaan konden uiten. Voor de eerste maal zag Pruisen vele zijuer beste mannen

{==186==} {>>pagina-aanduiding<<}
in een openbare vergadering vereenigd en richtten zich de oogen op een parlementaire strijd, die met waardigheid en zonder democratischen hartstocht werd gevoerd. Met de grootste belangstelling werden de namen genoemd van hen, die zich in dien strijd onderscheidden; hun woorden werkten verfrisschend op vele geesten. Het besef van het verkeerde overwicht van louter intellectueele ontwikkeling ten koste van den zin voor het practische leven, ontwaakte op nieuw; de politieke beweging was ‘als een frissche stroom, die over den uitgedroogden bodem van het denken werd heengeleid.’ 1)
Ook in de overige Duitsche staten voelde men het groote belang dat in Pruisen, tot hiertoe een verloren post voor het liberalisme, een worsteling om staatkundige rechten begon. En niet alleen de parlementaire strijd tegen de regeering, maar ook de houding der regeering zelve in de Duische kwestie verlevendigde de hoop der liberalen. Pruisen toch, dat zoolang in verbond met Oostenrijk, op de vrijzinnige bewegingen in de kleine Duitsche staten een druk had uitgeoefend, begon zijn gewicht als groote staat in de schaal der oppositie te leggen en deed liberale voorstellen tot hervorming van den Bond.
Het is niet te bepalen wat het einde der constitutioneele beweging in Pruisen, wat het lot der plannen tot herziening der Bondswetgeving zou geweest zijn, indien de stormen van 1848 waren blijven rusten, die in weinige weken den toestand van Duitschland onherkenbaar veranderden. Toen de landdag voor de tweede maal te zamen kwam, vergaderde hij slechts om zijn eigen graf te delven en de onstnimige democratische nationale vergadering voor te bereiden. De hervorming van den Bond werd door het volk aan den koning uit de handen genomen. Nog geen jaar nadat hij met een mengeling van gemoedelijkheid en hooghartigheid zijn absolutistische beginselen aan zijn volk had verkondigd, waren zijn droomen verstoord, was zijn trots gebroken en sloegen de golven der revolutie over zijn plannen en instellingen heen.

R.P. Mees, R. Az.






{==187==} {>>pagina-aanduiding<<}

Het visschersmeisje van Oyas.

Door Anton van Halten.

Vroolijk en helder scheen de zon op het plein Jean Bart; hare stralen verlichtten het standbeeld van den dapperen zeeheld, dat zich op het midden daarvan in eene fantastische houding verheft. Officieren met roode broeken, de medailles van den krimoorlog en den Italiaanschen veldtocht op de borst, zaten voor het Café Italiën, dronken daar hun kop koffi en rookten hunne sigaren. Hoe vroolijk de zon er ook op speelde, toch zag het plein, waarop men geen boom, geen blad, geen grashalmpje ontdekken kon, er zoo kaal en verlaten uit, dat men zich best verbeelden kon in December te zijn. De vrouwen uit het volk, die met hare groote zwart katoenen mantels nog volkomen gelijken op de zestiende-eeuwers, die wij gewoon zijn op onze oude hollandsche schilderijen te zien, liepen hier en daar over het marktplein, en droegen het hare bij om het winterachtig aanzien te volmaken.
De groote toren van St. Eloi, de oude hoofdwacht der stad, speelde zijn dagelijksch lied; daarna weêrgalmden vijf doffe slagen. Wij gingen de lange straat door, langs de ruim voorziene magazijnen, de kantooren van scheepsmakelaars, stoombootenen verzekering-maatschappijne, naar de haven.
De geheele binnenhaven, alle dokken lagen vol schepen. Als een groot, bruin netwerk teekenden de masten en raas met hunne takelage zich tegen den helderen hemel af; vroolijk fladderden de vlaggen der verschillende landen van de toppen

{==188==} {>>pagina-aanduiding<<}
der masten in de lucht, als wilden zij den lof der zee verkoudigen, die de verste landen met elkander vereent. Toch ontdekten we onder al die vlaggen en wimpels 't meest de fransche driekleur, want wij bevonden ons in de haven van Duinkerken.
Waarom we juist naar Duinkerken gingen om daar de zeebaden te gebruiken, doet hier niets ter zake. Eigenlijk bevreemdde en verwonderde 't ons-zelf. Wie komt er te Duinkerken, die geen koopman is, en welk belang hadden wij bij die stad?
Sedert de dagen mijner jeugd, waarin ik geleerd had dat er een Duinkerken op de wereld bestond, had ik nauwelijks meer aan die plaats gedacht. Alleen herinnerde ik mij uit de romans van Madame de Genlis iets van ‘petits dunquerkes,’ die kleine, uit schelpen saamgestelde, snuisterijen, die men zoowel te Duinkerken, als aan de meeste zeeplaatsen ten verkoop aanbiedt.
Maar Duinkerken is eene vriendelijke, aardige, nette stad. Zelfs de vestingwerken, die aan bijna geene enkele vlaamsche stad van eenige beteekenis ontbreken, drukken of vernauwen Duinkerken niet. De wallen zijn met groene zoden bedekt; met den vloed ruischen door de grachten de frissche zeegolven; en wanneer men elk uur schepen ziet komen en gaan, als het oog van 't in het water uitgebouwde havenbolwerk de wijde, vrije zee overziet, dan verdwijnen, dan verzinken de muren en de torens, de wallen en de bruggen voor onze oogen.
Eene badplaats in de beteekenis van eene mode-badplaats is Duinkerken niet. Wel is buiten de stad een ‘badhuis’ gebouwd, waarin men logis en kost verkrijgen kan, en waarin een paar zalen tot gezellige salons zijn ingericht. Maar verreweg het grootste gedeelte der badgasten, die, enkelen uitgezonderd, allen franschen zijn, woont in de verschillende logementen der stad, en van soiree's, concerten, tooneelvoorstellingen en dergelijke uitspanningen hoort men hier weinig of niets.
Men neemt een bad, wandelt vervolgens, wanneer de eb het toelaat, op het heerlijke, door de golven vastgeslagen strand, ziet de schepen komen en gaan, ziet het water golven, stijgen en dalen, ziet de meeuwen, die glinsterend als een zilveren pijl door de lucht schieten, hoort het ruischen der golven en het zachte geluid der kleine zeevogels die met vluggen tred in het

{==189==} {>>pagina-aanduiding<<}
natte oeverzand rondtrippelen, men begint te denken en te droomen - zoo gaan hier de dagen voorbij even als de golven; alleen,...zij keeren niet weder zoo als deze.
Zonder een bepaald doel drentelden wij, de een naast den ander voort, en hadden zoo tegen zes uur door de binnenhaven de buitenhaven bereikt en ons daar op eene bank neêrgezet. Met volle zeilen liep de groote duinkerker lootsboot de haven binnen. Zij was uit geweest om te onderzoeken of en op welke wijze eene sloep, die enkele dagen te voren bij den ingang der haven op het strand was geloopen, boven water te brengen of te vernietigen was, wijl zij de vaart voor de binnenloopende schepen vernauwde.
Ginds loosde de groote Petersburger paketboot hare laatste rookwolken en de damp trok in breede streepen den verblindend witten vuurtoren voorbij, om zich vervolgens te verdeelen en in bruine en witte wolkjes boven het water te verdwijnen.
Allerlei menschen, badgasten, mannen, vrouwen en meisjes gingen ons voorbij, wij letteden niet op hen. De kinderen, die met hen mede gingen, droegen schoppen, emmers en wagentjes om daarmede op het oeverzand te spelen. Nu en dan groette een voorbijganger de beide heeren die mij vergezelden en in de stad goed bekend waren; wagens, omnibussen, rijtuigen snelden van het strand naar de stad; op de wallen zag men de soldaten met elkander spelend schermen of praten. Wij ontvingen indrukken zooals een panorama, een schaduwspel ze geeft: afwisselend maar niet diep; die bezighouden zonder in te spannen; die komen en gaan, zonder dat men ze mist.
Eens zag ik een meisje voorbijgaan, eene flinke, schoone gestalte. Een geel, verkleurd wollen doekje was strak en plat om haar hoofd gewonden, zoodat het 't hoofdhaar geheel bedekte, en werd van achteren door een paar knoopen vastgehouden. Een lang jak van grof blauw katoen sloot nauw om haar lichaam en verried den schoonen vorm van rug, borst en armen, want het slechte kleedingstuk was nauwelijks ruim genoeg om het lichaam te omspannen. Voorts een korte rok, die de kniën nog niet bereikte, een geelachtig stuk linnen om lijf en heupen gebonden, met eene mand aan den eenen arm; een opgerold, fijn, maar groot net aan een langen stok op den schouder - zoo ging zij ons voorbij, en wij allen werden door deze verschijning uit onze mijmeringen opgewekt.

{==190==} {>>pagina-aanduiding<<}

‘Wat schoone gestalte!’ riep een onzer uit.
‘Hebt ge dat gelaat gezien, die oogen?’ vroeg een ander.
‘Met uitzondering van Fanny Elsler heb ik nog nooit iemand zóó zien gaan,’ zeide ik.
‘Aan Fanny Elsler dacht ik ook!’ verzekerde de oudste mijner geleiders, en - zoo zaten wij daar en zagen de schoone gestalte na, zoover als ons oog haar kon volgen. 't Was een lust die houding en dien gang te zien. Het naakt been, de hooggespannen voet was schoon en krachtig; iedere tred, iedere schrede was gelijkmatig harmonisch. Van den hals tot aan de slanke taille, van de heupen tot aan de voeten was alles evenredig en schoon, en wij hadden meer dan kunstgenot gesmaakt, toen het meisje eindelijk uit onze oogen was verdwenen.
Enkele dagen gingen voorbij; wij vergaten ondertusschen de schoone verschijning niet en zagen meermalen naar haar rond: wij vroegen zelfs in ons logement, of onder de arme visschersvrouwen en meisjes die zich met de vangst van kleine kreeften, crevettes, bezig hielden, ook eene van bizondere schoonheid bekend was? Maar niemand had ooit zoo iemand gezien, niemand had ooit van eene schoone visschersvrouw gehoord, en in de stad of in de haven zagen wij haar ook niet weder.
Op een winderigen avond wilden wij nog eens eene wandeling maken, en kwamen zoo op het denkbeeld om landwaards in naar het nabijgelegen Rosendael te gaan. Zoo noemt men eene gemeente in die buurt, uit niets anders bestaande dan uit eene aan beide zij den vanden straatweg gebouwde rij huizen en moestuinen, eenige onbeduidende zomertuinen en enkele estaminets, die grootklinkende namen dragen, maar grootendeels vervallen of ingestort zijn. De nieuwe, onsmakelijke dorpskerk heeft niets aantrekkelijks; de arbeiderswoningen, de kool- en vruchttuinen zijn allen van het begin tot het einde der straat volmaakt hetzelfde aangelegd, en hoe verkwikkend zulk eene streek bebouwd en vruchtbaar land in de nabijheid der zee voor het oog der strandbewoners ook moge zijn, voor ons had zij niets aantrekkelijks. Wij sloegen daarom een zijweg ter linkerzij van het dorp in, waar wij in de verte de toppen der duinen zagen.
Het duin is heuvelig en oreed. Bontgekleurde schelpen en horens liggen sedert eeuwen in het blanke zand verborgen en komen nu en dan te voorschijn, wanneer de wind het zand beweegt of de voet van een wandelaar het in 't voorbijgaan

{==191==} {>>pagina-aanduiding<<}
omwoelt. Wij klommen omhoog en daalden naar beneden; de hemel was zwaar bewolkt, de avond viel reeds; grauw en vaal hingen de wolken boven ons hoofd en somtijds drong nog een matte zonnestraal met doffen glans door het sombere grauw heen, Wij bevonden ons nu in een klein kegelvormig dal, omringd door duinen, niets dan duinen. Hier had de wind minder kracht kunnen uitoefenen; de grond was vast, breede vlechten spreidden zich uit over de geheele ruimte. De reeds gezakte blauw- grijze bladeren der distelen omringden hun violetkleurigen bloesem; de zanddoorn was tot een dicht boschje in elkaâr gegroeid en prijkte met donkerroode beziën. Deze vlakte had iets zoo verlatens, zoo treurigs, zoo eenzaams, dat zelfs de bloemen, die hier afgezonderd en vergeten bloeiden, haar geen vroolijker aanzien gaven; het was alsof ze op ingestorte, lang vergeten graven bloeiden. Geen geluid van verre of van nabij werd hier gehoord; geelbruine zwaluwen daalden zonder eenige vrees dicht voor ons neêr op den grond, en hoog boven onze hoofden trok eene vlucht wilde ganzen in lange rijen naar het zuiden heên.
Wij bleven staan: de eenzaamheid van deze plek had iets drukkends. Onwillekeurig herinnerde ik mij allerlei oude liedjes, die verschrikkelijke gebeurtenissen en afgelegen oorden bezingen; - in deze eenzaamheid kon felle vijandschap een kamp op leven of dood wagen, hier kon ongelukkige liefde ongestoord in eindelooze klachten een droevig verleden betreuren.
En toch wilden we uit dit sombere dal een bloemruiker naar ons logement medenemen, gedachtig aan het oude liedje, dat ons vermaant de roos te plukken, eer zij verwelkt. Terwijl de anderen zoo voorzichtig mogelijk de scherpe distels afsneden en de bloemen plukten, beklom ik langzaam den volgenden heuvel, maar bleef eensklaps verwonderd staan.
Want daar zag ik haar, - ja, zij was het, en toch was 't niet dezelfde - die wij kortelings geleden met zoo vluggen tred ons voorbij zagen gaan.
Moede, bijkans uitgeput door afmatting zat zij op den grond gehurkt. De voeten naar zich toegetrokken, met het hoofd op den regterarm geleund, terwijl zij den hoofddoek in de linker, slap neêrhangende hand hield, zoo zat zij en staarde onbeweeglijk in de zee, die hier voor 't eerst weer zichtbaar was, en over de zee in het verre verschiet. Zij hoorde mij niet; eerst toen ik naast haar stond en haar een ‘goeden avond’ wenschte, hief

{==192==} {>>pagina-aanduiding<<}
zij langzaam het bog naar mij op, en die blik was vol zwaren, diepen weemoed, was gejaagd en schuw, was vragend en toch stomp - het was de blik van eene waanzinnige. 't Werd mij koud om het hart.
‘Wat doet ge hier?’ vroeg ik. Zij zag mij aan zonder te antwoorden. Ik herhaalde mijne vraag. - Nu knikte zij zachtjes met het hoofd en zeide: ‘Ik wacht!’ - ‘Ik wacht!’ herhaalde zij met een diepen zucht.
‘Waarop wacht ge dan?’
‘Op hem!’ antwoordde zij en stond op; ‘straks komt hij!’
En weêr zag ik dien volmaakten vorm voor mij, en weêr zag ik dien schoonen neus onder het smalle, kleine voorhoofd, en hare groote donkere oogen onder scherp geteekende wenkbrauwen. Maar eene diepe, drukkende smart lag op dit voorhoofd uitgespreid; hare oogen misten allen glans en het lachje dat om hare lippen speelde, deed zeer.
‘Wanneer is hij dan vertrokken?’ vroeg ik, bekomen van den eersten indruk.
‘Gisteren, gisteren!’ antwoordde zij: ‘lang geleden. En - zij wees met hare hand naar de zee - van daar komen zij weder: de levenden en de dooden!’
En nauwelijks had zij dit gezegd of zij nam den doek dien zij in hare hand hield en wuifde er mede door de lucht, als of zij een naderend schip welkom heette. Juist vertoonden mijne medgezellen zich op het duin en nu snelde zij mij als een opgejaagde ree in stormende vaart voorbij, den heuvel af en verder de duinen in.
Wij waren allen zeer ontroerd en ontsteld. Een der jongelieden wilde haar volgen, doch wij rieden het hem af, uit vrees dat 't de ongelukkige nog meer beangsten, haar nog meer verwarren zou. Wij trachtten nu langs den kortsten weg het voetpad te bereiken, dat naar het nabij gelegen dorpje Oyas leidt.
De visschers hebben hunne woningen aan de landzijde der duinen opgeslagen, even als de zwaluwen hun nest aan den beschuttenden muur. Eenzaam en verstrooid liggen daar, ieder op zich zelf, die tien of twaalf kleine huisjes, door 't duin tegen den wind beschermd. De bewoners hebben lage gewassen geplant en spoedig wortelschietende kruiden gezaaid om den grond, waarop zij hunne woningen hebben gebouwd, meer vast-
{==193==} {>>pagina-aanduiding<<}
heid te geven. Voor iedere hut heeft men een moes- of aardappel-tuintje willen aanleggen, voor iedere hut hingen netten van allerlei vorm te droogen. 'T was alles even zindelijk en netjes; voor elke deur zagen we spelende kinderen, en oude en jongere vrouwen aan het werk. Wij zagen er geen enkelen man, waarschijnlijk waren ze allen op zee.
Voor een der huisjes zat eene oude, eene zeer oude vrouw. Ik herkende haar: den eersten avond na mijne aankomst te Duinkerken had zij mij aan het strand ontmoet en mij gewaarschuwd: ‘Keerom, mevrouw, de storm zet op!’ - Bedekten diepe rimpels nu haar gelaat, was haar huid door den invloed van zon en weder gebruind - toch zag ik spoedig dat die grijze vrouw in hare jeugd schoon moest geweest zijn. Nu trof mij hare overeenkomst en gelijkenis met de ongelukkige die wij in de duinen hadden zien ronddwalen, en wij gingen daarom naar de oude toe, om van haar te vernemen of zij iets van de arme wist, die wij zooeven verlaten hadden.
De oude vrouw liet hare handen in den schoot vallen en de naald rusten waarmede zij een kreeftennet herstelde. ‘Of ik haar ken?’ herhaalde zij en schudde droevig met het grijze hoofd. ‘Ja, voorzeker ken ik haar, 't is mijne kleindochter, mijne arme kleindochter! zij heeft geen vader, geene moeder meer. Beiden zijn omgekomen, beiden te zamen in eenen nacht met den grooten springvloed. Jeanne was toen nog een kind, en had niemand meer op de wereld dan mij en mijn man, die ook oud is, zeer oud. Maar men behoeft niet bang voor haar te zijn; zij doet niemand kwaad. Soms grijpt het haar nog wel eens aan, maar dan gaat zij de lucht in en komt later kalmer en bedaarder weêr te huis. Wanneer zij aan 't werk is zou men het niet kunnen gelooven, want zij doet haar werk goed en zoolang zij bezig is, is zij ook zeer verstandig.’
‘Wat is er dan met haar gebeurd?’ vroegen wij, en bleven staan voor de doornhaag, die de kleine woning omringde.
‘Wel,’ antwoordde de oude vrouw: ‘hij was de zoon van een buurman, en als kinderen hadden zij reeds met elkander omgegaan. Hij was een paar jaren ouder dan zij, een jongen uit duizend; daarom namen zij hem ook als zeesoldaat in dienst, toen de schepen naar de Krim vertrokken. Maanden verliepen zonder dat we iets van hem hoorden, - eindelijk kwam er een brief. Hij was onderofficier geworden en had Jeanne niet

{==194==} {>>pagina-aanduiding<<}
vergeten; zoodra de vrede gesloten was zou hij terngkeeren en haar huwen. Wat was het arme meisje blijde met deze tijding; en wij verheugden er ons ook over, want nu kon zij nog eens eene vrouw van eenige beteekenis worden. Wanneer wij des avonds de netten zaten te breiden sprak zij altijd over hem en over het kruis dat nu zijn borst versierde, en vertelde zij hoe zij met hem in de stad zou gaan wonen en wij nog een gerusten ouderdom bij hen zouden hebben.’
De oude vrouw zweeg, sloeg hare armen ineen en vervolgde eenigen tijd later met die kalmte en gelatenheid, die langdurige lijders eigen wordt. ‘Het duurde niet lang,’ ging zij voort, ‘of de vrede was geteekend. De schepen keerden terug, maar - hij was er niet bij. Hij was voor Sebastopol gewond en aan de gevolgen daarvan gestorven.’
‘Dat is nu zeven jaar geleden,’ merkt een onzer op, ‘hoe oud is uwe kleindochter nu?’
‘Zij was zestien jaren toen hij vertrok, en achttien toen wij hoorden dat hij gestorven was. Met St. Jan is zij vier en twintig geweest, en wanneer men haar oppervlakkig ziet, zou men niet denken dat 't zoo droevig met haar gesteld is.’
‘Dus is zij door wanhoop krankzinnig geworden?’ vroegen wij.
‘Neen, door hoop!’ antwoordde zij, ‘want, mevrouw, zij gelooft niet dat hij gestorven is. Zij houdt vol dat hij leeft en vertrouwt dat hij nog eens zal terugkomen om haar af te halen; dat heeft hij haar beloofd en hij zal woord houden. - Wanneer de wind van den zeekant komt gaat zij naar buiten, want dan denkt zij dat het schip zal binnen loopen, en wanneer een zeil in 't gezicht komt, meent zij dat Prosper nadert; dan neemt zij den doek van haar hoofd en wenkt en wenkt, en wacht en wacht, - het arme kind! en wanneer de zon is ondergegaan en de avond is gedaald, dan komt zij terug en zegt welgemoed: de wind is omgeslagen, hij kan niet naar binnen! Morgen zal hij komen!’
De oude vrouw nam haar werk weder op, zij had niets meer te zeggen. Wij vroegen of zij de ongelukkige nooit door een dokter had laten behandelen, nooit beproefd had haar te genezen?
‘Een dokter?’ vroeg zij, ‘kan die den doode levend maken? Dat kan niemand, dat is het lot! en zij maakt het niemand lastig; wanneer men haar stil laat begaan, is zij even goed als elk ander.’

{==195==} {>>pagina-aanduiding<<}

‘En is er dan niets dat haar opvroolijkt?’
‘O ja!’ bevestigde de oude, ‘zij houdt veel van fraaie kleederen en versierselen, maar wanneer men ze haar geeft, draagt zij ze niet. Zij bewaart dat alles om zich daarmede op haren bruiloft in de stad te tooien. Maar zij zal geen bruiloft houden, de arme Jeanne!’
Wij waren allen treurig gestemd; het deed ons allen aan deze schoonheid zoo verwoest te zien. Ik nam een kleinen halsdoek dien ik in mijn zak had en gaf dien aan de oude vrouw. ‘Geef dat aan uwe kleindochter, wanneer zij te huis komt,’ verzocht ik.
Wij keerden om ten einde onzen weg te vervolgen en zagen nu Jeanne langzaam en bedaard van het duin afkomen. Het was dezelfde schoone gestalte, dezelfde gelijkmatige beweging van voorheen, maar haar tred was matter en langzamer, en wij konden ons er nu niet over verheugen, zoo als de eerste maal. Zij ging ons voorbij, zonder ons te herkennen; zij ging het huis in, zonder op hare grootmoeder te letten.
‘Men moet haar laten begaan!’ zeide de grijze vrouw.
‘Maar gij hebt uwe jaren,’ merkte ik op, ‘wat zal er van Jeanne worden, wanneer gij sterft?’
‘Dat weet God alleen. Hij zal zich over haar ontfermen,’ antwoordde zij.
Zoo scheidden we.
Het was donker geworden, 't Water en de lucht smolten ineen, de wind joeg de wolken en golven voort, en drong scherp en snijdend over de zee en over de duinen. Met moeite bleven wij staande; en even als tegen het golven en drijven in de natuur, hadden wij te kampen tegen het golven en bruisen der gedachten, die er zich tegen verzetten zulk eene volmaakte schoonheid zoo buiten eigen schuld ongelukkig te zien.

(Naar Fanny Lewald.





{==197==} {>>pagina-aanduiding<<}

Een zegepraal der economie.

(Een ware geschiedenis).

Door H. de Gooijer.

‘En als ik alles geweten had, zon mijne dochter nooit hare voeten onder je tafel gestoken hebben - nooit!’
Deze woorden, naar het hoofd geslingerd van den echtgenoot dier dochter, deden hem dat hoofd met weemoed buigen voor moeder en dochter beiden.
Waant echter niet, waarde lezers, dat op dien deemoed niets viel af te dingen! Men behoefde waarlijk Lavater niet bestudeerd te hebben om uit dat vonkelend oog en dien gefronsden wenkbrauw, - om uit die hand, op de borst geprest, als om het bonzend hart tot bedaren te brengen, de gevolgtrekking te maken, dat hevige aandoeningen haar spel voerden onder een kalm uiterlijk. - Toch zweeg hij, omdat hij zich van schuld was bewust. Hij wilde echter de oneenigheid, waarvan zijne woning zoo vaak de getuige was geweest, niet op nieuw voedsel geven en de klove, die al wijder en wijder zich opende tusschen hem en eene vrouw, die hij ondanks alles nog lief had, niet onoverkomelijk maken. Zijn streven, zijn vurig streven was het die kloof te dempen, hoewel hij daartoe niet altijd den rechten weg insloeg.
Het schijnt, helaas! dat de twistgodes voldoening wil hebben. Waar zij eenmaal binnentreedt, daar vaart zij als een daemon in het hart van een der partijen, en weet hare pijlen zoo juist

{==198==} {>>pagina-aanduiding<<}
te richten op de zwakke plaatsen van hare tegenpartij, dat zij kwetsen moet. Zoo ook hier! De vrouw, - of, om billijk te zijn, moet ik liever zeggen, de leelijke twistgodin die uit haar sprak - niet te vreden met het stilzwijgen des mans, ging voort:
Waarom heb je me uit mijn huis getroond? Ik zat op geen eiland - maar, zoo is 't altijd - eerst mooi praten tot dat je een vrouw binnen hebt en dan....brr.’
Geen repliek van de zijde des mans. Zijn hart gaf het antwoord: ‘Ik heb u uit liefde genomen.’
De twistgodin diende dus vrouwlief anders te bewerken om tot haar doel te geraken.
‘Had me maar thuis gelaten! Of denk je dat ik zou hebben blijven zitten? Denk je dat er niemand om mij zonde gekomen zijn? Ik weet wel wie mij zoude gevraagd hebben! Ach God! Wat ben ik begonnen met mijn jonge leven zoo op te offeren!’
Hier stak zij dus met den angel der jalouzie. Was er dan hoegenaamd geene liefde in het hart dezer vrouw? Het vervolg zal 't ons leeren. Voor 't oogenblik zij Göthes woord in herinnering gebracht: ‘Was sich liebt neckt sich.’ - Maar dat ‘necken’ heeft tijdens de werking zelve voorzeker zijne onaangename zijde, want de in ons verhaal op dit oogenblik ‘geneckte’ echtgenoot voer driftig op:
‘Ja, had ik je maar thuis gelaten dan had ik ten minste vrede en rust gehad, want zóó houd ik het niet uit....’
‘Dus ik maak je ongelukkig. Ik stook hier onrust! Ja wel, ik doe alles; aan mij is niets goeds! Had liever gezorgd dat je aan was toen je me trouwde, dan hoefde ik nu niet krom te liggen.’ (Wie mijner lezers niet weet wat ‘aan zijn’ beteekent, zij gezegd dat dezé uitdrukking min of meer synoniem is met ‘zonder schulden zijn’.)
‘Maar vrouw! Ik heb toch eene fatsoenlijke betrekking. Er zijn er zoo veel die van vrij wat minder moeten rondkomen! En, je hebt toch ook geen cent meê ten huwelijk gekregen!’
Ongelukkige! Had deze woorden met geweld naar de binnenste schuilplaats uws harten teruggedreven! Waag geen strijd tegen eene in toorn gebrachte vrouw! Had haar bij tijds het slachtveld geruimd, toen gij in stilte met de wapenen in de hand hadt kunnen vertrekken, want gij zult in uwe laatste verschansing worden teruggeworpen, en u op genade of ongenade moeten overgeven!

{==199==} {>>pagina-aanduiding<<}

De vereenigde krachten van moeder en dochter komen u bestormen.
‘Wat praat je van meêbrengen? Had mijne dochter een cent schuld toen ik u haar gaf? Maar jij zat vol schuld. Jij hebt voor je trouwen loopen te zwieren en te lanterfanten en daar moet zij nu onder lijden. Daarvoor heb ik haar opgeofferd, ja, had ik maar naar raad geluisterd. Men heeft me genoeg voor je gewaarschuwd; maar nu weet ik wat je zijt.’ Bij deze woorden voegt zich het gesnik en gejammer der opgeofferde dochter: ‘Ach God! wat ben ik toch ongelukkig! Nog zoo jong en zoo ongelukkig!
De man werpt zich in een stoel, knorrig en met eene uitdrukking op 't gelaat die zegt: ‘Laat loopen zoo 't wil - ik kan er niets aan doen, of om zijne eigene woorden te gebruiken: 't Kan me niet schelen!’
Wij zullen hen een weinig tot bedaren laten komen om u wat nader met hen bekend te maken.
Van Beuningen - de held van ons verhaal - was een knap man van omstreeks dertig jaar. Overtuigd als we zijn, dat onze lezers er volstrekt niets aan hebben dat wij het epitheton van knap met bewijzen staven, door hun te zeggen, dat menige vrouw onzer kennis haar oog met welgevallen tot hem opsloeg (natuurlijk vóór zijn huwelijk en zonder dat hij het wist) gaan we liever tot zijne morele eigenschappen over. En gelukkig kunnen we daar veel goeds van zeggen. Hij was van behoeftige, zelfs van arme afkomst, doch had zich door kunde en vlijt eene goede betrekking verworven, stond algemeen als knap en kundig bekend en was zelfs bij zijne superieuren hoog aangeschreven. Bij eene goede administratie over zijne financiën zou hij dan ook, met een middelmatig talrijk gezin op een zeer fatsoenlijken voet hebben kunnen leven. Maar - met verachting van alle voorschriften der economie had hij slechts voor het heden geleefd en zich in alle zaken eerder door zijn hart dan door zijn verstand laten leiden. Dit ging goed zoo lang hij alleen was; zijn inkomen was toereikend om hem onbezorgd te doen voortleven. - Toen echter de god der min hem in de armen had gevoerd van eene levensgezellin, die behalve zijne liefde, haar rechtmatig aandeel vroeg van genoemd inkomen, namen de zaken, we zagen 't reeds, een andere keer. - En toch! Het was van Beuningen's hart

{==200==} {>>pagina-aanduiding<<}
geweest dat hem in dien toestand gebracht had! Zijn oog was gevallen op de bevallige dochter van den goudsmid Jansen, en Cornelia had dien blik met liefde beantwoord. Nu geen aarzelen meer - met allen spoed wil hij haar de zijne, geheel de zijne noemen. - Maar zijn zijne geldelijke aangelegenheden van dien aard dat hij de huwelijksboot bij het in zee steken voorzien kan van de noodige proviand? Oprecht gesproken, neen! Maar moet dit een beletsel zijn? Het zal immers wel gaan. - En heeft hij niet (het is zijne eigene uitdrukking) ‘het land’ aan al dat rekenen en cijferen? Zijne stelling is immers dat juist door die economie, die ons leert geen huwelijk aan te gaan alvorens men zijne geldzaken in orde heeft, dat groot aantal ongelukkige huwelijken vergroot wordt, waaronder de maatschappij gebukt gaat, - omdat men geen gehoor geeft aan den drang des harten, die ons in de armen wil voeren van eene beminde vrouw, maar wacht en wacht met haar onze liefde te bekennen tot men een goed gevulden buidel heeft. Heeft niet de ondervinding geleerd dat de vrouw, van deze liefde onbewust, zich vaak met een ander verbond, waardoor men, als men dan later toch trouwen wil, zich behelpen moet met eene liefde van den tweeden rang? Neen, hij wil aan de inspraak zijns harten gehoor geven! Dat echter de regelen en voorschriften der economie niet straffeloos overtreden worden, hebben we reeds gezien.
En toch zoude alles nog terecht zijn gekomen, indien de vrouw zijner keuze eene andere opvoeding genoten hadde. De vader van Cornelia was een welgesteld man, maar zijn gezin talrijk. Dit laatste belette evenwel zijne vrouw niet om aan die kinderen eene opvoeding ver boven hunnen stand te geven.
Het is een treurig verschijnsel dat tegenwoordig, bij de opvoeding harer dochters, de meeste moeders verzuimen haar met de noodigste bekwaamheden toe te rusten voor de huishouding. Men spant alles bij om haar onderwijs te geven in dans en zang en spel - men laat haar dagen en weken doorbrengen aan allerlei nuttelooze handwerken - maar iets degelijks, - iets van meer praktisch nut, - of zoo als mijne grootmoeder het noemde: met het huishouden op en neer gaan, doet men voorkomen als beneden haar. - Ach! waar sprake is van opoffering van het geluk der jengdige huisvrouw, daar zou men in de eerste plaats de moeders tot verantwoording moeten roepen. Zij hebben den grond gelegd voor alle latere teleurstellingen.

{==201==} {>>pagina-aanduiding<<}

Laat ons na deze kleine uitweiding terugkeeren naar de woning van ons twistend paar. - Van Beuningen zien we er niet meer. Hij heeft hoed en stok genomen zonder, zoo als hij gewoon was, zijne vrouw te kussen, - zelfs zonder haar te groeten. Wij hopen, dat zijn gestarnte over hem zal waken en zijne voeten verwijderd zal houden van die plaatsen, waar men wel voor eenige oogenblikken zijn leed kan vergeten; maar om het daarna scherper en wreeder te voelen dan ooit!
Terwijl hij thans langs 's Heeren straten loopt, kruisen allerlei gedachten hem door het hoofd; - gedachten van wraak: hij wil 't haar betaald zetten; hij wil werken, veel werken, tot dat hij geld in voorraad heeft en haar dan wel het geld, maar niet zijne liefde schenken. Gedachten van verzoening: hij wil haar weer tegenkomen met zijne liefde en zijn best doen in alles. Gedachten van treurigen moed: hij wil een einde maken aan zijn leven. Wat geeft hij, de zorgelooze, om dat nietige leven?
O! Wat waren thans in zijn oog die koude, alles vooraf berekenende, economisten gelukkige stervelingen! Voor hen geene zorgen, drukkend en bijna verpletterend - zij schoeien hunne uitgaven met nauwgezetheid naar hunne inkomsten. - Voor hen geene slagen van het lot in den bezwarenden zin des woords: Zij voelen die slagen minder scherp, omdat die voor hen geen nasleep van beslommerende zorgen hebben. Maar - ook voor hen geene waarachtige liefde, omdat die bij hen uit het hoofd, niet uit het hart is geweld - voor hen ook niet de blijdschap, die het hart des zeemans doortrilt, wanneer hij het schip door kokende branding en bruischenden golfslag in een veilige haven voert!
Wij zien dat van Beuningen nog geen man was van onzen tijd maar min of meer eene misplaatste figuur. Die koude, negentiende eeuw, die meedogenloos alle poëzy uit de wereld verbannen wil! Die de poëzy der jongd: het naar hartelust dartelen in Gods schoone natuur, het kind en knaap blijven tot ons zestiende jaar, vermoordt door den ernst en de bezadigdheid die zij reeds op dien leeftijd van ons vordert; die de poëzy verbant uit het huwlijksleven, omdat wij geleerd worden den in ons opkomenden hartstocht der liefde te bedwingen, wanneer zij niet strookt met onze stoffelijke belangen - die koude negentiende eeuw kon hem nog niet als haar gehoorzaam kind beschouwen.
Van Beuningen had echter reeds stralen van het licht dier

{==202==} {>>pagina-aanduiding<<}
eeuw in zich opgenomen. Hij begon te gelooven dat de economie tot iets nuttig was. Ging van dat zelfde licht misschien de opkomende gedachte aan zelfmoord uit, waarmede hij een oogenblik zwanger ging? Wij weten het niet, maar één ding kunnen wij zeggen: hij moet de stoffelijke welvaart mede als een belangrijk levenselement leeren beschouwen en misschien is hij gered!
Al voortloopende nadert hij het koffijhuis, waar hij voor zijn huwelijk in den kring zijner vrienden zoo vele vroolijke uren had gesleten. Sedert had hij het niet bezocht, zou hij het thans niet eens binnentreden? Wat had hij dan ook thuis aan dat altijddurende ‘gezeur en gezanik’? Was hij thans nog maar vrij! - De strijd, op dezen oogenblik in zijn binnenste gevoerd was hevig; maar hij werd overwonnen!
Binnenkomende wordt hij door zijne oude vrienden, waaronook ik mij rekende, met gejuich ontvangen. Hij was ook altijd een joviale jongen geweest en veel hadden wij aan hem in onzen kring verloren.
Daar is waarachtig het ‘bijvoeglijk naamwoord’! (van Benningen's bijnaam wegens zijne gewoonte zijne vrienden met de schoonste eigenschappen te betitelen als daar zijn: de edelaardige, de achtenswaardige, de onvergelijkelijke. Het behoeft niet gezegd te worden dat wij nooit achter bleven met hem zijne gezochte titelaturen met woeker terug te geven).
‘Daar doe je wel aan, edelaardige, dat je ons niet heelemaal vergeet. Ik daeht wel, dat je toch eindelijk eens uitgezoend en uitgevrijd zoudt raken.’
‘Dat ben ik al, zegt van Beuningen, hoewel het een toeval is dat ik heden in uw midden kom.’
‘Toeval of niet! Lang leve de edelaardige! We zullen heden eens een prettig uurtje slijten. Wat zal de edelaardige gebruiken?’
‘Ik ben het gebruik van grogjes reeds afgeleerd - achtenswaardige kastelein, een glas beijersch!’
‘Maar, onvergelijkelijke van Beuningen, zeg toch eens - hoe maakt het je vrouwtje?’
‘Zij is,’ zegt deze - en hier maakte de onvergelijkelijk edelaardige zich aan een leugen schuldig - ‘ietwat ongesteld; ik moest nog voor een paar zaakjes uit en kon de lust niet weêrstaan mijne oude brave makkers eens te bezoeken.’
‘Daar heb je wel aan gedaan - ik zie je zoo dikwijls mijne deur passeeren en heb nooit kunnen nalaten als ik je zoo def-
{==203==} {>>pagina-aanduiding<<}
tig bras dessus bras dessous zag wandelen, je in mijn geest de inseparables te noemen - het is me een raadsel, hoe je het ziekbed van je vrouw kunt verlaten.’
‘Och, spreek me daar nu niet van, nu we onder ons zijn, - je weet, mijne goede brave vrouw heeft soms van die edelaardige invallen van ziek te zijn.’
‘Hip, hip, hip, hoerah! lang leve de edelaardige en zijne edelaardige vrouw!’
‘Jongens,’ zegt van Beuningen (en hier ontwaren wij met genoegen dat de liefde voor zijne vrouw nog in zijn hart aanwezig is) ‘wat heb ik toch een lief wijf getrouwd, ik begrijp niet dat je allen zoo alleen blijft - wat heb jelui toch aan je leven? Eigenbelang, anders niet - neen - dan is het met mij anders - ik heb eene goede, zachte, edelaardige vrouw - ik heb geluk - ik heb iets waarvoor ik werk - en wat heb jelui?’
‘Je spreekt waarachtig zoo aandoenlijk, edelaardige! dat we ook spoedig een bod zullen doen en een meisje aanklampen, maar - er is meer noodig dan liefde om eene vrouw te onderhouden.’
‘Eigenbelang, nog eens - of denk je dat je de behoeften van je zelf met twee moet vermenigvuldigen om rond te komen? Mis, mijn zoon! Ge weet niet hoe, maar 't gaat uitmuntend, perfect als men getrouwd is - en bovenal, je hebt iemand om meê om te gaan en je weet voor wie men ze'n best doet.’
Hoewel ik geenszins aanspraak maak op alle eigenschappen die van Beuningen mij toedichtte, kwam echter een waarlijk ‘edelaardig’ plan bij mij op. Het kwam mij vreemd voor, dat hij zoo in ons midden bleef. Een paar woorden, hem onbedacht ontvallen, wekte mijne achterdocht op, of daartoe wellicht eene andere reden te zoeken was dan de ongesteldheid zijner vrouw en de paar ‘zaakjes’ waarvan ik hem later niets hoorde reppen. Indien dit zoo ware, indien hij voor hier zijne woning ontvlucht was, wilde ik hem redden. Ik wendde voor dat ik noodzakelijk naar huis moest en wist te bewerken, dat hij met mij ging. Onder weg zocht ik dadelijk aanleiding om op het thema te komen.
‘Maar zeg me eens openhartig, vroeg ik hem, wat toch de reden is dat gij zoo onverwachts in de Komeet zijt gekomen?’

{==204==} {>>pagina-aanduiding<<}

En hierop hoorde ik het verhaal van den twist zoo als ik dien aan het hoofd dezer bladen heb geschetst.
‘En waar zijn uwe vrouw en moeder?’
‘Ik geloof dat zij thuis gebleven zijn.’
‘En wat zult ge doen?’
‘Ik weet het niet. Maar ik heb bitter weinig zin om altijd “mooi weer” te spelen.’
‘Dat behoeft ook niet, maar je moet het met je vrouw in orde brengen, omdat je toch ook schuld hebt’.
‘Dacht ik het niet, je eigen vrienden vallen je af! Schuld, wat schuld? - 't Is anders niet dan om dat ellendige geld!’
‘Zonder wat we niet veel kunnen uitvoeren! Zie het maar aan den franschen keizer die zoo graag oorlog wil voeren maar geen geld heeft, en bovendien, die eene vrouw neemt moet haar kunnen onderhouden.’
‘Och, jij altijd met je stellingen! Weet je wat een mooije stelling is? Ik heb eens van een orthodoxen dominé gehoord dat hij een kind was van God; - God, zoo redeneerde hij verder, is een koning, ergo, ik ben een koningskind! Koningskinderen mogen - zoo ging hij voort - geen gebrek hebben, en of hij nu geld had of niet, hij at en dronk zoo lekkertjes en onbezorgd dat het een lust was en leefde op een grooten voet. - 't Is haast om orthodox te worden.’
‘Om dan - als je 't wordt om de zelfde reden als je dominé het was, - spoedig alle vertrouwen te verliezen en naar Engeland te gaan (ik meen dat hij daar nu zit). 't Was immers datzelfde heerschap dat maar boatweg van den preekstoel riep dat het hem vrijstond den gang van zijn huis met wijn te laten schrobben, toen zijne schapen hem niet onduidelijk te kennen hadden gegeven dat zijne verkwistende levenswijze hunniet zeer aanstond?’
‘Je hebt hem ook gekend?’
‘Maar al te goed. Je ziet tot welke dwaasheden eene zorgelooze levenswijze ons brengt. Ik geloof dat je toch te veel eergevoel en rechtschapenheid bezit, om het niet laag te vinden dat iemand schulden maakt, die hij niet in staat is te betalen.’
‘Doe ik dat dan?’
‘Dat zeg ik niet, maar (vergeef me mijne vrijmoedigheid) het zal zoo worden als ge zoo voortgaat. Ik heb u uit belangstelling nagegaan en het komt mij voor, dat gij volgens de regelen der economie op het budget uwer huishouding minstens vijf-
{==205==} {>>pagina-aanduiding<<}
honderd gulden 's jaars meer zult moeten uittrekken om op een voet te kunnen leven zoo als gij! Reeds nu - gij hebt het mij zelf gezegd, is er geldgebrek. Waar zou dit op den duur heen? Geloof me, het is het begin van veel ellende. Uwe vrouw heeft geene zelfbeheersching genoeg om zich met minder te vreden te stellen - gij doet al het mogelijke om de zaken recht te houden - 't gelukt u niet - gij moet tot andere middelen uwe toevlucht nemen.’
‘En wat is dan uw raad?
Dat gij u in de eerste plaats verzoent met uwe vrouw, dat gij openhartig voor haar zijt en haar uw toestand geheel bloot legt - dat gij haar ziet te overreden u te helpen in de pogingen die gij moet aanwenden om op effen baan te komen - dit is de eenige goede weg dien gij kunt bewandelen. En ik twijfel niet of uwe Cornelia, die toch gezond verstand genoeg heeft, zal u begrijpen en er u hoog om gaan schatten.’
‘Ik wil het hopen. Maar....’
‘Geen maar - neem het kloekmoedig besluit en begin met de minste te zijn.’
Met een handdruk, die mij bewees hoezeer hij met mijn gevoelens instemde, nam hij afscheid van mij en richtte zijne schreden naar zijne woning.
Daar zitten nog altijd moeder en dochter in eene stemming die aanduidt, dat de storm nog niet is uitgewoed. Indien wij echter in Cornelia's ziel hadden gelezen, we zouden er een bovendrijvend gevoel van leedwezen over het gebeurde hebben ontwaard, dat zij helaas! tegenover haren echtgenoot telkens had onderdrukt. - Tegen haar moeder had zij het bedektelijk lucht gegeven.
Zij vond, dat deze toch wel wat scherp was geweest en wel wat ver was gegaan, dat haar man toch eigenlijk niet kwaad voor haar was; dat het wel gaan zou, indien niet dat ongelukkige geld er bij kwam enz.
Had zij van Beuningen ook maar het derde gezegd van deze bekentenis - in de stemming waarin hij zal thuis komen, bezield met goede voornemens en van edele plannen vervuld - zijn hart zoude haar met liefde zijn toegevlogen.
Vooralsnog was het anders over hem besloten.


{==206==} {>>pagina-aanduiding<<}

II.

Wij gaan een jaar voorbij. Een jaar met zijn lief en leed - voor van Beuningen wel het meest met het laatste bezwaard. - Er was, wel is waar, vaak toenadering tusschen de beide echtgenooten - somwijlen was eene oprechte, aan liefde grenzende hartelijkheid tusschen hen teruggekeerd, maar telkens waren zij weder gescheiden door het schrikbeeld dat dreigend tusschen hen trad: de geldkwestie.
Ach! waar men fabelt van echtgenooten die genoeg aan zich zelven en de onderlinge liefde hebben, waar men het voor iets meer houdt dan voor luchtige fantazie, ‘het gelukkig met elkander kunnen wonen in een armoedig en eenzaam kluisken’, daar vrage men den held van ons verhaal. - Hij weet het in dubbele mate dat een onbezorgd bestaan mede noodig is om een onbewolkten huiselijken hemel te scheppen, - dat een gezegende geldelijke toestand krachtig medewerkt om de liefde der huisvrouw brandend te houden. Is dit een schaduwzijde van het vrouwelijk karakter? Wel mogelijk. De schoone sekse houde het mij dan het goede, dat ik haar ditmaal op den voorgrond stel. Ik ben daarom niet minder overtuigd, dat de vrouw, in weerwil van die schaduwzijde, toch door hare vele onschatbare goede eigenschappen kan zijn wat zij wezen moet: eene hulpe tegenover den man.
In het afgeloopen jaar echter was Cornelia die hulpe nog niet geweest. Zij had zich van het huwelijksleven iets geheel anders voorgespiegeld dan hetgeen zij ondervond. De grondgedachte van die voorstellingen was altijd geweest: ‘eigen baas zijn en derhalve doen wat men wil en nemen wat men wenscht.’ Tot op zekere hoogte waren die verwachtingen voldaan: zij was haar eigen meesteresse, zij konde doen en laten wat zij wilde maar - verkrijgen wat zij wenschte helaas niet!
Want daartoe ontbraken haar de noodige middelen. Van daar de wrevel die haar soms zoo bitter deed zijn tegen haren man.
Deze had de les, die ik hem gegeven had, niet versmaad, en was daardoor zoo als men zegt, tusschen twee vuren geplaatst geworden: zijn plicht om tusschen zijn debet en credit een goed evenwicht te houden, en het winnen der liefde zijner vrouw, door haar zoo veel mogelijk toe te geven. Hij zocht den mid-
{==207==} {>>pagina-aanduiding<<}
denweg door veel en hard te werken. Maar hard werken geeft niet altijd dadelijk vruchten. Hem althans niet.
Wat viel hem nu die last van zorgen zwaar! Wat had hij niet te torschen als onder die nijpende zorgen Cornelia het hoofd moedeloos liet hangen, haar leedwezen te kennen gaf, dat zij zich in zoo'n boel had gestoken, en hem bits tegentrad.
Mijne lezers! Is er iemand onder u die het huiselijk geluk moet derven, die met een bezwaard hart zijne woning binnentreedt, omdat hem daar in plaats van een aanmoedigenden glimlach slechts een scherp verwijt wacht - die bij de zorgen voor zijne maatschappelijke betrekking zijn hoofd heeft te breken met allerlei huiselijke moeielijkheden - zoo drukke hij van Beuningen de hand als een metgezel in het lijden.
Kan men lichamelijk veel lijden - het zielelijden heeft spoediger zijne grenzen. Van den vroolijken, onbezorgden jongeling was een diep ernstig echtgenoot geworden, steeds mijmerende over zijne zaken, steeds plooiende en draaiende en zorgende om die op effen baan te brengen en zoo veel mogelijk buiten zijne vrouw om te beredderen. Het was op zijn gelaat zichtbaar dat zijne ziel leed.
Daarbij had Cornelia - hoewel niet opzettelijk - zijne positie zeer verzwaard. Het gerucht van den berooiden toestand van haren man, waarvan zij tegen hare familie en intimen geen geheim had gemaakt, verspreidde zich van lieverlede en wel met verzwarende commentaren door de stad. - 't Onmiddelijk gevolg hiervan was, dat iedereen zich haastte om aan zijn geld te komen. De eene rekening was niet betaald of althans met goed succes geregeld geworden of eene andere werd gepresenteerd. Hierdoor zat hij steeds zonder geld, moest leenen en borgen om te leven; pointeerde zijne betalingen op tijdstippen dat hij dacht te kunnen betalen en had dan meest buiten den waard gerekend. Daarbij soms onverbiddelijke schuldeischers, hem voor den rechter roepende en hem op onkosten jagende bijna even groot als hunne vorderingen - in 't kort eene ware chaos van zorgen; daarbij eene huisvrouw, door hare zorgeloosheid de zaken nog meer verwarrende en door hare liefdeloosheid den last dier zorgen verdubbelende!
En toch zouden we ons vergissen als we meenden dat zijne zaken zoo geheel hopeloos stonden. Op een inkomen van circa 1600 gl., een deficit van 300 gl., is wel eene groote maar

{==208==} {>>pagina-aanduiding<<}
geene onoverkomelijke zwarigheid. Van Beuningen had dan ook den moed niet opgegeven het te boven te komen. Kon hij maar iemand vinden die hem de genoemde som te leen gaf, om op eene gemakkelijke wijze te worden teruggegeven! Zoo iemand heeft, dien zal gegeven worden, maar van wien niet heeft zal worden genoook wat hij heeft. Niets hielp, zelfs geene advertentie die ik met in het oogspringende letters in het Handelsblad zag geplaatst en waarbij hij de 300 gl. ‘tegen hooge rente en nader overeen te komen aflossing te leen vroeg.’ Is het wonder dat zijn moed begint te verflauwen? Dat hij begint met niets meer te doen dan wat strikt genomen hem opgedragen is? Dat hij ook weldra deze bezigheden niet meer verricht met denzelfden ijver en hetzelfde beleid van vroeger?
Den afgrond, waarin hij storten zal, komt hij thans elken dag eene schrede nader. Wat zal het einde zijn?
Ik behoor Goddank! niet tot hen, die iemand gaarne in zijn verderf zien storten. Hoewel ik geen farizeër ben, verkneukel ik mij niet van genoegen, als ik iemand van den rechten weg zie afdwalen, en zal den aan den rand eens afgronds slapende geen stoot geven dat hij er in valle. Terwijl sommigen (misschien ook van zijne vrienden) er een satanisch behagen in schepten dat van Beuningen ‘zoo achteruit ging’, peinsde ik dikwijls op middelen om hem te redden. Maar, dat ging zoo gemakkelijk niet: want daartoe waren mijne middelen te beperkt. Eene hoop had ik nog. Ik stak de courant waarin de advertentie van van Beuningen stond bij mij en begaf mij naar ‘de Komeet’, waar ik dien avond met mijne vrienden zoude samenkomen.
Toen wij aldaar met ons zessen bijeen waren en bij elkander onder een glas bier zaten, op het kamertje dat de kastelein ons doorgaans afstond, nam ik het woord en sprak mijne vrienden, die geheel oor waren omdat ik zoo zelden eene toespraak hield, volgender wijze toe:
‘Vrienden! Wij zijn mannen van het nieuwe licht! Wij volgen den ouden sleur niet, maar geven ons zelven rekenschap van wat wij gelooven! Onze godsdienst is het beoefenen van alle deugd - onze godsvrucht de begeerte onzer harten onze medemenschen zoo veel in ons is gelukkig te maken.’
Teekenen van bijval.
‘Zijn alle menschen ons even na, wij nemen toch ook het woord van Paulus ter harte: allereerst wel te doen aan de huis-
{==209==} {>>pagina-aanduiding<<}
genooten des geloofs. Welnu! een onzer vrienden, die aan den drempel van ons geloof staat en van wien wij de goede verwachting koesteren dat hij dien weldra zal overschrijden om binnen te treden, verkeert in zeer moeijelijke omstandigheden. Hem te helpen zal schier onze krachten te boven gaan. Wordt hij echter niet geholpen, zoo gaat hij een onvermijdelijken ondergang te gemoet!’
‘Laat ons dus?....’
‘Laat ons dus die gemaakte deftigheid van je speech maar daarlaten en kom liever ter zake. Wie is de vriend voor wien je al die fraaie ziunen en holle klanken bij een hebt gezocht?’
‘Van Beuningen!’
‘Van Beuningen!’ riepen allen te gelijk - zich om mij heen dringende, dat kan niet - 't is niet waar - 't zijn leugens’ - was het verwarde antwoord dat ik kreeg.
‘'t Is al te waar’! maar toch zoo erg niet als gij u voorstelt. Leest allen deze advertentie.’ Verder schetste ik den waren toestand der zaken die mijne lezers reeds kennen.
‘Ja, ja! Dat komt van die onbesnisde trouwlust - dat komt van het verkrachten der economie - dat komt....’
‘Het komt zoo het komt - hij moet geholpen worden. - Wij hebben wel anderen gered - hij is zoo goed als een der onzen. - Ziet hier wat ik er op weet. De kas onzer vereeniging is zoo goed als uitgeput. Wij moeten dus iets anders vinden. Drie honderd gulden over ons zessen verdeeld is ieder vijftig. Indien gij mij belooft tweemaal ieder vijfentwintig te geven wanneer gij uw tractement ontvangt (in voorschot natuurlijk) dan belast ik mij met de rest. Op deze wijze stelt gij mij in staat een vriend te redden - als hij namelijk door ons gered wil wezen en mijne hulp niet hooghartig afwijst. Maar dat is mijne zaak. Ik heb hem in de laatste drie weken niet gezien en zal u heden avond wat vroeger verlaten om hem mijn voorstel te gaan doen.’
‘Ga uw gang, en als je kunt, zie dan het lieve vrouwtje wat te breidelen, die heeft 't, geloof ik, wel noodig.’
‘Laat alles maar aan mij over - ik zal het nu wel in orde brengen.’


{==210==} {>>pagina-aanduiding<<}

III.

Bij het gaan naar de woning van onzen vriend vond ik toch het in orde brengen gemakkelijker gezegd dan gedaan. Ik kon toch zoo maar niet met de deur in huis vallen en hoe zoude ik de zaak geschikt op het tapijt brengen? 't Eene voorstel na het andere kwam mij in de gedachte, maar werd even spoedig als onuitvoerbaar weder verworpen. Zoo naderde ik zijn huis en was nog even ver met mijn plan als toen ik de Komeet verliet. Ik moest het dus aan het lot overlaten.
Binnentredende, vond ik Cornelia in een neerslachtige bui. Haar man was dien middag onpasselijk van zijn kantoor gekomen, had zich vroeg naar bed begeven en was ‘lang niet goed.’ Ik werd aan zijn bed gelaten.
Wat was hij in die drie weken tijds veranderd! Het gelaat, vroeger zoo opgeruimd en vroolijk, was nu ingevallen en somber, het oog, vroeger levendig en schitterend, nu hol en dof. Zoo zet zich eindelijk eene zielesmart uit tot eene grootte, dat de physieke krachten niet lang weerstand kunnen bieden aan de moedeloosheid die zich van het lichaam meester maakt.
‘Hoe nu, amice! te bed? Ik dacht juist heden avond eens eene belangrijke zaak met u te bespreken. Wat scheelt er aan?’
‘Ziek ben ik niet - een beetje ongesteld, voilà tout, 't zal morgen wel beter zijn.’
‘Ik kom dan morgen terug en hoop u beter te vinden. Gij moet rust houden.’
Hij stak mij de hand toe, die ik hartelijk drukte.
Ik maakte het kort en ging spoedig heen. Bij het uitlaten vroeg mij Cornelia, wat ik dacht van haren man - wat hem zou kunnen schelen?
Ik zag haar ernstig aan. Wat van Beuningen scheelt, zeide ik, weet ik niet, maar er schijnt toch iets meer dan eene gewone ongesteldheid in het spel te zijn. Als ik het niet beter wist, zoude ik zeggen, dat het allen schijn heeft dat zijn lichaam verzwakt is door eene ziekte waar geen medicijn voor is: zielelijden.
Ik zag dat eene rilling haar door de leden voer.
Maar, - ging ik voort, ik weet dat het niet zoo is. Wat zou hem kunnen ontbreken met u die hem zoo lief hebt?....Mocht

{==211==} {>>pagina-aanduiding<<}
het onverhoopt zoo zijn - mocht er eene geheime smart zijn die wij niet kennen, dan is zijn eenige behoud, dat wij bij zijne ziekte alles doen om hem zoo opgeruimd mogelijk te houden.’
‘Maar is er dan gevaar?’
‘Voor zoo verre ik verstand heb van zulke ongesteldheden is de loop daarvan tweeërlei. Of er ontstaan zenuwzinkingkoortsen, en dan is het gevaar dadelijk en groot - of wel de worm die aan de ziel knaagt vreet voort en brengt de tering - dan is het gevaar niet zoo dadelijk maar....zeker.’
Tranen spatten in hare oogen.
Zonderling vrouwenhart dacht ik. Ja, maar waar om mij zoo eens uit te drukken, een druppel liefde aanwezig is, daar zwelt die druppel in de ure des gevaars tot een machtigen stroom die het geheel vervult en beheerscht!
Ik had haar den toestand wel wat donker geschetst, maar zij kon, dacht mij, dien niet te ernstig beschouwen.
Mijn gevoelen werd echter bewaarheid. Het werd zenuwzinkingkoorts. Een vreeselijke strijd tusschen dood en leven. De dood, zijn scherpste wapenen zwaaiende om zijne prooi te overwinnen, en het leven, al zijne krachten in den strijd brengende om het slachtveld te houden! Zoo ook hier. Hevig woedden de koortsen door het lichaam en schokten het verhitte brein, waarin allerlei wonderlijke en verwarde voorstellingen haar fantastisch spel hielden. Maar, van die voorstellingen was de geldzaak toch altijd het terugkeerende thema, dat mij de volkomene gelegenheid gaf zijne vrouw den waren flnanciëelen toestand te schetsen, zonder haar een preek te houden.
Bij dit alles verloochende zij haar vrouwenhart niet! Met voorbeeldelooze zorgvuldigheid verpleegde zij den man aan wien zij zich liefdeloosheid had te verwijten, terwijl het waarachtige voornemen haar bezielde goed te maken wat zij misdaan had; zij zoude hem lief hebben - hartelijk lief hebben - hem helpen waar zij kon - met hem genieten, lijden of ontbeeren, maar hem nooit gebrek doen hebben aan hare liefde; in 't kort - zij wilde steeds zijne vrouw zijn!
Van Beuningen herstelde - hoewel langzaam. We deden ons best om hem zoo min mogelijk aan zijne zaken te doen denken. Ik had Cornelia reeds gezegd, dat ik de middelen had om hen tijdelijk te gemoet te komen en dat zij in deze dagen van uitgaven en nog eens uitgaven over mij kon beschikken. Hoewel

{==212==} {>>pagina-aanduiding<<}
het haar in den beginne stuitte - had zij eindelijk op mijne aanmerking, dat zij haar man vooral overal buiten moest houden, mijn aanbod aangenomen. Toen ging ik verder. Ik wist van haar de opgaven te verkrijgen van alle personen aan wie zij iets schuldig waren. Met haar goedvinden zoude ik uit naam van haren man uitstel gaan vragen van betaling, met de verzekering, dat de termijn, die men zoude stellen, ook bepaald de laatste zoude zijn. Waar men dit niet wilde zoude ik betalen.
Zoo regelde ik ook werkelijk, bij den een betalende en bij den ander uitstel krijgende, en schikte alles zoo met Cornelia, dat ik ieder kwartaal vijfentwintig gulden zoude erlangen, terwijl zij mij beloofde haar best te zullen doen om geheel rond te komen. Gelukkig voorhen, zonder nieuwe schulden te maken, daar het salaris van haren man tijdens zijne ziekte doorging, zoodat van dezen kant geene bezwaren oprezen.
Van Beuningen wist niet hoe hij het had, dat zijne vrouw hem zoo met rust liet en steeds zoo lief en vriendelijk was. Zij had slechts goedheid - waar ze vroeger liefdeloos, en zachtheid - waar ze bits was geweest. Maar bovenal verwonderde hij zich, dat hij haar in 't geheel niet hoorde reppen van geld. Zelf schroomde hij deze snaar aan te roeren en toch zou hij gaarne willen weten, hoe zij het tijdens zijne ziekte gemaakt had. Hij zag alles contant betalen - hoorde van geen aanmaningen of boodschappen om geld; - het was hem een raadsel. - Het beviel hem echter wel en daarom zweeg hij er zoo lang van en genoot met volle teugen het nieuwe leven, dat zich aan alle kanten voor hem opdeed. - Eindelijk kon hij zich toch niet bedwiugen.
‘Maar vertel me nu toch eens, Cor: - hoe staat het toch wel met ons geld? 't Schijnt dat mijne ongesteldheid iets goeds voor ons bewerkt heeft.’
‘Ja, Goddank! - veel goeds. Vooreerst dat ik u innig lief heb als mijn besten man en steeds uw lief vrouwtje zal wezen.’
Ware van Beuningen nog ziek geweest - hij zoude van blijdschap beter zijn geworden, zoo goed deden deze woorden hem aan het hart.
‘Ten tweede, zijn onze gelden in orde gebracht door uwen vriend, die door een toeval, zoo als hij het noemt, in het bezit van eenig geld geraakt, circa driehonderd voor u betaald of mij voorgeschoten heeft. Gij kunt ze hem op uw gemak teruggeven.

{==213==} {>>pagina-aanduiding<<}
En ik zal zorgen dat je een best leventje krijgt, en je hoofd niet behoeft te breken met allerlei zorgen. (Ziende dat zijn voorhoofd zich rimpelde bij het vermelden der geleende som). Beloof je nu, dat je mij eens zult laten begaan? Ik zal eens maken dat je spoedig uit alle zorgen komt. En nu spreek er met niemand over dan met mij en uw vriend, en laat ons op nieuw belooven elkaâr te helpen en lief te hebben!’
Aangedaan rijst van Beuningen op - sluit haar met drift in zijne armen en drukt zwijgend een kus op hare lippen, die welluidender sprak dan de uitgezochtste woorden, en de genius der economie stond glimlachend en te vreden knikkend bij hen.

IV

Hield Cornelia haar woord?
Ik had gerekend mijne driehonderd gulden in drie jaren terug te ontvangen. Reeds na anderhalf jaar tijds gaf van Beuningen mij met dankbetuiging enz. de laatste vijftentwintig terug. Ik behoef dus niet te zeggen hoe welvaart, vrede en liefde teruggekeerd waren in de woning van twist en tweedracht.
Dat velen er een voorbeeld aan zullen nemen, is onze vurige wensch, want met niet allen loopt het zoo goed af als met onzen held. Maar men kan zich wachten om in hetzelfde geval te komen, door geen toren te bouwen waarvan men vooraf de kosten niet heeft berekend.

Amsterdam, 1 Nov. 1868.
H. de Gooijer.






{==214==} {>>pagina-aanduiding<<}

De worsteling van het politieke liberalisme in Pruisen.

Door R.P. Mees, R. Az.

(Tweede gedeelte.)

VI.

De voortgang der ontwikkeling van het politieke leven, zoowel het gezonde als het ziekelijke, in Duitschland, laat zich meten aan den invloed, dien de verschillende Fransche omwentelingen hebben uitgeoefend. De groote revolutie had in Duitschland een betrekkelijk geringe uitwerking op de gemoederen. Bij die van 1830 bleek het dat de gistingstoffen belangrijk waren vermeerderd; maar de staatkundige beweging in de Duitsche Staten was nog niet algemeen genoeg om groote gevolgen te hebben, en bij de aaneengesloten macht van den Bond kon op zich zelf staand verzet niet baten. In 1848 daarentegen hadden zich zooveel brandstoffen opgehoopt, dat een enkele vonk genoeg was om alles in vlam te zetten.
Nauwelijks had de Februari-revolutie in Frankrijk een algemeene staatkundige beweging in Europa doen ontstaan, of de Duitsche vorsten, die zoo hardnekkig weerstand hadden geboden aan de rechtmatigste eischen hunner volken, bezweken in weinige dagen of uren. Metternich was gedwongen het staatstooneel te verlaten, waarop hij door zijn maatregelen tot handhaving der orde een grenzenlooze verwarring had voorbereid en moest erkennen, dat zijn aftreden het eenige middel was, om de Oostenrijksche monarchie te redden 1). De koning van Pruisen oogstte

{==215==} {>>pagina-aanduiding<<}
wat hij gezaaid had; zijn volk deed hem gevoelen dat de tijd van romantische dweperijen in politieke aangelegenheden voorbij was. Bijna geen enkele Duitsche staat bleef vrij van de revolutie. Beieren, Wurtemberg, Baden, Nassau, Hessen, Saksen, Hannover, het kleine Oldenburg werden tooneelen der omwenteling.
Gespannen waren de verwachtingen waarmede het Duitsche volk de revolutie begroette. ‘Wie de geschiedenis kent,’ - zoo sprak David Friedrich Strauss, - ‘zegt, dat sinds de wereld staat, zulke dagen niet geweest zijn.’ ‘Het was,’ dus beschreef hij de opgewonden stemming der gemoederen, ‘alsof het geheele verleden slechts een tijdvak van beloften, van hopen, van verbeiden was geweest; het tegenwoordige de tijd, waarop de levenden en de voorgeslachten lang te vergeefs hadden gewacht en waarin zich eindelijk alles zou vervullen. Langzaam kroop gedurende de laatste dertig jaren de tijd. Welk een zware worsteling zonder gevolg! Om het kleinste recht moest strijd worden gevoerd en hoe karig werd het geschonken. Hoe lang werd gestreden om vrijheid van drukpers, om het recht van vereeniging, om aandeel in het bestuur der eigen aangelegenheden, om gelijke rechten voor ieder in het leger. En nú - één rukwind uit het westen, en al die rechten vielen als rijpe vruchten in den schoot. Het was als een jaar van overvloed na vele jaren van misgewas. Het lot had de vorsten aan de volken overgeleverd; van deze hing het af te beslissen of zij zich van die vorsten zouden ontdoen, dan wel of wijsheid gebood hen op hun plaats te laten 1).’ Aan het volk was de macht gegeven een éénig Duitschland te scheppen, machtig naar buiten, vrij van binnen. Één wetboek voor geheel Duitschland zou worden ontworpen, één recht voortaan heerschen van de Noord- en Oostzee tot aan de Adriatische zee en de Alpen; één hervormd tolverbond zou geheel Duitschland omvatten 2).
In het voorjaar van 1848 begon de belangstelling van geheel Duitschland zich naar één punt, naar den zetel van den ouden Bondsdag te richten. Had langen tijd van daar uit slechts duisternis zich verspreid, nu zou van datzelfde punt de zon over Duitschland opgaan. De Bondsvergadering begon op eenmaal

{==216==} {>>pagina-aanduiding<<}
een vroom gelaat te vertoonen en een vrijzinnige taal te spreken. ‘De Duitsche Bondsdag,’ - zoo luidde haar manifest, - ‘als het wettelijk orgaan der nationale en politieke eenheid van Duitschland wendt zich vol vertrouwen tot de Duitsche regeeringen en het Duitsche volk. Hij zal alles doen om terstond ijverig te zorgen voor de veiligheid van Duitschland naar buiten en voor de bevordering der nationale belangen en van het nationale leven van binnen.’ Zij opende haar deuren voor vrijzinnige gezanten, zooals Welcker en Jordan, - de laatste nog kort geleden vervolgd wegens hoogverraad, - en ontving een votum van wantrouwen door de benoeming van zeventien ‘Männer des Vertrauens’, aan wie het ontwerpen eener nieuwe Bondsconstitutie werd opgedragen. Die maatregelen waren evenwel onvoldoende om de vrijzinnige partij te bevredigen. Te Heidelberg riep een vergadering van 51 mannen tegen den 31sten Maart het zoogenaamde ‘Vorparlement’ bijeen, dat, zonder eenig mandaat der regeeringen, onder voorzitting van Mittermaier te Frankfort vergaderde, en te midden eener ontzaglijke opwinding, in de hoop dat ‘het opstandingsfeest van Duitschland’ gevierd werd, het plan voor een Duitsch parlement ontwierp. Een commissie van 50 leden werd benoemd, om met den Bondsdag in overleg te treden en toezicht te houden op de uitingen van zijn zorg voor de belangen der natie. Voor het ‘wettelijk orgaan der nationale en politieke eenheid van Duitschland’ bleef niets anders over, dan nagenoeg in alles de besluiten van het niet-wettelijke ‘Vorparlement’ uit te voeren.
Ten gevolge der vereenigde maatregelen van het ‘Vorparlement’, en van den Bondsdag kwam het Frankforter Parlement den 11den Mei 1848 te zamen. Het was inderdaad een indrukwekkend schouwspel voor het eerst een vergadering bijeen te zien, die het zichtbaar teeken was, dat het bewustzijn van eenheid in de Duitsche stammen leefde, een vergadering waarin vele der beroemdste mannen waren vereenigd, en die vrij kon uitspreken al de politieke wenschen, die jaren lang in het binnenste der ziel verborgen hadden moeten blijven.
Het Frankforter Parlement vormt een zoo merkwaardige episode in de geschiedenis van het Duitsche liberalisme, dat het een eenigszins uitvoerige behandeling verdient. Hier moest het blijken op welke hoogte van politieke ontwikkeling de revolutie het Duitsche volk aantrof, over welke krachten inzonderheid de

{==217==} {>>pagina-aanduiding<<}
liberalen te beschikken hadden, wat de stand der problemen, welke de sterkte der tegenpartij was.
Bij een beschouwing der samenstelling van het Duitsche parlement trekt in de eerste plaats onze aandacht het geringe aantal politieke specialiteiten, dat het in zijn midden telde. Voor verreweg het grootste gedeelte toch bestond het uit geleerden, die uit de meest verschillende vakken op eenmaal tot staatkundige werkzaamheid werden geroepen. Dat verschijnsel was volkomen natuurlijk. De staatkundige toestand van Duitschland had tot hiertoe slechts weinig politieke talenten uitgelokt, het publieke leven was alleen een school van staatkundig dilettantisme geweest, en tot verdeeling van arbeid was het op dit gebied nog weinig gekomen. Wel had bijna ieder algemeene denkbeelden over politiek, maar voor de meesten had de gelegenheid ontbroken hun theoriën toe te passen of de bruikbaarheid voor de practijk te beproeven.
Noodlottiger was het, dat de democratische partij zeer talrijk was vertegenwoordigd. Toch was het een opmerkelijk verschijnsel dat die partij in een vergadering, die uit de revolutie was voortgekomen en onder een radicale kieswet was afgevaardigd, geen meerderheid vormde. De democraten legden in het Parlement al de eigenschappen aan den dag, die uit hun verleden voortsproten. Met het fanatisme eener lang mishandelde partij, die eindelijk het oogenblik van wraak ziet gekomen, en in den waan dat het oude genoeg in puin lag om een geheel nieuw gebouw te kunnen stichten, streden zij voor hunne republikeinsche theoriën. Vele hadden eenige algemeene philosophische beginselen, maar die zoo algemeen waren, dat zij, over bijzondere gevallen geraadpleegd, antwoorden gaven, die niet duidelijker waren dan de uitspraken van het Delphische orakel. Die geesten waren niet door de werkelijkheid gebreideld; de ernstige school der practijk, waarin de bruikbaarheid van staatkundige theoriën op de proef wordt gesteld, hadden zij nooit doorloopen; de meest elementaire begrippen van practische staatkunde ontbraken hun. Zij waren een vrijcorps in den politieken strijd, geschikt tot verrassende aanvallen, maar onbruikbaar tot een geregelden oorlog. Maar hetgeen de democraten in de Paulskirche bovenal gevaarlijk maakte, was hun heulen met de bondgenooten daarbuiten. Voortdurend in aanraking met de oproerige volksmenigte, versterkten zij hun zwakke macht in de vergadering door aan die

{==218==} {>>pagina-aanduiding<<}
menigte de hand te reiken. Zoo vormden zij eene gevaarlijke keten met deze en spanden geleiddraden, waar langs de bewegelijke stroom der volkshartstochten in het Parlement werd overgebracht.
Lijnrecht tegenover de democraten stond de behoudende partij onder leiding van twee talentvolle mannen. De eerste was von Radowitz 1), vroeger een ijveraar voor het koningschap door Gods genade, maar die thans, sinds de omstandigheden zich gewijzigd en de toepassing zijner theoriën onmogelijk gemaakt hadden, behoorde tot de ‘constitutioneelen tegen hun wil’; de tweede was von Vincke, de vertegenwoordiger van hen, die zich stelden ‘op den bodem van het recht, die door de revolutie was doorboord’, en vóór alles trachtten het werk der constitutie tot stand te brengen in overeenstemming met de regeeringen 2). Van deze partij was meer kritiek dan productieve kracht te verwachten; het was te voorzien, dat de frissche moed haar zou ontbreken, die voor het parlement een levensvoorwaarde was.
Tusschen de democraten en de mannen van het behoud stond de aanzienlijke partij, die het rechter- en linker centrum vormde. Zij telde onder haar leden mannen als Heinrich von Gagern, Arndt, Dahlmann, Gervinus, Jacob Grimm, Simson, von Schmerling, meestal ook Welcker; bij haar sloten zich de gezondste krachten van het Parlement aan. Ook bij deze partij was het zichtbaar, hoe ongeoefend de politieke krachten waren. Zij bestond uit de instinctmatig constitutioneel-gezinden, wier plaats meer door hun karakter, dan door een volkomen gevestigde overtuiging werd bepaald, en die in den aanvang nauwelijks gezegd konden worden een partij te vormen. Tegenover de scherp afgeteekende rechter- en linkerzijde voelden zij weldra de behoefte om zich aaneen te sluiten, maar de bouwstoffen om een programma, dat als vereenigingspunt kon dienen, samen te stellen ontbraken of waren nog te weinig geordend. Men bracht het in den aanvang niet verder dan tot de vage belijdenis der constitutioneele monarchie en de erkenning eener ‘de rechten der regeeringen niet minachtende volkssouvereiniteit.’ 3)

{==219==} {>>pagina-aanduiding<<}

De aldus samengestelde vergadering nu had een taak te volbrengen, die alleen onder de gunstigste omstandigheden te volvoeren was. Haar roeping was de eenheid van Duitschland te grondvesten. Maar zij stond tegenover een verdeeldheid van eenwen; zij had te doen met meer dan dertig vorsten, die wel in den nood de revolutie toegeeflijk waren geworden, maar de neiging hadden behouden om zich krampachtig vast te klemmen aan hun eens verkregen rechten en ongezind waren om zelfs het kleinste ornament van hun troon te laten afnemen. Om één middelpunt moesten al die ‘middelpuntvliedende krachten’ vereenigd worden; een constitutie moest ontworpen worden, waarbij aan één der staten de oppermacht werd toegekend; maar onder die staten waren Oostenrijk, dat midden in zijn ongeluk nog niets van zijn ouden hoogmoed had verloren, en Pruisen, dat dezelfde eischen als het huis van Habsburg liet gelden, of althans ongezind was een ondergeschikte plaats in te nemen. Leverde reeds het optrekken der buitenmuren van het nieuwe Bondsgebouw groote moeilijkheden, niet minder de inrichting van binnen. In de verschillende staten had zich het rechts- en staatsleven zeer verschillend ontwikkeld en de Duitsche landen leverden het beeld eener bonte vegetatie. Al die verschillende terreinen nu moesten gelijkvormig worden aangelegd; de Mecklenburgsche wildernis mocht niet langer ten achteren blijven bij die landen, die tot een hoogere ontwikkeling zich hadden verheven. Welk een moeilijkheid om in al die verscheidenheid eenheid te brengen, om niet òf te veel uit te roeien, òf te veel te laten staan; om de grenzen van centralisatie en decentralisatie, van revolutie en hervorming met juistheid af te bakenen. Het is waar, het eerste Parlement kon, gelijk het deed, veel aan bijzondere wetten overlaten, maar de hoofdformules moesten althans worden vastgesteld en er was groot gevaar dat deze òf te wijd werden, zoodat de wetgevingen der
afzonderlijke staten te groote speelruimte behielden, òf te eng, zoodat zij belemmerend werkten. En eindelijk, - terwijl het Parlement als wetgevende macht reeds een zoo moeilijke taak had te vervullen, werd het bovendien overvallen door de ingewikkeldste kwestiën van buitenlandsche politiek, door de vraagstukken omtrent Sleeswijk-Holstein en de betrekking van Oostenrijk tot Italië.
Weldra vertoonden zich de bezwaren, die in de eerste opwin-
{==220==} {>>pagina-aanduiding<<}
ding niet gezien of te licht geteld waren, en de geschiedenis van het Duitsche Parlement werd de langzame openbaring van zijn fatum. Het was een constitueerende vergadering; maar waar was de uitvoerende macht? Waar waren de middelen om van beslniten tot daden te komen? Wat was, in één woord, de betrekking tot de regeeringen? Deze hadden medegewerkt tot de verkiezing der vergadering; sloot die medewerking onderwerping in? Het was een volkomen redelijk besluit, toen het Parlement vaststelde, dat alle bepalingen der afzonderlijke Duitsche constitutie's, welke niet met de algemeene grondwet, die ontworpen zou worden, in overeenstemming waren ‘slechts naar den maatstaf der laatste als geldig waren te beschouwen’. Zonder die bepaling zou de vergadering reeds de zekerheid gehad hebben dat haar werk even weinig zou vorderen, als dat van Penelope. Maar door welke macht kon zij de regeeringen dwingen om haar toestemming te geven tot een wijziging der bijzondere grondwetten naar de beginselen der algemeene? Verschillende pogingen tot oplossing der groote vraag leden schipbreuk. Een voorstel, voornamelijk door Dahlmann verdedigd, om als centrale macht een voorloopig Directorium in te stellen, bestaande uit vertegenwoordigers van Oostenrijk, Pruisen en de kleinere Staten, - op voordracht der regeeringen door het Parlement te benoemen, - leed schipbreuk. Men achtte een driemanschap in strijd met den vurigen wensch om de eenheid van het vaderland terstond te verpersoonlijken 1) en vreesde dat bij deze drieëenheid eenswillendheid zou ontbreken. Het plan der republikeinsche partij om eenvoudig, buiten de regeeringen om, een centraal bestuur uit de vergadering te benoemen, vond evenmin bijval. Eindelijk deed Heinrich von Gagern, de voorzitter van het Parlement, onverwacht zijn beroemden ‘stouten greep’, die tot
het voorstel leidde, dat de vergadering, in vertrouwen op de toestemming der regeeringen, een niet-verantwoordelijken ‘Reichsverweser’ met verantwoordelijke ministers, uit een der regeerende vorstenhuizen zou kiezen. De aartshertog Johann van Oostenrijk was de aangewezen persoon. Als een lichtstraal uit den hemel viel dat voorstel in de vergadering; het verhief von Gagern tot den held zijner partij. Men meende alle zwarigheden overwonnen, alle partijen verzoend te hebben.

{==221==} {>>pagina-aanduiding<<}
Het Parlement kende zich zelf een souvereine macht toe, maar keerde vrijwillig tot de vorsten terug, Zoo geloofde men het democratisch beginsel gered en tevens de vorsten bevredigd te hebben. Toen de Aartshertog Johann den 11den Mei 1848 zijn intocht deed in Frankfort, bereikte het Duitsche Parlement zijn toppunt.
De wijze, waarop het centraal bestuur werd ingesteld, is kenmerkend voor den geest, die in den aanvang de vergadering bezielde. Het is een hoogst merkwaardig bewijs hoe ongeoefend de krachten, hoe weinig bepaald de plannen nog waren, dat over de levensvraag van het Parlement met een ‘stouten greep’ moest beslist worden en dat die greep niets anders inhield dan een voorstel, dat de zwarigheden niet oploste, maar verschoof; een bewijs ook hoe sanguinisch men gestemd was, dat van een man, die zijn roem voor een groot deel te danken had aan een toast, waarvan bovendien de sage zich reeds had meester gemaakt, de hoop werd gekoesterd, dat hij zijn zou de ‘grondvester der eenheid, de bewaarder der volksvrijheid, de hersteller van orde en vertrouwen.’ 1)
In den waan dat men een werkelijke macht in 't leven had geroepen, speelden het Parlement en de Rijksvicaris de groote mogendheid. Friedrich von Raumer, een geïmproviseerd diplomaat, werd als gezant dier denkbeeldige mogendheid naar Parijs gezonden. 2) Met recht waarschuwde Bunsen, dat het Parlement slechts een woord was, waaraan Europa geen zin wist te hechten. Men had slechts een imperium in imperio gevestigd, zonder beider grenzen eenigzins duidelijk af te bakenen, en een macht in het leven geroepen, die alleen rustte op de tijdelijke verplettering der vorsten; zoodra deze zich weder ophieven, moest het met het spel gedaan zijn. Weldra nu vertoonden zich teekenen van herleving der vorstelijke macht en daarmee de voorteekenen van het uiteinde van het Parlement. Het was reeds een waarschuwende herinnering aan de grenzen dier macht, toen het bevel van den Rijksminister van oorlog, dat alle Duitsche troepen den Rijksvicaris zouden huldigen, slechts in de kleinere

{==222==} {>>pagina-aanduiding<<}
staten werd opgevolgd, in de grootere óf niet, óf slechts voorwaardelijk. Maar hardere slagen volgden.
Intusschen was het Parlement begonnen de handen te slaan aan het werk der Constitutie. Bij de behandeling daarvan werd op nieuw een fout begaan van groote gevolgen. In plaats van terstond de hoofdproblemen te behandelen en, terwijl de bodem nog week was, de grondwet voor het Duitsche rijk in te planten, ging men te werk alsof men volkomen meester was van den loop der zaken en de macht der regeeringen zóó geheel had vernietigd, dat alle spoed overbodig was, Men wilde vóór alles de wenschen van het volk registreeren, die het ondubbelzinnigst waren uitgesproken en ‘de kleine munt der vrijheid slaan, die van hand tot hand snel circuleert’. Met dat doel werden de zoogenaamde ‘grondrechten van het Duitsche volk’ ontworpen. De behandeling der grondrechten duurde ongeveer een half jaar.
Te midden dier beraadslagingen had een groote gebeurtenis plaats, die de vergadering tot het besef bracht van haar werkelijke macht. De aanleiding was de Sleeswijk-Holsteinsche kwestie.
Pruisen had den oorlog tegen Denemarken, dien het volgens de opdracht van den Bond was begonnen, flauw gevoerd; weldra week het terug voor de bedreigingen van Rusland, Engeland en Zweden, en sloot, tegen de voorschriften van het centraal Bestuur, den wapenstilstand van Malmoe, waarbij het, wel is waar, concessiën verkreeg, maar die zijn neerlaag niet konden bedekken. De besluiten van het voorloopig bewind, dat in den opstand van Maart 1848 in Sleeswijk-Holstein zich had gevestigd, werden vernietigd, de troepen der Hertogdommen gescheiden.
De kreten van verontwaardiging in geheel Duitschland vonden weerklank in het Parlement. De Sleeswijk-Holsteinsche kwestie wekte ook hier, waar Duitschlands macht vertegenwoordigd scheen, waar de verklaring was afgelegd, dat de rechten van Duitschland in die aangelegenheid zouden gehandhaafd worden, de levendigste hartstochten op. Het Parlement voelde zijn eer en zijn gezag geschonden en verwierp den wapenstilstand. Het was een heldhaftig besluit, maar dat weldra blijken moest overijld en onuitvoerbaar te zijn. De wapenstilstand verworpen, - dus de voortzetting van den oorlog besloten. Maar met welke troepen, met welke geldmiddelen? Pruisen kon het verdrag met Denemarken niet breken; Oostenrijk had in Italië en in zijn

{==223==} {>>pagina-aanduiding<<}
eigen huishouding te veel te doen om in een nieuwen strijd zich te wikkelen en op de overige Duitsche staten alleen kon onmogelijk de last van een oorlog worden gelegd. In dien wanhopigen toestand doken de meest phantastische plannen op, die alle in de schaduw gesteld werden door dit eene: het Parlement moest met bewustheid een onuitvoerbaar besluit nemen en dan heldhaftig ondergaan; die ondergang zou een zedelijke overwinning zijn. Na een korten tijd kwam men tot bezinning. Elf dagen nadat de wapenstilstand was verworpen, verleende het Parlement zijn goedkeuring, die alle waarde miste, nadat afkeuring gebleken was ijdel te zijn. Het deed de harde ervaring op, dat de groote politieke kwestiën niet met patriottische opwinding konden worden beslist en dat een loutere gevoelspolitiek een te weeke stormram is tegen de harde werkelijkheid. Slechts aan de rechterzijde en het rechtercentrum komt de eer toe den waren toestand te hebben ingezien, maar de meerderheid had den roem van staatkundig doorzicht verspeeld. De nimbus van het Duitsche Parlement was verdwenen. Dahlmann, die voor een aanzienlijk deel de verantwoordelijkheid der overijling droeg, had de vergadering toegeroepen: ‘onderwerpen wij ons, tegenover de machten van het Buitenland, bij de eerste beproeving, die zich voordoet, en op den eersten aanblik van gevaar, dan zult gij nooit meer het eens zoo trotsche hoofd verheffen’. De onderwerping was geschied, het hoofd was gebogen; gebogen op een wijze die deed gevoelen, dat er nooit reden was geweest het met vertrouwen omhoog te steken.
Met een gebroken gezag naderde het Parlement tot de groote vraag, wien de oppermacht zou worden toegekend in den Bondsstaat, dien men ging stichten. Zoolang mogelijk had men de behandeling dier vraag uitgesteld en men was begonnen met het gebouw van binnen in te richten, toen het van buiten nog slechts met noodmuren was opgetrokken; - eindelijk was het niet meer mogelijk een beslissing te ontwijken.
Wat was het probleem dat zich voordeed? Het Duitsche rijk moest, indien het ideaal, dat men zich gevormd had, zou verwezenlijkt worden, allen Duitsche landen en alleen Duitsche bevatten. Maar nu leverde Oostenrijk de grootste moeilijkheid op. Het kon onmogelijk in zijn geheel, met zijn gevolg van onduitsche stammen, in den Bondsstaat worden toegelaten; het moest besluiten tot een scheiding zijner Duitsche

{==224==} {>>pagina-aanduiding<<}
en niet-Duitsche elementen en mocht beide hoogstens door een zoogenaamde ‘Personalunion’ verbinden. Maar in die scheiding kon het niet toestemmen, zonder zijn recht op de suprematie in Duitschland te verzwakken. Het Duitsche deel toch van Oostenrijk was te klein om als grondslag voor dat recht te dienen. Deze kwestie was nog onbeslist toen men aan de behandeling der Constitutie ging. Het tweede vraagstuk betrof, gelijk men het noemde, de spits van het gebouw. Was de vroegere Duitsche Bond een ‘Statenbond’ geweest, d.i. een vereeniging, waarbij de staten in hun zelfstandigheid op den voorgrond stonden, nu wilde men een ‘Bondstaat’ in het leven roepen, waarin de Duitsche landen door een zoo nauwen band zouden worden samengehecht, dat de Bond op den voorgrond werd geplaatst. Hoe zou in dien Bondsstaat het opperbestuur worden ingericht? Verschillende moeilijkheden deden zich voor. De oppermacht kon aan een ‘Directorium’, aan een vorstencollege, met afwisselend voorzitterschap worden opgedragen; men kon daarbij de ‘triaspolitiek’ volgen en behalve aan Pruisen en Oostenrijk ook aan de middel- en kleine staten, vertegenwoordigd door één uit hun midden, een plaats inruimen. Voorts kon een monistisch beginsel worden aangenomen, maar ook wederom verschillend wortoegepast, zoodat òf de groote staten beurtelings het opperbewind voerden, òf telkens één der vorsten voor het leven werd gekozen, òf eindelijk één met de erfelijke opperheerschappij werd bekleed. Ook bij dit vraagstuk heerschte nog de grootste onzekerheid 1).
Die zwevende toestand, waarin twee der hoofdkwesties verkeerden, had noodlottige gevolgen. Terwijl het gebied van den Bondsstaat nog niet was bepaald, terwijl het nog onbeslist was, of een der groote pretendenten voor de hegemonie in Duitschland al dan niet tot den Bond zou behooren, moest men een constitutie vaststellen. En de tooneelen te Berlijn en te Olmutz, waarheen de keizer van Oostenrijk zijn residentie tijdelijk had verlegd, wisselden middelerwijl voortdurend. In dezelfde maand, waarin de eerste paragrafen der constitutie werden be-
{==225==} {>>pagina-aanduiding<<}
handeld, barstten te Berlijn en te Weenen nieuwe oproeren uit en beging de democratische partij buitensporigheden, waardoor zij zich zelve te gronde richtte. Te Weenen deed de keizer afstand van de regeering ten behoeve van zijn zoon en kwam Schwartzenberg aan het bestuur; te Berlijn werden hartstochtelijke behoudsmanuen als graaf Brandenburg en von Manteuffel in het ministerie geroepen. Te midden dier wisselingen was het uiterst moeilijk in de Paulskirche tot vastheid te komen. Het Parlement moest beginnen met het terrein te verkennen en de voor een vergadering weinig passende rol van diplomaat te spelen. Daartoe werden twee paragrafen der constitutie vastgesteld, inhoudende, dat ‘geen deel van het Duitsche rijk met niet-Duitsche landen tot één geheel mocht worden verbonden’, en dat ‘indien een Duitsch land met een niet-Duitsch hetzelfde staatsopperhoofd had, de betrekking der beide landen slechts naar de beginselen eener zuivere personeele unie mocht geregeld worden.’ Die artikelen bevatten een uitnoodiging aan Oostenrijk om een bepaalde houding aan te nemen; zij stelden aan de Keizerlijke regeering het alternatief om òf een scheiding in de Oostenrijksche landen te brengen òf van den nieuwen Bond zich uit te sluiten. Eerst langzamerhand, toen het bleek dat zij systematisch draalde, maar in geen geval tot een ‘vaneenscheuren der monarchie’
wilde besluiten 1) en de meerderheid begon in te zien dat de Keizerstraat van Duitschland werd gescheiden ‘door een macht, die sterker was dan zij,’ ontwierp Heinrich von Gagern zijn programma waarbij Oostenrijk werd uitgesloten uit den ‘engeren Bond,’ - gevormd door de zuiver Duitsche staten - en alleen door een ‘ruimeren Bond’ met Duitschland vereenigd bleef. Stuksgewijze werden vervolgens de bepalingen aangenomen, die als één geheel hadden moeten volgen. Eerst werd tot het Keizerschap besloten, later eerst werd de erfelijkheid toegevoegd. Eerst werd een Keizerlijke kroon vervaardigd, zonder naar een bepaald hoofd te worden gefatsoeneerd, daarna werd de koning van Pruisen uitgekozen om haar te dragen. Men weet wat volgde. Toen de grootste moeilijkheden overwonnen schenen, trof de groote slag, die het geheele werk in duigen deed vallen: Friedrich Wilhelm IV

{==226==} {>>pagina-aanduiding<<}
weigerde een kroon aan te nemen, die hem niet door de Duitsche vorsten, maar door het volk werd aangeboden 1).
Met die weigering was het lot van het Frankforter Parlement beslist. De keizerlijke mantel en kroon, onder zooveel zorg en strijd bewerkt, moesten in de Paulskirche worden opgehangen; de eenige middelen die men bezat om te trachten aan de ontzielde constitutie leven te schenken, waren moties en besluiten, waarop de regeeringen, die een beslissing te geven hadden, geen acht sloegen. Nog voor het Parlement zijn eersten verjaardag had gevierd, had het reeds alle levenskracht verloren. In die overtuiging trokken de beste mannen zich terug en legden hun mandaat neder. De overblijvenden, voor een groot deel democraten, vormden het ‘Rompparlement,’ dat zijn zetel naar Stuttgart verlegde, om weldra door Wurtembergsche militairen uiteengejaagd te worden. (18 Juni 1849).
Ons, die door een tusschenruimte van meer dan twintig jaren van de gebeurtenissen van 1848 zijn gescheiden, is het duidelijk waarom het werk der groote vergadering niet gelukte. Het Parlement, een constitueerende vergadering in het algemeen, kon, bij den toestand waarin Duitschland verkeerde, dan alleen een beslissende stem uitbrengen en aan ééne mogendheid de oppermacht toekennen, wanneer één der Duitsche staten reeds een bijna beslist overwicht bezat. Was zulk een overwicht feitelijk reeds zoo goed als voorhanden, dan had het Parlement het gewicht van zijn votum daarbij kunnen voegen en de schaal kunnen doen overslaan; het had den bestaanden toestand wettelijk kunnen vaststellen en de verschillende machten dwingen zich aan den machtigsten staat te onderwerpen. Maar, ofschoon men sprak van een ‘overbrengen van het zwaartepunt daar, waar het factisch lag,’ zulk een zwaartepunt was niet aan te wijzen, een overmacht van één staat in Duitschland was niet voorhanden. Oostenrijk en Pruisen waren beide te machtig, dan dat het een vrijwillig en vreedzaam aan het ander zich zon hebben onderworpen. Pruiseu was, zoo als later bleek, althans zeker niet in staat om zich te handhaven in de hooge waardigheid, die het van het Parlement ontving en om Oostenrijk buiten de grenzen van den engeren Bond te weren. Het was

{==227==} {>>pagina-aanduiding<<}
een ijdel ondernemen de staatkundige formaties van een groot aantal jaren door het votum eener vergadering te willen vervormen; een merkwaardige illusie te meenen dat het Parlement macht had uit te deelen. Het was eindelijk een zeer optimistische politiek, bij een besluit van zulk een beteekenis, als de opdracht der keizerlijke waardigheid, de gewone wetten eener vergadering te willen laten gelden en te eischen, dat de minderheid zich aan de meerderheid zou onderwerpen.
Op de mislukking der revolutie en op den schipbreuk van het Duitsche Parlement volgde voor Duitschland wederom een treurig tijdvak zijner geschiedenis. Men had gehoopt eindelijk het beloofde land der eenheid te zullen binnentrekken en zag zich in een toestand van verdeeldheid teruggeworpen, hopeloozer dan die, welke aan de omwenteling vooraf ging. Wel nam Pruisen de zaak der eenheid zelf in handen en stichtte den ‘Driekoningsbond’ met Saksen en Hannover, maar het zag zich weldra door zijn bondgenooten verlaten. Ook de poging van het Erfurter Parlement leed schipbreuk, en had geen ander gevolg, dan dat het getal der levenlooze constituties met één werd vermeerderd. Vervolgens dreigde de Hessische kwestie Duitschland in een burgeroorlog te storten. Oostenrijk, nauwelijks door Russische hulp gered, trad in Duitschland wederom met zijn vroegere stoutmoedigheid op; Pruisen, kort nadat het door het Duitsche Parlement tot de keizerlijke heerschappij was geroepen, beleefde zijn ‘tweede Jena,’ en zag zich bij Olmütz vernederd. Intusschen was het ongeloofelijke geschied: de oude Bondsdag was opgestaan uit zijn graf. En even bitter als de hoop op eenheid, werd de verwachting teleurgesteld, dat vrijheid de vrucht der omwenteling zijn zou. Een fanatisch conservatisme trad als curator op in den faillieten boedel der revolutie. Daarbij verbond zich de politieke reactie met de kerkelijke orthodoxie. Intusschen verzuimde het Ultramontanisme niet winst te doen met den toestand van verslapping, die op de overspanning van den revolutietijd volgde en te werven onder de afgematte zielen. Tegenover die richtingen trad een sterk dogmatisch materialisme op. De democratische geest, op politiek terrein geslagen, vluchtte op wijsgeerig gebied en zocht hier een uitweg voor zijn cynische beginselen.
Onder zoo bedenkelijke verschijnselen verliepen voor Duitschland de eerste jaren van de tweede helft der negentiende eeuw.


{==228==} {>>pagina-aanduiding<<}

VII.

Hoe dreigend ook het aanzien was der reactie, die op de omwenteling van 1848 volgde, zij kon toch geen zoo vrij spel hebben als in het tijdvak na de bevrijdingsoorlogen. De begeerte naar vrijheid was te sterk geworden, de blik in het beloofde land der eenheid was te helder geweest, dan dat men lang vrede kon hebben bij het herstel van den ouden toestand. Het Duitsche volk had den moed niet verloren om op nieuwe wegen zijn staatkundig geluk te zoeken. Wel stonden voor het oogenblik de kansen van het liberalisme hoogst ongunstig, maar het ontbrak niet aan bemoedigende teekenen voor de toekomst, en de groote beweging, al had zij haar doel gemist, bleef niet zonder heilzame gevolgen. De mannen van de Paulskirche in de eerste plaats gingen naar huis met veelsoortige indrukken en rijker aan ervaring, maar ook de gezichtskring van velen, die daarbuiten stonden, was verruimd. Wederom volgde een ernstig onderzoek naar de oorzaken van de mislukking der Duitsche beweging. Arndt liet nog eenmaal zijn stem hooren en wanhoopte niet aan de toekomst van Duitschland, ook na de vernieuwde teleurstelling zijner hoop; hij kon ‘ofschoon zijn avondzon niet helder onderging, niet aflaten van moedige en mannelijke verwachtingen’ 1).. Gervinus hield aan het Duitsche volk het beeld van Hamlet voor om de verontrustende gelijkenis te toonen met den man, zoo rijk aan geest, maar arm aan wilskracht 2).. In de restauratie-periode na 1815 trokken de beste geesten zich terug in zich zelf en verwijderden zich van het practische leven, zoodat een diepe kloof tusschen wetenschap en werkelijkheid ontstond, - nú was het anders. Bijna op ieder gebied van kennis openbaarde zich een meer practische geest. Het voorbeeld der natuurwetenschappen en het mislukken van de stoute pogingen der speculatieve wijsbegeerte wekten vrees voor alle
bespiegeling. De historische wetenschappen naderden meer tot het leven, en, gelijk zij door die toenadering een heilzamen invloed uitoefenden op de ontwikkeling van den politieken zin, ontvingen zij zelf nieuwe frischheid. Gervinus ondernam het, de geschiedenis der negentiende eeuw te schrijven, om aan het Duitsche volk als

{==229==} {>>pagina-aanduiding<<}
in een spiegel het beeld van zijn tegenwoordigen toestand te toonen, om het ‘zijn smaad, zijn roeping, zijn hoop voor te houden’. Mommsen leverde in zijn ‘Römische Geschichte’ het bewijs, dat een rijke ervaring in eigen omgeving van groot belang is voor de levendige opvatting van vroegere tijden en dat een oog, geoefend door het waarnemen van groote politieke gebeurtenissen en van veelsoortige toestanden, ook het verleden in een nieuw en veelkleurig licht aanschouwt. Van de literatuurgeschiedenis inzonderheid ging een sterke opwekking uit tot politieke werkzaamheid. Ook hier trad Gervinus als voorganger op. Hij gaf op nieuw zijn ‘Geschichte der Deutschen Dichtung’ in het licht, waarin hij de geschiedenis der literatuur met die van het staatsleven in verband bracht en een kruistocht predikte tegen den onpolitieken zin der Duitschers. Hij ried aan, ‘een tijdlang het veld der poëzy braak te laten liggen, om eerst den bodem van het publieke leven toe te bereiden en, indien het zijn moest, om te ploegen’. Hij wenschte zijn vaderland groote lotgevallen toe, opdat het ‘naar rust verlangende volk, dat het leven in boeken en geschriften als het eenige leven des geestes beschouwde, en het intellectueele leven als het eenige dat waarde heeft, op het gebied der geschiedenis naar buiten zou worden gevoerd, opdat het daden hooger zou leeren schatten en zich de ontwikkeling van den wil tot een zoo heiligen plicht maken, als tot hiertoe de vorming van verstand en gevoel was geweest’. 1) Shakespeare werd verheerlijkt als het ideaal van den dichter, omdat hij ‘op het toppunt van zijn kunst en speculatie staande, tevens op den effen bodem der werkelijkheid stond’, omdat hij ‘zelfs in zijn ideëelste en abstractste producten op een voorbereiding tot het leven werkte, tot
dát leven, waarom het in de politiek uitsluitend te doen is.’ 2) Het thema van Gervinus keert in alle voorname werken over de geschiedenis der Duitsche letterkunde telkens terug en algemeen begon de overtuiging te heerschen dat de literatuur zelve slechts dan weer gezonde vruchten zou voortbrengen, wanneer eerst het geheele leven zou hervormd zijn. 3)

{==230==} {>>pagina-aanduiding<<}
En terwijl de literarische kritiek in de vroegere scheiding van ideaal en werkelijkheid het hoofdgebrek van de Duitsche letterkunde aanwees, vertoonde zich in de literatuur zelve een streven om idealisme en realisme te verzoenen en kunstwerken te scheppen naar de beginselen dier kritiek. Gustav Freytag schreef zijn ‘Soll und Haben’, om de poëzy van het zuiver practische leven aan te wijzen en de buitengewone opgang van zijn boek was kenmerkend voor de stemming van het publiek.
Met het inzicht in de gebreken van het verleden en de erkenning van hetgeen noodzakelijk was voor het tegenwoordige, was intusschen nog weinig gewonnen, zoolang in den staat de macht in handen der reactie bleef. Het groote probleem was, hoe den strijd, die na het mislukken van de omwenteling van 1848 was afgebroken, weer op te vatten, hoe het liberalisme op politiek gebied weer in gang te brengen.
Tegen haar wil werkte de Pruisische regeering mede tot de oplossing van het vraagstuk. Het verschijnsel namelijk, dat ook in de restauratie-periode na 1830 zich had vertoond, keerde thans terug. Dezelfde regeering, die zooveel mogelijk de staatkundige vrijheid verkortte, volgde ten opzichte van handel en industrie een vrijzinnige richting, wellicht met het doel om door het bevorderen der materieele belangen den drang naar politieke goederen af te leiden, maar zeker zonder kennis van het verband tusschen stoffelijke en geestelijke ontwikkeling, en zonder in te zien, dat zij een beweging steunde, die niet tot materieel gebied zich kon bepalen, maar ten slotte de perken, die men haar stelde, zou te buiten gaan. 1) De voortplanting nu dier vrijzinnige beginselen op staatkundig terrein werd bevorderd door twee gewichtige gebeurtenissen, waarvan de eene onmiddelijk Pruisen, de tweede geheel Duitschland betrof. Het was de optreding van een nieuwen vorst in Pruisen en de Italiaansche oorlog.
In den herfst van 1858 werd Friedrich Wilhelm IV. door ziekte gedwongen het staatstooneel te verlaten, waarop hij zelf niets dan teleurstelling had ondervonden en zijn volk niets dan teleurstelling had berokkend. De Prins van Pruisen aanvaardde het Regentschap; met hem kwam een geheele omkeering in het staatsbestuur. Het ministerie Westphalen werd

{==231==} {>>pagina-aanduiding<<}
vervangen door een ander, waarin mannen als Auerswald, v. Bethman-Hollweg, v. Patow Schleinitz, weldra ook v. Schwerin, zitting namen. Aan hun optreding knoopte zich met recht de verwachting van een zuiver constitutioneel regeeringsstelsel. Jarenlang hadden zij met volharding in de rijen der oppositie gestreden; zij waren niet, zoo als hun voorgangers, slechts door hun eed, als door een uitwendigen band, aan de grondwet gebonden, maar droegen de beginselen daarvan in hun hart; het waren mannen, wier aristocratische gezindheid hun liberalisme niet verzwakte, maar adelde.
Zelden heeft een ministerie een schooner taak, en, naar het scheen, een meer belovende toekomst gehad. Gesteund door de gunst van den vorst en door de sympathieën van het grootste deel des volks, scheen het geroepen Stein's nalatenschap, die vijftig jaren lang onbeheerd had gelegen, te aanvaarden. Mocht het werk der nieuwe regeering bovendien door de gunst der omstandigheden, door rust van buiten worden bevorderd, dan kon men hopen, dat Pruisen eindelijk tot den rang van een modernen staat zich zou verheffen. Die gunst nu bleef aan het liberalisme onthouden. Geen drie maanden waren de ministers aan het bestuur, toen Napoleon in zijn nieuwjaarsrede van 1859 de eerste akte van het diplomatiek comediespel opvoerde, dat de inleiding was tot het Italiaansche drama. De Italiaansche oorlog werd voor Duitschland de oorzaak van groote verwarring en de noodlottige aanleiding dat het liberalisme in Pruisen, na een korte zegepraal, wederom geslagen werd.
Niets scheen natuurlijker dan dat de zaak, waarvoor in den zomer van 1859 werd gestreden, door de warmste sympathieën van alle Duitsche liberalen zou ondersteund worden. Tusschen den toestand van Italië en van Duitschland, tusschen het lijden en de verwachtingen van beide, was in menig opzicht een treffende overeenkomst. Italië was, evenals Duitschland, in een aantal kleine staten verdeeld, wier eenheid het groote doel der nationale wenschen was. Van Sardinië, dat om zijn vrijzinnig bestuur de oogen van alle Italiaansche liberalen hoopvol op zich gevestigd had, dat, onder leiding van zijn grooten staatsman, zich een plaats had weten te verschaffen in den raad der groote mogendheden, om zijn stem, in den aanvang nauwelijks gehoord, weldra met kracht te doen gelden, werd het heil van het geheele schiereiland verwacht. Was niet het doel en het middel

{==232==} {>>pagina-aanduiding<<}
der Italiaansche vrijzinnigen bijna volkomen gelijk aan hetgeen in Duitschland werd verlangd en beproefd? En bovendien, de vreemde mogendheid, die Italiaansche landen bezet hield, en wier uitdrijving het doel van den oorlog was, die mogendheid was geen andere dan Oostenrijk, dat als de verpersoonlijking van het conservatisme in Duitschland, als de grootste hinderpaal der Duitsche eenheid werd beschouwd. Men mocht het betreuren, dat bij een zoo zuivere zaak als de Italiaansche, de hulp van zoo onreine handen als die van den Franschen keizer noodig was, in geen geval kon daardoor de geheele natuurlijke verhouding tot de groote kwestie worden veranderd, en, hoe sterk ook de piëteit voor Oostenrijk, als Duitsche staat, zijn mocht, in deze zaak kon men het niet anders dan een neerlaag toewenschen.
Het tegendeel had plaats. Al die natuurlijke overleggingen werden in verwarring gebracht door den nationalen haat tegen Frankrijk. Toen Napoleon den oorlog tegen Oostenrijk begon, ging in geheel Zuid-Duitschland een kreet van verontwaardiging op. Reeds zag men in zijn verbeelding de Duitsche grenzen bedreigd; de Italiaansche vrijheid, meende men, was slechts een voorgewend doel, de Rijnprovinciën waren het eigenlijke. Liever, - zoo heette het, - Oostenrijksch, dan Fransch; liever zou men het zwaarste despotisme van een Duitsche dynastie verdragen, dan ooit weer in eenig deel van Duitschland vreemde overheersching dulden. 1) Aan de belangen van het Italiaansche volk, dat na eeuwen van verdrukking zich verhief om zijn overheerschers uit te werpen en zijn vrijheid te veroveren, werd niet gedacht. Oostenrijk kreeg den schijn van martelaarschap, en de Oostenrijksche staatslieden, bewijzende dat zij niet zonder vrucht Reinecke Fuchs hadden gelezen, lieten zich gaarne die rol opdringen en maakten zich de beweging ten nutte.
Ook in Pruisen werd, ofschoon in mindere mate dan in Zuid-Duitschland, de haat tegen Frankrijk levendig, en uitte zich bij velen in een opwinding, waarbij moeilijk te onderscheiden was, of zij een louter defensief dan wel een offensief karakter had. Een machtige partij, zoowel in Pruisen als in Zuid-Duitschland, had werkelijk een aanvallende beweging in den zin, en was met het oog op de Duitsche eenheid van zonderlinge

{==233==} {>>pagina-aanduiding<<}
plannen vervuld. Zij wilde uit het troebele water voor Pruisen voordeelen opvisschen; zij wilde, - zij het ook ten koste der Italiaansche vrijheid, - van den toestand gebruik maken om Prnisen aan het hoofd van Duitschland te stellen. Voor dien prijs wilde zij zich een oorlog tegen Frankrijk en een ondersteuning van Oostenrijk getroosten. Het was een politiek die, wat haar doelmatigheid betreft, zeer bedenkelijk, wat de zedelijkheid aangaat, hoogst verwerpelijk was.
De houding der Pruisische regeering scheen van zelf te zijn aangewezen. Volkomen onzijdigheid tegenover de strijdende partijen, weerstand tegen iederen stroom, die haar in een andere richting zou willen dringen, scheen haar als plicht te zijn voorgeschreven en de gedachte, dat zij een oogenblik gezind zou zijn voor Oostenrijks niet-Duitsche bezittingen te velde te trekken moest ongerijmd voorkomen. Toch liet zij zich weldra voor een deel door de volkshartstochten meesleepen. Zij mobiliseerde eenige legercorps ‘om op alle eventualiteiten voorbereid te zijn’, maar zonder de ‘politiek der vrije hand’ te verlaten. En toen de Oostenrijkers bij Magenta en Solferino geslagen waren en de vierhoek bedreigd werd, vond zij in de vrees dat het Duitsche Bondsgebied in gevaar kwam, aanleiding om de geheele Pruisische legermacht op te roepen en het voorstel te doen om ook de Bondscorps op voet van oorlog te brengen, met de bepaling dat de gezamenlijke Duitsche troepen onder Pruisisch opperbevel zouden geplaatst worden. Oostenrijk ontving toezegging van hulp. De voorwaarde evenwel, dat Pruisen het hoofd-commando zou voeren, was voor de keizerlijke regeering genoeg om die hulp af te wijzen; liever zou zij ‘drie Lombardije's opofferen’, dan gedoogen dat Pruisen in Duitschland tot macht en aanzien kwam. 1) Eer de Pruisische hulp kon verleend worden, sloot Oostenrijk den vrede van Villafranca.
Pruisen had inderdaad weinig reden om met voldoening op zijn handelingen terug te zien. Het had Oostenrijk niet gered en droeg tevens de verantwoordelijkheid, dat het Italiaansche volk slechts de helft zijner rechtmatige wenschen vervuld zag, zoodat in Venetie een despotisme bleef voortduren, waarvan het een afkeer moest hebben. Het had voor zijn hegemonie in Duitschland weinig gewonnen, het had eindelijk gevaar geloopen in een

{==234==} {>>pagina-aanduiding<<}
oorlog met Frankrijk gewikkeld te worden, waarvan het de lasten voor een groot deel alleen had moeten dragen. Geheel Duitschland leverde in den zomer van 1859 een teleurstellend schouwspel op voor allen, die gehoopt hadden dat het Duitsche volk in politieke ontwikkeling veel voornit was gegaan. Het was voorzeker in staatkundige zaken niet meer het trage volk van voorheen; het legde integendeel sterke hartstochten aan den dag. Ieder leefde in de groote politiek en elken avond waren de Duitsche bierhuizen opgevuld met politiseerende burgers, maar die, onder stroomen van den nationalen drank, een valsch nationaal gevoel bij elkaar opwekten, die het geluk der Oostenrijksche wapenen tot een zaak van eer voor geheel Duitschland maakten en den insluimerenden haat tegen Frankrijk wakker schudden. Hoe levendig de belangstelling in de staatkundige kwestiën ook was, het ontbrak volkomen aan doorzicht en het bleek dat, waar het er op aankwam in het gedrang der gebeurtenissen een standpunt te kiezen, alle vastheid werd gemist. 1)
De gebeurtenissen van 1859 hadden voor Duitschland blijvende gevolgen. De Duitsche kwestie, die sinds 1850 had geslapen, kwam wederom op den voorgrond; zij drong zich in de eerste plaats op aan de Pruisische regeering, die haar evenwel met slappe, weifelende handen aanvatte en waarschijnlijk voor het oogenblik liever geheel aan de binnenlandsche staatkunde zich zou gewijd hebben, dan op het gevaarlijk terrein der buitenlandsche politiek zich te begeven, waarop zij licht een neerlaag kon lijden, die haar gezag in Pruisen zelf zou schaden. Dat het groote vraagstuk der Duitsche eenheid ook in het volk begon te herleven, bleek uit de vorming van het ‘Nationalverein’, in den herfst van 1859. Het was de eerste private staatkuudige vereeniging, waarbij liberalen der verschillende Duitsche landen elkander de hand reikten. Het programma der ‘klein-Duitsche’ partij in het Frankforter Parlement werd, in hoofdtrekken, voor de mannen van het ‘Nationalverein’ de formule hnnner wenschen. De ervaring, gedurende de laatste gebeurtenissen opgedaan, drong op nieuw tot dat programma, waarbij Pruisen

{==235==} {>>pagina-aanduiding<<}
aan het hoofd der zuiver Duitsche staten werd geplaatst. Oostenrijk had de verwachtingen der liberalen bitter beschaamd en zijn vrienden ontnuchterd. Het had zich onmachtig getoond om Frankrijk weerstand te bieden en de schandelijke misbruiken in het bestuur, die aan den dag waren gekomen, hadden zóózeer het verval der geheele staatsinrichting bewezen, dat het zijn aanspraken op de hegemonie in Duitschland moeilijk met eenig recht kon staande houden. Pruisen daarentegen, ofschoon het lang niet alle wenschen had bevredigd, was gebleken de machtigste en gezondste staat te zijn, waarvan het meest was te wachten voor de verdediging van het Duitsche vaderland; terwijl de Zuid-Duitsche staten, die het vuur der hartstochten tegen Frankrijk hadden aangestookt, zich buiten staat hadden getoond den brand te blusschen die op het punt was geweest uit te barsten. Pruisen bovendien was in een phase van liberale ontwikkeling en had daardoor, bij zijn materieele overmacht, een zedelijk gezag, dat aanspraak gaf op de ondersteuning van alle vrijzinuigen.
Zoo trad Pruisen na 1859 onder de Duitsche staten wederom het meest op den voorgrond; maar de hooge plaats, die het een tijdlang als een vrijzinuig geregeerde staat innam, wist het niet lang te handhaven. Weldra begon de ongelukkige strijd, die met de neerlaag van het liberalisme en met de gedeeltelijke ontknooping der Duitsche kwestie in 1866 eindigde. Wat is het beloop van dien strijd geweest, welke eigenaardige fouten heeft de liberale partij daarin begaan?
Het ministerie Auerswald-Schwerin vond bij zijn optreden een ruim veld van werkzaamheid. Het moest in de meeste deelen der wetgeving hervormingen brengen. Bij alle vraagstukken nu, die reeds aan de orde waren, baarden de gebeurtenissen van 1859 een nieuw, dat weldra boven de andere zich deed gelden, - de kwestie der legerorganisatie. Toen het Pruisische leger in den zomer van 1859 op voet van oorlog gebracht werd, bleek de hooge noodzakelijkheid eener hervorming. De inrichting rustte nog op de grondslagen die na 1806, met het oog op zeer buitengewone omstandigheden, waren gelegd. Voor gewone tijden was een stelsel onvoldoende, waarbij aan de landweer, en dus aan mannen die slechts voor korten tijd tot den krijgsdienst werden opgeroepen, de voornaamste rol werd opgedragen. Bij den afkeer nu dien iedere

{==236==} {>>pagina-aanduiding<<}
militiewet opwekt, waardoor een zwaardere dienst wordt opgelegd, kwamen in Pruisen bijzondere omstandigheden, die een hervorming tot een uiterst tedere aangelegenheid maakten. Aan de oude inrichting knoopten zich de herinneringen aan de schoonste periode der Pruisische geschiedenis. Bovendien vreesde de liberale partij dat, wanneer de landweer en dus het volkselement in het leger op den achtergrond werd gedrongen, een waarborg zou worden weggenomen, dat de krijgsmacht niet tot impopulaire doeleinden zou kunnen aangewend worden. Het is met recht opgemerkt: alleen voor een regeering, die van geen onvrijzinnige nevenbedoelingen kon verdacht worden, was het mogelijk de openbare meening met een nieuwe inrichting van het leger te verzoenen 1). Maar aan de andere zijde kon een hervorming tegenover de aristocratie, die de militaire aangelegenheden als de gewichtigste van den staat beschouwde, een wapen in handen geven om haar tegenstand tegen andere hervormingen te breken. Die partij zou veel vergeven, wanneer de regeering de legerkwestie met ingenomenheid behandelde. Het ministerie begreep dat, en toen in den aanvang van 1860 de landdag geopend werd, gaf de troonrede het uitzicht op een samenhangend geheel van hervormingen. Op den voorgrond stond de legerorganisatie, als de gewichtigste maatregel voor de bescherming, voor de macht en grootheid van het land, die ooit aan de vertegenwoordiging was voorgesteld. Maar tevens werden wetsvoordrachten aangekondigd over het provinciaal bestuur, de drukpersvrijheid, het burgerlijk huwelijk en de grondbelasting, tot hiertoe zoo ongelijk over de burgers verdeeld. Bovendien werd gewezen op een voorstel tot hervorming der Bondsconstitutie en op het voornemen om in den Keurhessischen strijd tusschen beide te treden en voor de Duitsche belangen in de Elbe-hertogdommen op te komen.
Door dit programma versterkte het ministerie zijn gezag bij de liberale partij. In begeleiding van zoo populaire wetsvoordrachten, als voor het binnenlandsch bestuur werden aangekondigd, viel aan het voorstel tot een militaire hervorming een gunstiger ontvangst te beurt, dan het alleen zou hebben genoten; van het Herrenhaus hoopte men, dat het, ter wille van het laatste, de eerste met toegeeflijkheid zou behandelen.

{==237==} {>>pagina-aanduiding<<}

De heldere uitzichten waarmee het jaar 1860 begon werden weldra beneveld. De vriendschappelijke betrekking tusschen de liberale partij in het Abgeordnetenhaus en het ministerie begon te verkoelen, toen de kosten der legerorganisatie veel zwaarder op de financiën bleken te drukken, dan men verwacht had. Voorts had in het Herrenhaus een gebeurtenis plaats, die een slecht voorteeken was voor het gelukken van de plannen der regeering: de wet op het burgerlijk huwelijk werd door de eerste kamer verworpen. Daarna volgde een zwaarder slag. De wet tot regeling der grondbelasting, die aan de finantieele bezwaren der nieuwe militaire inrichting moest te gemoet komen, viel in het Herrenhans insgelijks en daarmee een wezenlijk deel der ministerieele plannen. Het was niet te wachten, dat het Abgeordnetenhaus de legerorganisatie, die door het Herrenhaus verlangd werd, zou goedkeuren, wanneer dit zijn medewerking weigerde tot een hervorming der burgerlijke wetgeving, vooral niet, wanneer de schouders van een deel van den adel vrij bleven van het dragen der aanzienlijke nieuwe lasten, die het militaire budget met zich sleepte.
In den loop van 1861 kwam een compromis tot stand. Het Herrenhaus nam eindelijk de wet op de grondbelasting aan, het Abgeordnetenhaus bewilligde de gelden voor de nieuwe inrichting van het leger als buitengewone uitgaaf, zoodat de zaak in beginsel onbeslist bleef. Dat redmiddel was niet gelukkig gekozen. Het Abgeordnetenhaus had een concessie gedaan, waardoor ook hetgeen zij in handen had gehouden, haar moest ontrnkt worden. Toen later de liberalen in de tweede kamer zwarigheden maakten om tot een definitieve vaststelling der nieuwe inrichting van het krijgswezen mede te werken, ging de reactionaire regeering, die op het ministerie Auerswald-Schwerin volgde, rustig haar gang en ontleende aan de bewering, dat de zaak niet ten halve voltooid kon blijven, een verdediging harer onwettige handelingen.
Intusschen begon het aanzien van het ministerie bij zijn eigen partij aanmerkelijk te dalen. Zijn buitenlandsche staatkunde, vooral tegenover den Keurvorst van Hessen, kenmerkte zich door zwakheid; in Pruisen zelf liet het zich door een misplaatste verdraagzaamheid terughouden van strenge maatregelen tegen het hoogere beambtenpersoneel, dat een bolwerk van het onde regeeringsstelsel was. Daarbij begonnen zich bedenkelijke reactionaire neigingen te vertoonen bij Wilhelm I, die sinds Januari

{==238==} {>>pagina-aanduiding<<}
1861, na den dood van Friedrich Wilhelm IV, als koning over Pruisen regeerde. Reeds als Prins-Regent had hij blijken gegeven van verkoeling zijner liberale sympathieën, maar sinds hij met de koninklijke waardigheid was bekleed, had de glans van zijn kroon zeer ongunstig gewerkt op de helderheid van zijn blik. Het verzet der liberalen tegen de legerorganisatie, zijn ‘eigenstes Werk,’ gelijk hij het noemde, bevorderde de ontwikkeling zijner reactionaire gezindheid, die in zijn bekrompenheid een van nature reeds zoo vruchtbaren bodem had. In den zomer van 1861 volgde de aanslag op het leven van den koning. Het zwakke onderscheidingsvermogen van den vorst zocht verband tusschen een op zich zelf staande daad en de liberale beweging, en de uiting van dankbaarheid voor zijn redding bestond in het offer van het overgebleven deel zijner vrijzinnige sympathieën. Bij de kroning in den herfst van dat jaar ontwaakte in hem de volle bewustheid van zijn koningschap door Gods genade; in dat besef nam hij zijn kroon ‘van de tafel des Heeren’ en de volksvertegenwoordiging daalde in zijn schatting tot den rang van een adviseerend lichaam.
Terwijl de koning in een andere richting zich bewoog dan in den aanvang zijner regeering, ging het Pruisische volk steeds verder in zijn liberale eischen. In Juni 1861 vormde zich de ‘Fortschrittspartei’, die tot in 1866 de groote meerderheid der vrijzinnigen in zich vereenigde; zij formuleerde in haar programma met bepaaldheid de eischen der jonge liberalen. Toen in December 1861 nieuwe verkiezingen voor het Abgeordnetenhaus plaats hadden, openbaarde zich de macht der nieuwe partij. De samenstelling en de geest der vergadering werd een geheel andere; het ministerie, dat weinige jaren geleden met bijna algemeene toejuiching was ontvangen, voldeed niet langer aan de eischen der meerderheid. De tweespalt tusschen de regeering en de ‘Fortschrittspartei’ openbaarde zich weldra in de zitting van 1862. Bij de behandeling van het budget verlangde de kamer de uitgaven in alle bijzonderheden te kennen; de regeering verklaarde voor dat jaar niet aan den eisch te kunnen voldoen en ontbond de kamer 1). Eer nog de nieuwe verkiezingen plaats hadden, trad

{==239==} {>>pagina-aanduiding<<}
het ministerie Auerswald-Schwerin af, waarschijnlijk tengevolge van machinatiën in de omgeving des konings. In de plaats der liberale bewindslieden kwam een reactionair ministerie aan het bestuur.
Zoo eindigde de ‘neue Aera.’ Drie-en-een-half jaar was het liberalisme aan het bewind geweest, toen het wederom verdrongen werd en een neerlaag leed, waarvan het zich nog niet heeft hersteld. Wat was de oorzaak van dien korten duur? Welke schuld heeft de vrijzinnige partij op zich geladen?
De toestand van Pruisen onder den Prins-Regent en gedurende de eerste jaren van zijn koningschap gaf schijnbaar aan de liberalen groote stof tot tevredenheid, maar was inderdaad niet wezenlijk onderscheiden van dien onder Friedrich Wilhelm IV. Het liberale regeeringsstelsel was niet het natuurlijk product van Pruisens ontwikkeling, maar een gift, die van den troon op het volk afdaalde. Die oorsprong nu moest aan het liberalisme een zeer vergankelijk karakter geven. Er was geen zekerheid dat de vorst zijn schenking als onherroepelijk zou beschouwen, dat zijn wil, die de grond was der gunstige wending in den politieken toestand van Pruisen, onveranderlijk zijn zou. En die onzekerheid moest te grooter voorkomen. naarmate men meer bedacht dat de koning geen helder hoofd, geen zelfstandig karakter bezat, maar bij alle eerlijkheid in zijn bedoelingen, uiterst bekrompen en buigzaam was. Eén voorval in zijn leven kon veel veranderen; het was mogelijk dat het volk den eenen dag in het bezit van vrijheid was, en den volgenden zich wederom onder strenge voogdij zag geplaatst. Pruisen was inderdaad nog vol van absolutistische elementen; de adel was nog ongetemd en alles behalve geneigd om in een constitutioneelen staat zich te schikken; in het Herrenhaus was hij de overwegende partij en openbaarde al het fanatisme van een macht, die voelt dat zij dreigt overvleugeld te worden; in het leger waren de hoogste rangen door adellijken bezet en onder de beambten was een groot aantal voorstanders van het oude regeeringsstelsel. De liberale staatsmannen, die in 1858 tot het bestuur werden geroepen, waren dus van alle zijden door tegenstanders omringd, die slechts eenigermate in ontzag werden gehouden, doordien de vorst in een liberale stemming verkeerde. De verschijning van een vrijzinnig bestuur was als die van een zomerschen dag in het vroege voorjaar, terwijl de lucht nog vol is van ele-
{==240==} {>>pagina-aanduiding<<}
menten, die een terugkeer der wintertemperatuur kunnen
doen verwachten.
De politiek der liberalen scheen onder die omstandigheden duidelijk voorgeschreven. Regeering en volksvertegenwoordiging moesten nooit een oogenblik den waren toestand uit het oog verliezen en steeds bedenken, dat het niet de onweerstaanbare kracht der constitutioneele beginselen, maar de onzekere gunst der kroon was geweest, die hun de overwinning had gegeven. Zij moesten met de grootste omzichtigheid te werk gaan en alles doen om de gunst van het oogenblik te bestendigen. Het liberale gedeelte der volksvertegenwoordiging behoorde vergevensgezind te zijn tegenover de fouten der ministers, en zich te wachten voor het stellen van overmatige eischen, in de overtuiging dat met iederen dag, dien zij aan het bestuur waren, de bodem onder hun voeten vaster, hun positie sterker werd. Zij moesten bedenken dat toegeven hier kracht bewees, het doorzetten van al zijn eischen zwakheid verried, en dat het plicht was, zijn constitutioneele idealen wel zuiver te bewaren, maar met resignatie de volkomen vervulling van den tijd te wachten. Alle fouten, zij het ook zulke, die iedere partij op hare beurt begaat, moesten bij den toestand, waarin Pruisen verkeerde, bijzonder noodlottige gevolgen hebben en konden aan de reactie op nienw een langdurigen triomf verzekeren. In één woord, hier was de plaats voor een conciliante politiek.
Noch de regeering noch de liberalen in de Pruisische tweede kamer hebben zulk een verzoenende en omzichtige staatkunde gevolgd. De ministers bekommerden zich te weinig om hun partij in het Abgeordnetenhaus en verzuimden haar voor te bereiden op hunne plannen. Maar het grootste onheil kwam van de zijde der liberale partij in de kamer. Het geluk was haar voorzeker niet gunstig, toen zij zoo spoedig overvallen werd door de militaire kwestie, die haar terstoud met den koning en den adel in conflict bragt en het geduld, dat van haar gevorderd werd, op de zwaarste proef stelde. Het moest haar veel zelfoverwinning kosten inschikkelijk te zijn, terwijl het Herrenhaus onverzettelijk bleef, en bij het grootste deel der burgers een rechtmatige afkeer bestond van de militaire aristocratie, die met een onverdragelijke aanmatiging zich liet gelden. Maar op het eigenaardig standpunt der Pruisische liberalen was een oogpunt te vinden, van waar de militaire organisatie in een gunstig licht

{==241==} {>>pagina-aanduiding<<}
moest komen 1). Zij hadden in hun programma de Duitsche kwestie opgenomen en de meerderheid kende aan Pruisen de roeping toe, om zich aan het hoofd van Duitschland te stellen. De bereiking nu van dat groote doel eischte voor langen tijd een abnormale legermacht, een buitengewone krachtsinspanning. Men wenschte wel den vreedzamen weg van ‘zedelijke veroveringen’ te bewandelen, maar was het niet te voorzien dat, wanneer men eenmaal zijn zedelijke winst zou gaan realiseeren, een botsing met de vorsten der kleinere staten zeer waarschijnlijk, met Oostenrijk onvermijdelijk zou zijn? Sardinië strekte hier weder tot voorbeeld. Ook dit had in Italië zedelijke veroveringen gemaakt, maar om de aldus gewonnen staten werkelijk in bezit te nemen was een oorlog met Oostenrijk noodig, dat de uiting der sympathieën van het volk onderdrukte en een toenadering tot Piëmont onmogelijk maakte. Hadden de liberalen terstond toegegeven, wat de meerderheid na veel vernedering inwilligde, toen in den veldtocht van 1866 de nieuwe inrichting van het leger de zwaarste proef schitterend had doorstaan, zij zouden waarschijnlijk hun terrein hebben behouden. Reeds in den aanvang van 1860 zeide Mantenffel: ‘waren de liberalen handig, zij zouden ons door middel van de militaire kwestie voor altijd van het roer verdringen’.
De geheele houding der liberale partij bewees, dat zij den grond niet kende waarop zij opereerde. Toen de verwachtingen, die men aan de ‘neue Aera’ vast knoopte, niet terstond vervuld werden ging men onmiddellijk de vesting der reactie bestormen, die jaren lang versterkt was geworden. Het gevolg was dat de koning achteruit week, niet om toe te geven, maar om zich in de armen der behoudende partij te werpen; en dat die partij zelve door de forsche behandeling tot fanatisme werd geprikkeld. De Fortschritts-mannen wierpen het vrijzinnige ministerie omver zonder zich om de toekomst te bekommeren of zonder te bedenken dat men niet in Engelsche toestanden leefde en geenszins zeker kon zijn, dat bij een parlementaire overwinning de ministerieele zetels van zelf in de handen der overwinnende partij zouden vallen. En was er werkelijk grond om te hopen dat zij de natuurlijke opvolgers in het bewind zouden zijn? De leden van het ministerie Auerswald-Schwerin, ofschoon liberaal, voerden

{==242==} {>>pagina-aanduiding<<}
voor een groot deel titels, die verzoenend werkten in de hooge kringen; de adellijke wapens van de meesten hunner dekten eenigermate de lading, die zij met zich voerden. Maar kon de ‘Fortschrittspartei’ verwachten dat zij geroepen zou worden aan een hof, waar de overtuiging was uitgesproken, dat de rang van mensch eerst aanvangt met dien van baron?
De fouten der liberale partij zijn verklaarbaar; zij hadden haar grond in het verleden der Duitsche geschiedenis. Wederom bleek het dat het Duitsche leven zich onharmonisch had ontwikkeld en dat de theorie de werkelijkheid ver vooruit was. De meeste liberalen hadden het ideaal van een constitutioneelen staat voor oogen, en leefden met hunne gedachten in het staatsrecht van andere volken, die in politieke ontwikkeling het Duitsche overtroffen. Velen hadden, terwijl het niet gelukte een staatsgebouw op te trekken, dat eenigszins aan hun eischen voldeed, zich getroost met in de diepte der menschelijke natuur wijsgeerige grondslagen voor den staat te zoeken. Zoo waren zij bedorven kinderen van het ideale geworden 1). Toen nu de verandering van regeeringsstelsel in 1858 een opwekking van het publieke leven ten gevolge had en de gebonden politieke krachten ontboeid werden, trad men terstond met al de eischen op, die men theoretisch had leeren kennen en wilde onmiddelijk de kloof dempen, die zoo lang ideaal en werkelijkheid had gescheiden. In die beweging openbaarde zich tevens al de rechtmatige trots eener burgerij, die haar waarde voelt, die beseft dat zij door arbeid zich heeft verheven, dat zij de eigenlijke levenskracht der maatschappij is, dat aan haar de toekomst behoort. Lang had men zich getroost bijna geen aandeel te hebben aan het bestuur van den staat en elders vergoeding gezocht voor hetgeen men miste; nu men iets ontving, verlangde men de volle maat. Waarom zou een zoo hoog ontwikkeld volk, volkomen rijp voor eigen bestuur, niet de volle rechten van staatsburgers genieten? Waarom zou
men niet terstond een vollen druk uitoefenen op de wederstre vende machten? Het viel moeilijk te bedenken, dat men de gevolgen van

{==243==} {>>pagina-aanduiding<<}
het ongeluk en de fouten van het voorgeslacht had te dragen en niet op eenmaal alles vermocht, waartoe een volk in staat is, dat lang reeds een gezonde politieke ontwikkeling heeft gehad. -
Een noodlottige periode in de geschiedenis van het Pruisische liberalisme volgde op de aftreding van het Ministerie Auerswald-Schwerin 1). Men had vrijzinniger mannen verlangd dan de afgetreden ministers waren en ontving een hartstochtelijk reactionair bewind. De nieuwe regeering kwam wel in enkele opzichten aan het verlangen der oppositie te gemoet, maar haar toegeven bleek weldra een bittere ironie te zijn. Het Abgeordnetenhaus ontving een budget, naar zijn wensch ingericht, maar het eenige voordeel was, dat het nu in bijzonderheden de uitgaven kende, die tegen zijn wil werden gedaan. Ook in de kwestie der legerorganisatie deed de regeering concessiën, maar toen de liberale partij, door de inwilligingen niet bevredigd, een grooten aanval op het geheele plan beproefde, riep de koning von Bismarck als reactionair dictator te hulp 2). De Fortschrittspartei was weldra in de gelegenheid te beseffen, wat zij gedaan had, toen zij de vorige ministers verstootte. Terwijl deze zoolang mogelijk weerbarstige reactionaire beambten op huu plaats hadden gelaten, kon nú een ambtenaar geen duidelijke blijken geven van liberale sympathiëen zonder gevaar van in ballingschap gezonden te worden naar een afgelegen post. De regeering begon op de verkiezingen te werken, zonder in het allerminst van haar ongeoorloofde inmenging een geheim te maken; de vrijheid der drukpers werd belemmerd en de vroegere heerschappij der politie keerde terug.
Het Pruisische volk kwam in rep en roer. Dagbladen, stedelijke besturen, de academische senaat van Berlijn verhieven hun stem tegen den druk dien de regeering uitoefende; het was de gulden tijd der protesten. De liberale partij was echter geenszins ontmoedigd, maar integendeel bereid tot nieuwe aanvallen; de optimisten onder haar zagen wellicht in den tegenstand, dien

{==244==} {>>pagina-aanduiding<<}
zij ontmoette, een heilzamen prikkel tot nieuwe krachtsinspanning. Telkens wanneer het Abgeordnetenhaus was ontbonden, vaardigden de kiezers een kamer af, gezuiverd van hen, die tot inwilligen geneigd waren geweest; de Fortschrittspartei werd steeds talrijker, zoowel in als buiten de vertegenwoordiging. En toch was de geslagen partij krachtiger dan de overwinnende. Ofschoon ieder jaar het budget, dat door de ministers was voorgelegd, door de kamer geheel werd gewijzigd, bekommerde de regeering zich weinig om dien tegenstand en ging rustig haar gang; zij liet de gehavende begrooting door het Herrenhaus verwerpen en beweerde, dat, indien tusschen de drie factoren der wetgevende macht geen overeenstemming heerschte, het oude budget van kracht bleef; voor hetgeen daarboven noodig was, nam zij haar toevlucht tot den ‘staatsschat’. De strijd tusschen regeering en volksvertegenwoordiging werd met de uiterste verbittering gevoerd. De ministers behandelden de kamer met voorbeeldelooze minachting en wendden eer prikkelende dan stillende middelen aan. Het Parlement van zijne zijde was onverzoenlijk. Ook de kracht, die von Bismarck tegenover het Buitenland ontwikkelde, de welverdiende minachting waarmede hij den keurvorst van Hessen behandelde, de overwinning, die hij met de zending van den beroemden ‘veldjager’ behaalde, terwijl zijn voorgangers met deftige diplomatieke zendingen niets hadden verkregen, de bevrediging van een lievelingswensch van het geheele Duitsche volk door de verovering van Sleeswijk-Holstein, waren niet in staat het Abgeordnetenhaus tot toegeeflijkheid te stemmen.
De liberale partij kon aanvankelijk moeilijk anders handelen dan zij deed. Nadat zij een bevriend ministerie had verworpen, omdat het niet in alles aan haar eischen voldeed, kon zij niet terstond aan een bepaalden vijand zich onderwerpen. Bovendien verkeerde zij nog steeds in een valschen waan omtrent de sterkte der tegenpartij en haar eigen kracht. Men had in den aanvang een geringen dunk van von Bismarck's talenten. Men herinnerde zich zijn woeste houding op den landdag van 1847, in de Kamer van 1849 en in het Parlement van Erfurt; men wist dat hij als diplomaat te Frankfort en te Petersburg zich zelf en zijn regeering telkens in moeilijkheden had gebracht, en beschouwde hem als een politieken avonturier, die spoedig in zijn eigen strikken zou verward raken.

{==245==} {>>pagina-aanduiding<<}
Toen, in het bekende proces tegen twee afgevaardigden, het ‘Obertribunal’ uitspraak deed ten nadeele der vrijheid van spreken in het parlement, bleek het dat de reactie ook in het hoogste gerechtshof nog een sterken post bezet hield. De liberalen vleiden zich, dat zij, ondanks hun neerlagen, voortdurend zedelijke overwinningen behaalden. In den aanvang was dat werkelijk het geval. De groote meerderheid van het Duitsche volk stond aan de zijde der vrijzinnige partij en met vereering werden de namen der voorvechters genoemd. Maar de krachtigst uitgesproken wenschen, de eenstemmigheid der kiezers waren niet in staat de regeering omver te werpen. In den vierjarigen strijd werd wel de roem der Duitsche welsprekendheid verhoogd, maar de verwachting beschaamd, dat eindelijk het oogenblik gekomen was, waarop het Pruisische volk met alle kracht zijn vrijheid zou weten te handhaven. Het Abgeordnetenhaus inzonderheid bleek krachtiger in woorden dan in werken. Telkens verwachtte het Buitenland dat de debatten in de Pruisische kamer het voorspel waren eener bloedige tragedie en even dikwijls eindigde alles met de vreedzame oplossing eener comedie. Men trad op met een onstuimigheid, die voor het uiterste bewaard moet blijven, met redevoeringen, die het laatste woord moeten zijn, dat een volk spreekt, eer het zijn redding bij de revolutie gaat zoeken en toch bestond het eenig werkelijk verzet, - behalve in het vruchteloos wijzigen van het budget, - in het stellen van moties in de kamer en het opwekken van emoties daar buiten. Kon men ten slotte de verdenking ontgaan, dat de geheele beweging slechts op de oppervlakte van het gemoed plaats had, dat de kracht der hartstochten niet geëvenredigd was aan het pathetische der woorden en de heftigheid der besluiten? De liberale partij evenwel was besloten met haar verzet op den wettelijken weg te blijven en deinsde terug voor de verwarring eener omwenteling. En al had
zij ook tot een revolutie haar toevlucht willen nemen, haar pogingen zouden waarschijnlijk vruchteloos zijn geweest. Een volk dat in een toestand is, als waarin het Pruisische verkeerde, verdraagt veel onthouding van staatkundige rechten, die voor de groote menigte altijd iets afgetrokkens hebben. Wanneer handel en nijverheid bloeien, wanneer de administratie van een land in goede orde is, wanneer die klassen van het volk, die bij een revolutiestrijd de linietroepen uitmaken, niet in beweging zijn, ontbreken de voor-
{==246==} {>>pagina-aanduiding<<}
waarden van een opstand. Alleen de weigering van betaling der belastingen zou een uitvoerbaar en volkomen gerechtvaardigd middel van verzet zijn geweest, een waardige daad na alle protesten. Het is waar, men zou dan den wettelijken weg hebben verlaten. In de Pruisische constitutie toch was vastgesteld, dat de bestaande belastingen voortdurend zouden geheven worden, tot dat zij door een wet werden veranderd 1). Men had vroeger geen gehoor gegeven aan Dahlmann's dringende waarschuwing tegen de gevaren dier bepaling; zij werd onschadelijk geacht, omdat de regeering geen uitgaven zou kunnen doen, wanneer de volksvertegenwoordiging het budget afkeurde. Maar was het niet een strijd met zeer ongelijke wapenen, terwijl de regeering voor geen ongrondwettige handelingen terugdeinsde, steeds met wettelijke middelen te blijven schermen? Was men nu evenwel in ieder geval tot het laatste besloten, dan had men althans elke aanleiding tot nieuwen strijd en nieuwe vernedering behooren te vermijden, en niet, telkens wanneer men op de eene wang was geslagen, ook de andere moeten toekeeren.

VIII.

Niemand kan bepalen waar het einde van den strijd zou geweest zijn, indien geen buitengewone gebeurtenissen tusschen beide waren gekomen. Zulke gebeurtenissen bracht in ruimen overvloed de zomer van het jaar 1866 2).
Zelden heeft in de stemming van eenig volk binnen korten tijd een omkeering plaats gehad, zoo als bij het Pruisische. Toen reeds de voorteekenen van een naderenden oorlog met Oostenrijk zich vertoonden, bleef de liberale partij alle ondersteuning aan de regeering weigeren en alles versmaden, wat deze haar aanbood. Toen von Bismarck, de vijand van alle volksvertegenwoordiging, onverwacht de hoogste troef uit zijn spel uitspeelde

{==247==} {>>pagina-aanduiding<<}
en een Duitsch Parlement voorstelde, dacht ieder aan het begin eener nieuwe comedie, die in dubbele mate de verontwaardiging opwekte, omdat de dierbaarste politieke wensch van het Duitsche volk het onderwerp daarvan uitmaakte. Nog onmiddellijk vóór den oorlog duurde de verbittering voort. Men hoorde van spanning, van toenemende, van de uiterste spanning waarin het volk verkeerde en verwachtte een uitbarsting, waarbij niet Oostenrijk maar de Pruisische regeering zou getroffen worden. Tot het laatste oogenblik bleven de gelden voor het leger geweigerd; het stedelijk bestuur der hoofdstad verzette zich tegen de buitengewone finantieele maatregelen, die de regeering nam; de zenuw van den oorlog scheen afgesneden. Zelfs onder de troepen, die naar den strijd werden gevoerd, was de wrok jegens den binnenlandschen vijand grooter dan de haat tegen den buitenlandschen.
Dat alles verhinderde de vredebreuk niet. Von Bismarck kende de waarheid van het woord van Friedrich von Gagern, dat het Duitsche volk het vermogen bezit om met gelatenheid te vertwijfelen en liet zich geen oogenblik weerhouden door den fellen tegenstand. Het antwoord op de adressen voor het behoud van den vrede, die van alle zijden toestroomden, luidde, dat de koning met leedwezen zag het gemis aan bereidwilligheid om offers voor het vaderland te brengen.
Slechts weinige weken duurde de oorlog, maar in dien korten tijd - welk een verandering! Oostenrijk was overwonnen en buiten Duitschland gesloten; aan den staat, die zoo lang de wet had voorgeschreven, was de wet gesteld. Hannover, Nassau, Hessen en Frankfort waren veroverd, Saksen was tot onderdanigheid gedwongen, Zuid-Duitschland had moeten bukken. De verwachtingen van 1848, hoever zij zich ook uitstrekten, waren een kinderlijke droom bij deze realiteit. De aanzienlijke partij in Duitschland, die steeds met onwankelbaar geloof had vastgehouden aan de groote roeping van Pruisen, die de geheele Duitsche geschiedenis sinds den dertigjarigen oorlog als een voorbereiding tot de Pruisische heerschappij beschouwde, zag haar hoop vervuld. Het verleden zelfs kwam in een rozenkleurig licht. De gestrengheid, waarmee zoo lang was geregeerd, de tucht waaronder het volk was gehouden, waren noodig geweest, om Pruisen in staat te stellen tot de groote dingen, die het nu had volbracht. Het oude, ontzagverwekkende Duitsch-
{==248==} {>>pagina-aanduiding<<}
land had door Pruisen zijn roem herkregen, was door Pruisen verheven tot den rang, waarop het aanspraak had. Sinds eeuwen had de Duitscher niets meer gekend van den trots, waarmee de Romein het ‘civis Romanus sum’ uitsprak; nú had men op eenmaal recht tot fierheid op zijn afkomst. De veldslagen in Boheme waren tooverslagen, die de gemoederen onherkenbaar veranderden. Bismarck werd verheven tot een Voorzienigheid, die het volk wel langs donkere paden had geleid, maar met wijze bedoelingen en wetende dat zij tot het heil van Duitschland voerden. De hand die verdrukte werd nu gezegend. 1) Zelfs de onverzettelijkste democraten werden meegesleept door den stroom en hechtten het zegel hunner goedkeuring aan hetgeen geschiedde.
De groote gebeurtenissen van 1866 brachten de liberale partij in een gistingsproces, waaruit zij in een geheel nieuwen vorm te voorschijn kwam. Nu zij plotseling op een nieuwen bodem stond, nu zij onder andere omstandigheden leefde en andere problemen voor zich zag, begon zij zich anders te organiseeren. Een groot aantal liberalen, waaronder een aanzienlijk deel der Fortschrittsmannen, sloot zich aaneen onder den naam van ‘nationaal-liberale’ partij. In haar programma stond de bevordering van de eenheid op den voorgrond; het nationale element was een bijmengsel bij het liberale, waardoor de kracht van het laatste zoozeer werd gebonden of althans getemperd, dat het

{==249==} {>>pagina-aanduiding<<}
zich nooit boven het eerste kon doen gelden. In de nieuwe kamer, die den 5den Augustus 1866 bijeenkwam, bleek op de merkwaardigste wijze de nieuwe geest, die de vrijzinnigen bezielde. Alle liberale fracties waren dooreengeworpen, alle antecedenten schenen vergeten. De meesten, die als trouwe aanhangers der Fortschrittspartei de vroegere kamer hadden verlaten, traden na drie maanden met een geheel andere gezindheid de nieuwe binnen. De regeering begon met de hand der verzoening te reiken en diende een indemniteits-wet in, waarbij de onwettelijke toestand der laatste jaren werd erkend. De kamer, die evenzeer als de ministers, naar eendracht verlangde, nam de wet aan en was tevreden met de erkenning van haar recht om de gelden van het budget te bewilligen of te weigeren. De ongewone toegang tot de beurs van den staat, dien de regeering zich geopend had, toen het Abgeordnetenhaus hardnekkig de koorden hield toegetrokken, werd gesloten en het was alleen een wanklank in de harmonie dier dagen, toen de koning met naïeve openhartigheid verklaarde, dat hij, onder, gelijke omstandigheden, als vroeger, op dezelfde wijze zou handelen als gedurende de jaren van het conflict. 1) Bij de behandeling van het budget voor 1867, vertoonde zich dezelfde verzoenende stemming. De groote militaire kwestie, die zes jaren lang het onderwerp van den hevigsten strijd was geweest, was verdwenen; de schitterende uitkomst van den veldtocht maakte allen tegenstand op dit punt onmogelijk. Zoo werd in Pruisen de vrede tusschen de regeering en de volksvertegenwoordiging hersteld op voorwaarden, die bewezen, dat bij Königgrätz, even volkomen als het Oostenrijksche leger, het liberalisme was geslagen.
De merkwaardige verandering in de stemming van de meerderheid der liberale partij in Pruisen en in de staten, die bestemd waren om door een nieuwen band vereenigd te worden, bleek even duidelijk bij de stichting van den Noord-Duitschen Bond. Met dezelfde vredelievende gezindheid, waarmee de Pruisische Tweede Kamer de regeering had ondersteund, ondernam de Rijksdag het groote werk, waartoe hij bijeen geroepen was.

{==250==} {>>pagina-aanduiding<<}

Het gaf rijke stof tot vergelijking toen Simson, dezelfde die na Heinrich von Gagern het Frankforter Parlement presideerde, het voorzitterschap van den Rijksdag aanvaardde. De democratische partij, die in 1848 een bijna beslissend overwicht had, was nu nauwelijks vertegenwoordigd en van de leden der Frankforter vergadering, die naar den Rijksdag werden afgevaardigd, waren de meesten door een ondervinding van negentien jaren veel veranderd. Voor het grootste deel was het tegenwoordig Parlement samengesteld uit een jonger geslacht, maar dat nog kort geleden menige illusie met het oude gemeen had, en, even als dit, menige bittere ervaring in den politieken strijd had opgedaan. Groot was het verschil van toestanden tusschen 1848 en thans. De zetel van het toenmalige Parlement was nu als een vijandelijke stad in handen van Pruisen. Het werk der Duitsche eenheid, toen van Berlijn uit gedwarsboomd, was nu van daar uit begonnen; de rol, die men toen aan Pruisen had willen opdringen, had het nu vrijwillig op zich genomen. In 1849 had men Oostenrijk buitengesloten uit den kring, dien men op het papier had getrokken, maar om weldra te ondervinden dat het de macht bezat om alle plannen te verijdelen en de mogendheid, voor wie men de keizerskroon bestemd had, te vernederen; nu had Oostenrijk moeten zwichten voor zijn ouden tegenstander. De taak van den Rijksdag was een geheel andere dan die van het Parlement in 1848. Had men toen een constitutie te ontwerpen voor een rijk, dat nog niet bestond, maar eerst door besluiten in het leven moest geroepen worden, nu stond men op den bodem der faits accomplis en had een afgebakende statengroep te organiseeren. Het was kenmerkend voor de veranderde stemming, voor de grootere bescheidenheid der wenschen, dat men nu tevreden was met een Bond, waarvan én Oostenrijk én Zuid-Duitschland waren buitengesloten, terwijl in 1848 voor zeer velen reeds de uitsluiting van Oostenrijk alleen een ondragelijke verminking
hunner schoonste politieke idealen was.
Het ontwerp eener grondwet voor den Noord-Duitschen Bond, dat in Maart 1867 aan den Rijksdag werd voorgelegd, verschilde hemelsbreed van de constitutie, die in 1849 door het Parlement van Frankfort was aangenomen. De toenmalige grondwet was een theoretisch voortbrengsel. In die dagen, toen het volk zich almachtig gevoelde en alles bereikbaar

{==251==} {>>pagina-aanduiding<<}
achtte, was men alleen met zijn wenschen te rade gegaan. Het tegenwoordig ontwerp daarentegen kenmerkte zich door een practischen geest. Van de ‘grondrechten,’ die in de constitutie van 1849 een zoo belangrijke plaats innamen, aan wier vaststelling het Parlement maanden lang had gewerkt, was hier geen spoor te vinden. Het beproefde slechts de gemeenschappelijke stoffelijke belangen te regelen, eenheid te brengen in spoorwegen, telegrafen, postwezen en legerinrichting; met de rechtspleging, met de belangen van onderwijs, van wetenschap en kunst liet het ontwerp zich niet in. De band waardoor de staten tot eenheid werden verbonden, was los genoeg om bij het inwendig bestuur vrijheid van beweging of, waar het verlangd werd, gelegenheid tot stilstand toe te laten.
Het ontwerp eischte van de liberale partij een groote mate van zelfverloochening. Men kon zich niet ontveinzen, dat de Bond ver beneden de verwachtingen en de eischen van het theoretisch staatsrecht bleef. 1) Eén ding slechts troostte, hij droeg niet het opschrift: hier treedt de hoop niet binnen. De ontwerpers zelven erkenden, dat hij een voorloopig karakter had, en Bismarck sprak in een merkwaardige redevoering, waarin hij voor een oogenblik zijn bekrompen standpunt verliet en met een vrijen blik in de toekomst zag, de overtuiging uit, dat door de voorgestelde constitutie slechts ‘de baan voor Duitschland werd vrijgemaakt,’ en dat men ‘zooveel vertrouwen op den Genius van het volk kon hebben, dat het op die baan
het pad

{==252==} {>>pagina-aanduiding<<}
zou weten te vinden, dat tot het doel zou voeren.’ 1) De nationaal-liberale partij, die in den Rijksdag een bepaalde overmacht bezat, was tot groote offers bcreid; zij stelde zich voortdurend het verleden der Duitsche geschiedenis, met al zijn mislukte pogingen om tot eenheid te komen, voor den geest; zij dacht inzonderheid aan Fraukfort en Erfurt en gevoelde dat de verplichting op haar rustte, om het gebouw, waarvan de muren waren opgetrokken, ‘zoo spoedig mogelijk onder dak te brengen.’ Maar de grens der inwilligingen werd duidelijk getrokken. Dit stond vast, - zoo sprak Twesten, één van de leiders der partij, - de vergadering mocht haar toestemming niet geven tot eenige bepaling der Bonds-Constitutie, die den weg zou kunnen versperren voor een verderen bouw en den gang der toekomstige ontwikkeling in richtingen dringen, die ieder, op zijn standpunt, voor verderfelijk moest verklaren. 2) In dien geest werd het ontwerp geamendeerd. Vóór alles begreep men, dat groote veranderingen noodig waren in de voorgestelde bepalingen omtrent het budget voor leger en marine. De ontwerpers waren met recht van de onderstelling uitgegaan, dat de nieuwe Bond niet door louter vrienden omringd zou zijn. In die onderstelling werden groote sommen voor het budget van oorlog gevorderd. De bevoegdheid nu om die gelden toe te staan of te weigeren, was aan het Parlement zoo goed als ontnomen, en het oorlogsbudget was tot een heiligen grond gemaakt, waarop de Rijksvertegenwoordiging niet mocht treden. 3) De nationaal-liberalen konden onmogelijk toestemmen in die beperking van de macht van het Parlement; een toegeven op dit pnnt zou een overschrijden van de uiterste grens hunner concessiën geweest zijn. Na lange beraadslagingen en nadat een wijziging, door den
Rijksdag in het ontwerp gebracht, door den Bondsraad voor onaannemelijk was verklaard, kwam het tot een vergelijk, waarbij het militaire budget en de sterkte van het leger tot het einde van 1871 onveranderlijk werden vastgesteld, om daarna door een wet te worden geregeld. 4) Ook tegen de bepalingen, dat beambten in dienst van een der Bondstateu niet verkiesbaar

{==253==} {>>pagina-aanduiding<<}
zouden zijn voor den Rijksdag, en dat de leden van het Parlement in die betrekking geen bezoldiging of schadeloosstelling zouden ontvangen, kwam het liberale element in de nationaal-liberalen in opstand. 1) Toch werden ten slotte de vrijzinnige bedenkingen tegen die indirecte beperking der verkiesbaarheid wederom ten onder gebracht, toen de regeeringen der Bondstaten aan een wijziging hun goedkeuring onthielden. 2) Om zich voorts den weg tot herziening der constitutie niet te laten versperren door de mogelijke weigering van één der Bondstaten om tot wijzigingen mee te werken, wisten de nationaal-liberalen de bepaling te verkrijgen, dat ‘veranderingen op den weg der wetgeving zouden plaats hebben,’ en dat in den Bondsraad, in plaats van eenstemmigheid, een meerderheid van ⅔ der vertegenwoordigde stemmen zou noodig zijn. 3) Het ontwerp eindelijk bepaalde omtrent de betrekking der Zuid-Duitsche staten tot den Noord-Duitschen Bond alleen dit, dat zij door bijzondere verdragen zou geregeld worden. 4) De overgroote meerderheid had geen vrede bij die bepaling. Het viel hard genoeg om Zuid-Duitschland voorloopig uit den Bond te zien uitgesloten; de Mainlinie was een scheur midden in het ideaal der Duitsche eenheid. Men wilde reeds bij deze constitutie getuigenis afleggen van zijn hoop, dat de scheiding tusschen Noord en Zuid slechts tijdelijk zou zijn en den weg af bakenen, waarlangs de kloof zou kunnen worden overschreden. 5) Maar men begreep tevens dat, bij den naijver van Frankrijk en den wrok van Oostenrijk, groote voorzichtigheid noodig was en dat de beslissing omtrent de tijdigheid aan de diplomatie
moest worden overgelaten. Men sloot daarom, nadat een voorstel, dat iedere Zuid-Duitsche staat naar welgevallen in den Bond zou kunnen treden, was verworpen, de constitute met deze bepaling, dat die intreding ‘op voorstel van het Bondspraesidium, op den weg der wetgeving’ zou plaats hebben. 6)

{==254==} {>>pagina-aanduiding<<}

De plotselinge omkeering der liberalen, die èn in de Pruisische tweede kamer èn in het Noord-Duitsche Parlement zoo verrassend zichtbaar was, hun verzoenende stemming kort na den felsten haat, behooren tot de merkwaardigste staatkundige verschijnselen van onzen tijd. De natuurlijke beschuldiging lag voor de hand, dat inzonderheid het Pruisische volk ter eere zijner overwinningen het grootste ‘offerfeest van beginselen’ vierde, dat ooit werd aanschouwd, en een groot deel van Duitschland scheen verzonken in de aanbidding van het succes. Letten wij evenwel op de hoofdleiders der beweging, bij wie de veranderde gezindheid het duidelijkst in het oog viel, dan blijkt dat oordeel onvoldoende te zijn ter verklaring van het ingewikkelde verschijnsel dat zich voordeed. Onder die leiders was een groot aantal mannen, aan wie onmogelijk karakter kon ontzegd worden en wier volharding in den strijd voor liberale beginselen allen twijfel aan hun diep gewortelde liefde tot vrijheid buitensloot.
Tot een billijke beoordeeling van de houding der liberale partij is het noodig zich den gang harer overleggingen voor den geest te plaatsen. De onderwerping der liberalen was niet het gevolg van karakterloosheid, maar een harde noodzakelijkheid, die haar grond had in hun vroegere fouten. Zij hadden den weg afgekeurd, waarlangs Bismarck de Duitsche eenheid wilde bereiken, maar niet weten te verhinderen dat Pruisen op dien weg werd meegesleept. De oorlog was tegen hun wil begonnen. Maar nadat de strijd eenmaal was aangevangen, was ondersteuning der regeering noodzakelijk tot verdediging van het land. En toen de overwinning behaald, toen de eenheid van Duitschland voor een deel was verkregen, meenden de liberalen niet anders te kunnen doen, dan de vruchten van den oorlog aannemen. Zou het niet, - zoo redeneerde men, - een doctrinaire staatkunde in den hoogsten graad zijn geweest, die vruchten te versmaden alleen om de hand, die ze aanbood? Het bloed van duizenden had gestroomd; mocht men, door voortzetting van den binnenlandschen strijd, het gevaar uitlokken dat het vergeefs zou hebben gevloeid? En indien men den binnenlandschen strijd had willen hervatten, zou er eenige kans op overwinning geweest zijn, juist nu de regeering door haar voorspoed sterker was dan ooit? En eindelijk, indien men bij machte geweest was de parlementaire wapenen wederom ter hand te nemen, zou het verstandig geweest zijn terstond na den oorlog

{==255==} {>>pagina-aanduiding<<}
den man te verwijderen, die de ingewikkelde draden der buitenlandsche politiek vasthield? Nog moest men door vele moeilijkheden heenworstelen en, bij het dreigen van een storm uit het Westen, werd groote voorzichtigheid vereischt. Zou men, door Bismarck nu te doen vallen, het vaderland niet aan dezelfde gevaren blootstellen, waarin een leger gestort wordt, dat van veldheer wisselt, terwijl de strijd nog voortduurt?
Toen de liberale partij in Pruisen vrede sloot met de regeering en op den Rijksdag medewerkte tot een constitutie, die haar verwachtingen zeer onbevredigd liet, was zij niet geneigd de vrijheid prijs te geven voor de stoffelijke voordeelen die de nieuwe Bond buiten twijfel opleverde en haar hoogste rechten in den staat op te offeren. Haar motieven en verwachtingen rustten op de ervaringen, die zij uit de geschiedenis van het verleden putte en op de beschouwing van den eigenaardigen toestand, waarin Duitschland nog verkeerde.
Bij den politieken strijd in Duitschland stond nu eens de vrijheid, dan de eenheid op den voorgrond; dan wederom trachtte men beide tegelijk te verkrijgen. In 1848 greep men èn naar vrijheid èn naar eenheid, en bereikte geen van beiden. Tusschen 1853 en 1866 was de vrijheid het groote doel van den strijd. Maar terwijl de liberalen uitsluitend op dat doel hun oogen richtten, werden zij door de Duitsche kwestie in de flank aangetast. Aangelokt door de vaan der Duitsche eenheid, die Bismarck ontrolde, gaven zij gewillig zich over en sloten zich bij de vijandelijke gelederen aan. Het onmiddelijk doel van hun streven werd nu wederom een ander. Zij beschouwden de eenheid, waartoe zij nu medewerkten, als den stevigsten grondslag der vrijheid. Men ontveinsde het zich niet dat voor de laatste niet terstond een bloeitijd zou aanbreken, maar in de vaste overtuiging, dat op den bodem der eenheid, waarop men door de gebeurtenissen zich geplaatst zag, de vrijheid noodzakelijk moest ontluiken, wilde men vóór alles dien grond helpen bereiden. 1) De liberalen geloofden dat, wanneer zij eerst de

{==256==} {>>pagina-aanduiding<<}
eenheid zochten, met haar hun alle dingen zouden toegeworpen worden.
De veelheid der Duitsche staten was een der groote oorzaken van de machteloosheid van het liberalisme. Telkens moest de vrijzinnige partij ondervinden, dat de grenzen der verschillende staten haar vaneen scheidden en haar krachten verlamden. De vorsten daarentegen, in den regel reactionair en despotisch gezind, konden, gelijk wij in de periode na 1815 opmerkten, sinds de stichting van den Duitschen Bond, zich nauw aaneensluiten. En bij dien Bond was geen schijn van volksvertegenwoordiging; alle middelen ontbraken om eenige prikkeling aan te wenden op dat trage lichaam. Door de uitkomsten van den oorlog van 1866 zag de liberale partij zich voor een toekomst geplaatst, beter dan het verleden. Na de ineensmelting van Hannover, Hessen en Nassau met Pruisen konden de vrijzinuigen dier landen zich vereenigen en de oude Bond werd vervangen door een nieuwen, met een Rijksdag, waarheen alle staten van Noord-Duitschland hun vertegenwoordigers zenden en die met een wetgevende macht is bekleed. Terwijl de vroegere Bond een centrum van despotisme was, vleide men zich, dat de nieuwe een middelpunt voor het liberalisme zou worden. Men hoopte dat de Rijksdag langzamerhand zijn invloed zou doen gelden buiten de grenzen zijner wettelijke bevoegdheid, dat hij zich boven de wetgevingen der verschillende staten zou verheffen en een gewicht verkrijgen, dat sterk zou drukken op de verkeerd gezinde regeeringen der afzonderlijke deelen van den Bond. Zoo zou het nieuwe Rijksparlement zich verheffen tot een hof van appèl voor de eischen der vrijzinnige partij, die in de verschillende landen werden afgewezen.
Inzonderheid op de Pruisische regeering, de toongevende macht in den Bond, hoopte men dat het probleem der eenheid een heilzamen invloed zou uitoefenen. ‘De kwestie der Duitsche eenheid,’ - zoo redeneerde von Sybel, 1) - ‘moet voor iederen Pruisischen staatsman noodzakelijk een school van liberalisme worden. Het geldt hier de beperking of vernietiging van dertig souvereiniteiten, waarvan ieder in de oogen der legitimisten even onaantastbaar is als die der Hohenzollern. De sympathie der

{==257==} {>>pagina-aanduiding<<}
legitimisten en feudalen is, in Pruisen en elders, aan de zijde der souvereinen en tegen de Duitsche eenheid gericht; zij voelen zich steeds aangetrokken tot Oostenrijk, als de beschermer van alle feudale heerlijkheid op Duitschen bodem. Voor de herstelling der oude vorsten of de handhaving hunner vroegere macht zijn voorts de beambtenkringen, de adel en alles wat met de hoven in betrekking staat; voor de eenheid, voor de verbinding met Pruisen, is de liberale massa der burgerlijke en industrieele bevolking. De houding der Pruisische regeering wordt daardoor van zelf bepaald. De ministers en de koning, die aan de oplossing der Duitsche kwestie eenmaal de handen hebben geslagen, en haar vóór alles wenschen, moeten noodzakelijk met de conservatieve machten in strijd geraken. Zij worden gedwongen om de vorstelijke en feudale heerlijkheid aan te randen en bij de burgelijken en liberalen steun te zoeken tegenover den haat en het verzet der behoudende partij’. Die verwachting van von Sybel schijnt inderdaad volkomen gegrond. Het was reeds een merkwaardig schouwspel, een inconsequentie in vrijzinnige richting, toen de koning van Pruisen, de vorst zoo diep doordrongen van zijn koningschap bij de gratie Gods, zich liet bewegen om drie andere wettige vorsten, die in geen enkel opzicht, minder dan hij, door de genade Gods op den troon zaten, van hun zetels te stooten en een vierde, den koning van Saksen, te verlagen tot den rang van een vorst door zijn genade. Later heeft het conflict met de conservatieve machten, dat von Sybel voorzag, reeds meermalen plaats gehad en de uitslag der verkiezingen voor het Tolparlement was voor de Pruisische regeering een dringende wenk, dat het noodig is door vrijzinnige maatregelen de sympathie van het Zuiden te winnen. Zelfs uit den mond van Bismarck werden een enkele maal woorden vernomen, die doen vermoeden, dat de ergste trots dier jonkerziel reeds eenigszins is gebroken; reeds nu is het
alsof hij somtijds bijna bewogen werd een liberaal te worden.
Van de eenheid verwachten de vrijzinnigen eindelijk een heilzame opwekking van het politieke leven der Duitsche natie. In Pruisen ontbrak het door den strijd der laatste jaren niet aan warme belangstelling in de staatkundige aangelegenheden; maar anders was het in den regel in de kleinere staten. In een kleine ruimte zich bewegende en veelal zonder eenig belangrijk aandeel in het staatsbestuur, had het volk weinig wat

{==258==} {>>pagina-aanduiding<<}
de staatkundige ontwikkeling kon bevorderen en het publieke leven aantrekkelijk maken. Worden de verwachtingen der nationaal-liberale partij vervuld, dan zal, nadat de muren, die de verschillende staten scheiden, voor een deel zijn geslecht, een frissche luchtstroom door de Noord-Duitsche landen gaan, die de atmospheer zuivert en gezond politiek leven bevordert. 1) De Rijksdag zal voor de burgers dier staten een verheven punt worden, waarop zij te zamen met belangstelling staren, en, terwijl zij middellijk of onmiddellijk geroepen worden tot regeling der gemeenschappelijke belangen, tot deelneming aan de wetgeving voor den ruimen kring der Bondsstaten, zullen groote, vroeger ongekende problemen hun geest vervullen.
Aan deze verwachting knoopt zich een andere vast. Bij de Duitsche liberalen hebben zich vele der verkeerde eigenschappen geopenbaard, die eigen zijn aan iedere partij, die steeds oppositie blijft en geen uitzicht heeft tot de regeering geroepen te worden. Het politieke leven uitte zich, behalvein geschriften, alleen in private vereenigingen, die de hebbelijkheid kregen telkens zeer krachtige besluiten te nemen, maar zonder in het allerminst in staat te zijn tot uitvoering; of op zangers- en schuttersfeesten, waar het nationaal gevoel in hartstochtelijke woorden opbruiste, maar die voor een groot deel vervlogen in de lucht. Het gevolg was, dat men eenzijdig kritick ging uitoefenen, ten koste van de productieve kracht en dat veler zelfvertrouwen schade leed, evenzeer als het geloof der toeschouwers, dat het ooit tot handelen zon komen. Sinds de liberalen der verschillende landen van den Noord-Duitschen Bond in een groot officieel lichaam zich kunnen vereenigen, en geroepen worden tot het oplossen van bepaalde vraagstukken, tot het behandelen van ontwerpen, die zij door hun besluiten tot wetten kunnen verheffen, koestert men de hoop, dat voor het liberalisme een nieuwe phase van ontwikkeling zal beginnen, waarin het zijn vroegere gebreken zal afleggen en door de zwaardere verantwoordelijkheid, die het te dragen heeft, tot hoogeren ernst zal gestemd worden.
Dat is een deel der verwachtingen, waarmee de aanzienlijke meerderheid der liberale partij de zoogenaamde Duitsche poli-
{==259==} {>>pagina-aanduiding<<}
tiek van Bismarck heeft ondersteund; daarin ligt de verklaring van het geduld, waarmee zij voor het oogenblik de geringe mate van vrijheid, die zij geniet, zich getroost. Zij zette het proces tegen de reactie anders op dan vroeger; zij geloofde, nadat de pogingen om de vrijheid rechtstreeks te veroveren ijdel waren gebleken, het best met een omweg haar doel te kunnen bereiken en, door mee te werken tot de eenheid, het absolutisme in den wortel te kunnen aantasten.
Spreken wij de overtuiging uit, dat in de tactiek der liberale partij na den oorlog van 1866 meer wijsheid lag dan in haar vroegere onstuimigheid, dan wordt daarmee geenszins bewondering voor haar daden betuigd. Niemand kan de ongerechtigheden bedekken, die zij heeft bedreven, of ontkennen dat in haar woorden en daden beide zeer veel was gelegen, wat met recht afkeer verwekte.
Wat het verlangen naar eenheid betreft, dat aan de beweging ten grond lag, dit was volkomen rechtmatig. Het was inderdaad een onnatuurlijke toestand, dat een volk als het Duitsche nagenoeg niets had in te brengen in den raad der mogendheden, en dat de groote staatkundige vraagstukken zonder zijn stem werden beslist. Wie zal het afkeuren, dat de Duitschers het vernederende dier machteloosheid, - het gevolg hunner verdeeldheid, - diep hebben gevoeld? Maar bij de pogingen om uit dien treurigen politieken toestand te geraken heeft de Pruisische natie vele verkeerde eigenschappen aan den dag gelegd; en het anders zoo grootsche schouwspel: een volk dat zich verheft en een groote schrede nader komt tot de vervulling van een vurig gekoesterd verlangen, dat schouwspel is in Duitschland vergezeld gegaan van tooneelen, die den indruk voor een groot deel wegnamen. Had het Pruisische volk, bij het gejubel over de grootheid zijner daden, de stem van het Buitenland kunnen vernemen, het zou zich overtuigd hebben, dat het, ondanks de onvergelijkelijke dapperheid van zijn leger, in de schatting van Europa zich niet tot dat aanzien had verheven, waarmee het zich vleide.
Het volk van Frederik den Groote heeft steeds de min of meer levendige overtuiging gehad, de uitverkoren natie onder de Duitschers te zijn, bestemd om het lang ontbeerde staatkundig geluk aan te brengen. In 1866 ontwaakte die overtuiging in volle kracht. Het gevoel van roeping nu is, bij al het groot-
{==260==} {>>pagina-aanduiding<<}
sche, dat het gewrocht heeft, steeds tegelijk de grond van zeer gevaarlijke hartstochten geweest. Wie gedreven wordt door het besef van vocatie, heeft meestal zeer weinig ontzag voor het strenge recht en speelt licht de gevaarlijke rol eener voorzienigheid, die in het groot handelt. Het gevoel van roeping komt menigmaal in strijd met de eischen der gewone zedeleer en leidt in den regel, ondanks den gloed, waardoor het zich kenmerkt, tot een moraal, die een zeer cynischen karaktertrek heeft. Die verschijnselen zijn ook in Pruisen niet uitgebleven. Het doel waarnaar men streefde, achtte men groot genoeg om een opofferen van individu's aan het welzijn van het geheel te rechtvaardigen; in de stemming van zeer velen was een overmoed, waarbij de best gegronde rechten niet veilig waren en tot verdediging van gewelddadige handelingen nam men zijn toevlucht tot de gevaarlijke onderscheiding eener publieke en private zedeleer.
Voorts heeft bij veler overgang tot de staatkunde, die zij kort geleden verachtten, die stilte, die ootmoed ontbroken, die die wij bij iedere bekeering wenschen. De liberalen hadden allen grond om zich in hun zelfvertrouwen geschokt te voelen; zij hadden een groote kortzichtigheid aan den dag gelegd en het doel niet ingezien van Bismarck's politiek, die zij plotseling zoo krachtig ondersteunden. De overwinningen, waarover zij mede juichten, waren zonder hun toedoen behaald en zij hadden veeleer door hun verzet de kansen eener neerlaag in hooge mate vermeerderd. In plaats van in het zegekoor na den oorlog met gedempte stem zich te mengen, of een tijdlang het stilzwijgen te bewaren, werden velen op het nieuwe standpunt even luidruchtige woordvoerders, als zij kort geleden op het tegenovergestelde geweest waren.
Het geheele Pruisische volk heeft de nadeelen ondervonden van den weg, waarop de eenheid van Noord-Duitschland is tot stand gekomen. Wanneer het aan de liberale partij, volgens haar oorspronkelijk programma gelukt was, naar het voorbeeld van Sardinië, Pruisen tot een vrijen staat te hervormen, dan zou het de overige Duitsche staten tot zich hebben aangetrokken en de harten van de groote meerderheid van het Duitsche volk hebben gewonnen. De hooge verwachtingen, die zich aan de eenheid vastknoopten, zouden waarschijnlijk terstond zijn vervuld; men zou het genot hebben gesmaakt op eenmaal vrij te

{==261==} {>>pagina-aanduiding<<}
ademen. Dat geluk is verloren gegaan, nu men de eenheid aannam uit een hand, waarvan men wist, dat zij de vrijheid zou blijven kluisteren. De eenheid is voor de helft verkregen, maar het nieuwe leven, dat met haar zou aanvangen, moet de toekomst eerst aanbrengen. De morgen is gekomen, en nog is het nacht. Van daar dat aan de beweging van 1866, bij alle opwinding der gemoederen, de ware frischheid heeft ontbroken.
Nog in één opzicht eindelijk zal het zich wreken, dat men den weg der zedelijke veroveringen heeft verlaten. Het was een zeer algemeene verwachting, dat met de groote politieke omwenteling, die het gevolg van de eenheid zijn zou, een nieuwe bloeitijd voor het geestelijk leven, inzonderheid voor de Duitsche kunst, zou aanbreken. Nadat de Grieken in de Perzische oorlogen zich bewust geworden waren van hun kracht, zag men de Grieksche wetenschap en kunst eerst recht ontluiken; men merkte op, dat in den Romeinschen keizertijd het geestelijk leven steeds de lotgevallen van den staat volgde, en dat met de verhoogde kracht van het Rijk de veerkracht der geesten toenam. 1) In Engeland zag men de groote dagen der kunst samenvallen met de beste tijden der politieke ontwikkeling; in Spanje, in Frankrijk en de Nederlanden, in de machtige, kleine Italiaansche republieken de kunst dan het hoogst stijgen, wanneer trotsche vreugde over de macht van den staat de ziel van het volk verhief. In zijn eigen geschiedenis, in de dagen der Hohenstaufen en tegen het einde der middeleeuwen, toen in de rijke, krijgshaftige steden de gothische bouwkunst zich ontwikkelde, nam men hetzelfde verschijnsel waar. 2) Zoo hoopte men, dat uit den roem, dien Duitschland op staatkundig gebied zich zou verwerven, de phantasie stoffen zou pntten voor nieuwe, frissche scheppingen en dat uit de opwekking van het nationaal gevoel, ten gevolge van de vereeniging der Duitsche stammen tot één machtig volk, een echt nationale literatuur zou geboren worden, onvergankelijker dan de Duitsche klassieke. Bij de wijze waarop nú de eenheid van Noord-Duitschland is tot stand gekomen, zullen die vruchten voor het geestelijk leven nog niet spoedig rijpen. Aan den tegenwoordigen toestand is te veel verbonden wat beschaamt, te veel wat het gevoel van fierheid en
vreugde

{==262==} {>>pagina-aanduiding<<}
dempt, dan dat de Duitsche geest nú reeds in de volle breedte zich zou kunnen ontplooien. De tegenwoordige periode der Duitsche politiek is een tijdvak van bemiddeling en geduldig hopen op de toekomst, dat niet in staat is de volle bezieling te schenken, die voor een hoogen bloei der kunst wordt gevorderd. De beschouwing der ontwikkeling van het politieke liberalisme in Duitschland is vermoeiend voor het oog. Nergens beweegt zij zich regelmatig voort, telkens komen onverwachte wendingen. Wilden wij den gang dier ontwikkeling in teekening brengen, de lijnen zouden niet regelmatiger zijn dan die van een meteorologische tabel. De overwinningen, die de liberalen na al hun strijd hebben behaald, zijn betrekkelijk klein. De meeste Duitsche landen hebben zich nauwelijks boven den rang van absolutistisch geregeerde staten verheven; Pruisen, het machtigste van allen, het hoofd van den Noord-Duitschen Bond, levert dagelijks het bewijs, dat het bezit eener constitutie nog niet genoeg is om een land tot een constitutioneelen staat te verheffen.
Zal een constitutioneel raderwerk niet telkens in zijn gang worden gestoord, zoo moet het terrein waarop het geplaatst is geëffend en, in den regel althans, in rust zijn. Een waarlijk constitutioneele staatsvorm is onbestaanbaar, wanneer de tot overheersching geneigde machten niet reeds eenigszins getemd zijn en onbemerkt tusschen de partijen een vergelijk is tot stand gekomen.
Noch in Pruisen noch in de overige Duitsche staten, Baden alleen uitgezonderd, bestaat reeds zulk een natuurlijk evenwicht der machten en het proces der geschiedenis, waarbij een afslijping plaats heeft van al wat in staat en maatschappij, ten koste van het geheel, uitsteekt, zal waarschijnlijk nog langen tijd moeten voortgaan, eer de voorwaarden van een krachtig constitutioneel leven zullen vervuld zijn.
Die langzame ontwikkeling der vrijzinnige beginselen vindt zeker voor een deel haar verklaring in ongunstige omstandigheden, in rampspoed die van buiten kwam. Het liberalisme heeft zonder twijfel een buitengewoon zwaren strijd te strijden gehad. Eerst werd Duitschland door den dertigjarigen oorlog op de baan van zijn politieke, zijn stoffelijke en geestelijke ont. wikkeling een groot eindweegs achteruit geworpen en de gevolgen van dien oorlog maakten het uiterst moeilijk den loop te

{==263==} {>>pagina-aanduiding<<}
hervatten. Later ging de weldadige uitwerking der Fransche onderdrukking voor een groot deel verloren door de uitputting die op de bevrijdings-oorlogen volgde. Toen 43 jaren na het einde van den strijd tegen Napoleon de politieke hemel korten tijd helder was geworden, kwamen uit het Buitenland wederom onweerswolken opzetten. Maar behalve in dien rampspoed van buiten moet de oorzaak van dien langzamen vooruitgang in de natie zelve gezocht worden. Wanneer een volk in zijn politieke ondernemingen zoo dikwijls schipbreuk lijdt als het Duitsche, kan men niet langer alleen aan ongeluk denken, maar wordt genoodzaakt ook aan vice propre te gelooven. Hadden de Duitschers politiek genie bezeten, zij zouden de zwarigheden op hun weg gelukkiger te boven zijn gekomen. Ook op een volk toch is van toepassing wat van een enkelen mensch geldt: het genie baant zich een weg door alle moeilijkheden en de hinderpalen, waarvoor de moed van een zwakken geest bezwijkt, worden voor een sterke natuur de prikkels tot verhoogde krachtsinspanning. Reeds Luther zeide met het oog op den weinig politieken zin van zijn volk: ‘Was aus Kraft der Natur geschieht, das geht frisch hindurch, auch ohne alle Gesetz, reiszt wohl durch alle Gesetze, aber wo die Natur nicht da ist, und soll's mit Gesetzen herausbringen, das ist Bettelei und Flickwerk.’ - De Duitschers hebben steeds in politieke aangelegenheden merkwaardig sanguinische karaktertrekken aan den dag gelegd en in den strijd voor staatkundige vrijheid heeft het hun aan volharding en tact ontbroken. Telkens waren zij in opwinding voor de politieke hervorming van hun vaderland en bijna even dikwijls eindigden zij met zich te onderwerpen aan den onuitroeibaar-despotischen zin hunner vorsten. Telkens grepen zij hartsstochtelijk naar vrijheid en lieten zich met ledige en gebonden handen heenzenden. Zij beploegden en bezaaiden met ijver het veld der staatkunde, maar verzuimden den oogst of lieten bij het
inhalen het grootste deel zich ontvallen.
Bij al die gebreken nu, die zich in het publieke leven openbaarden, behielden zij hun groote private deugden en naar waarheid noemde Goethe de Duitschers ‘so achtbar im Einzelnen und so miserabel im Ganzen.’ In handel en industrie legden zij steeds een onvermoeiden ijver aan den dag, in wetenschap en kunst brachten zij de grootste schatten voort, en met recht bezitten

{==264==} {>>pagina-aanduiding<<}
zij den roem van huiselijke deugden. In dat private leven trokken zij zich telkens na het mislukken van den politieken strijd terug, in hun innerlijk leven vonden zij een behoedmiddel tegen het bederf, dat de ongezonde politieke toestand licht kon aanbrengen. Van daar dat de anders zoo demoraliseerende invloed van langdurig despotisme de Duitschers niet in die mate heeft bedorven als andere volken, en dat zij te midden van druk een betrekkelijke mate van gezondheid hebben behouden.
Toch is het private leven niet vrij gebleven van besmetting. In menig Duitsch karakter zijn de ziekteverschijnselen zichtbaar, die bij een volk ontstaan, dat langen tijd weinig vrijheid en geen groote mate van stoffelijken rijkdom heeft bezeten. In de Pruisische natie vooral heeft de strenge tucht een inhumanen, harden geest gekweekt. En het ergste is dat die hardheid bij menigeen zich openbaart tegenover ieder die lager is in rang, maar onmiddellijk in weekheid verandert, bij den glans van vorstelijke of adellijke grootheid. Van daar de klacht, eens door Dahlmann geuit, ‘dat de goede Duitsche bodem zoo met genade en dienstbaarheid was bezaaid, dat recht en gerechtigheid nergens konden ontkiemen.’
Op nieuw hebben de Duitschers den strijd voor hun eenheid en vrijheid begonnen, en ernstiger dan ooit te voren. Wederom is de politiek tot een hartstocht geworden. Door in het staatkundig leven zich te werpen, willen zij het zoo dikwijls verbroken evenwicht van louter intellectueele en van practische werkzaamheid herstellen. Velen beseffen dat zij, door een eenzijdig innerlijk leven te leiden, het uitwendige hebben verwaarloosd en dat hun de frischheid ontbreekt, die door gezond publiek leven wordt onderhouden. Zij gevoelen, dat wetenschap en kunst, die tot hiertoe den voornaamsten roem der Duitschers uitmaakten, alleen ontoereikend zijn om een volk tot den hoogsten rang te verheffen. De besten onder hen konden sinds lang de kwelling niet verbergen, dat het gemis van politieke deugden de natie in menig opzicht van de achting van verwante volken heeft beroofd. Het is slechts te vreezen dat wederom nieuwe gevaren dreigen. Bij den ontwaakten ijver voor politiek, en bij de vurige begeerte om deel te nemen aan het publieke leven, dringen ongeroepenen zich in een staatkundige loopbaan, alsof belangstelling alleen den staatsman vormde. En na de overspanning van het oogenblik is verslapping in de

{==265==} {>>pagina-aanduiding<<}
toekomst te duchten, wanneer de hooge verwachtingen, die aan den nieuwen staatkundigen toestand van Duitschland worden vastgeknoopt, niet zoo spoedig en nooit wellicht in die mate worden vervuld als men hoopt.
Het is mogelijk dat de Duitschers, ondanks al hun inspanning, nog langen tijd zullen achterstaan bij volken, die met rijkeren aanleg tot politieke deugden zijn begiftigd. Niet licht toch verheffen zij, die geringer begaafdheid bezitten, zich tot de hoogte der uitverkorenen, die de natuur van hun wieg af met groote gaven heeft toegerust. De Duitsche natie evenwel is nog midden in haar ontwikkeling en het is moeilijk te voorspellen wat het resultaat van dat proces zal zijn, hoe haar karakter zich zal wijzigen, welke gebreken zij zal afleggen. Tot de stevigste waarborgen eener betere toekomst behoort de taaiheid waardoor zij zich, bij alle zwakheid in politieke aangelegenheden, onderscheidt. Altijd bleef haar hoop op toekomstig geluk levendig; na iedere mislukking van den strijd herrees, na korte neerslachtigheid, haar moed; steeds heeft zij het vertrouwen bewaard, dat zij een groote politieke roeping te vervullen had, dat een gouden eeuw van eenheid en vrijheid haar wachtte. Wordt eenmaal die hoop van het Duitsche volk vervuld, dan zal het behouden worden, minder door zijn werken, dan door zijn geloof.
Wat in het bijzonder de politieke ontwikkeling van Pruisen betreft, voor deze is van het grootste gewicht de houding die de adel zal aannemen. De Pruisische adel, voor een aanzienlijk deel uit verstokte jonkers samengesteld, was tot hiertoe een van de voornaamste hinderpalen van vooruitgang en door zijn latere ondeugden heeft hij de herinnering aan zijn vroegere deugden bijna uitgewischt. Bleef hij volharden bij zijn verzet tegen moderne staatsinstellingen, dan zou hij groote gevaren voor een regelmatige politieke ontwikkeling doen ontstaan en het liberalisme noodzaken eindelijk naar revolutionaire wapenen te grijpen. Trad hij daarentegen hervormd op, dan zou hij in den staat den heilzamen invloed zich kunnen verwerven, dien iedere verlichte adel kan uitoefenen. De hoop is niet geheel ongegrond, dat hij werkelijk een verhevener rol zal gaan spelen. Het is mogelijk dat de nieuwe toestanden, zoowel in Pruisen als in de overige staten van Noord-Duitschland, een verfrisschende werking op den adel zullen uitoefenen, en dat hij,

{==266==} {>>pagina-aanduiding<<}
overvleugeld door den gang der gebeurtenissen en bij het tanen van den glans der kleine dynastiën, waaraan hij in de kleine staten voor het grootste deel zijn licht ontleende, op een nieuwe baan zich zal begeven en trachten zal zelf lichtgevend te worden.
Tot de meest dringende behoeften van Pruisen behoort verder een hervorming van den beambtenstand. Het eigenaardig karakter van dien stand en de buitengewoon groote invloed dien hij heeft uitgeoefend, waren gevolgen van de bijzondere ontwikkeling der Pruisische monarchie. Onder de eerste koningen waren de beambten de werktuigen, waarmee de staat kunstmatig werd opgebouwd. Later zijn zij steeds gebleven de bewaarders van de traditiën van het absolute koningschap en nog heden matigen zij zich een gezag aan, dat onvereenigbaar is met constitutioneele instellingen. De lagere beambten in het bijzonder met hun half schuwen, half barschen blik, alsof zij onmiddellijk uit de strenge school van Friedrich Wilhelm I kwamen, zijn de incarnaties van het wanbegrip, dat de burgers zijn om den staat, en geven aan alle Pruisische staatsinrichtingen een militair karakter. Zoolang die beambtenstand niet gehumaniseerd is, zal het liberalisme in alle deelen van het bestuur op hinderpalen stuiten. Slechts wanneer eenmaal de volksvertegenwoordiging de plaats zal innemen die haar toekomt, zal tegen het overwicht der beambten een behoorlijk tegenwicht zich vormen.
Eindelijk kan de oplossing van het vraagstuk omtrent de toekomstige verhouding van Noord- en Zuid-Duitschland, voor beider politieke ontwikkeling van het grootste gewicht zijn. Wanneer de twee helften van Duitschland tot één bondsstaat zich vereenigden en in één groot Parlement de geesten tot elkaar werden gebracht, zou de mildere, weekere natuur van het Zuid-Duitsche volk op het strenge karakter der Noord-Duitschers een gunstigen invloed kunnen uitoefenen en omgekeerd zouden de deugden van deze, aan het bewegelijke Zuid-Duitsche karakter zich kunnen mededeelen. Maar omtrent die verhouding van Noord en Zuid is weinig met zekerheid te voorspellen. Wie zal bepalen of de drang naar eenheid krachtig genoeg zal wezen om alle bezwaren, die uit het verschil der stammen ontspruiten, op den achtergrond te dringen, dan wel of het onderscheid van karakter te groot is en een broederlijke betrekking blijken zou het best te kunnen bestaan bij een niet al te nauwe

{==267==} {>>pagina-aanduiding<<}
aaneensluiting? En nog rust een groot probleem, welks oplossing veel kan wijzigen. Wat zal het lot van Oostenrijk zijn? Zal het duur hebben in zijn tegeuwoordigen vorm? Of zullen, wanneer eenmaal de kunst van von Beust iu het besturen der 17 landdagen, die ieder hun eigen weg willen volgen, zal zijn uitgeput, de Duitsche en niet-Duitsche deelen van het Keizerrijk zich scheiden? En indien het geschiedt, zullen de Oostenrijksche keizers den raad van Bismarck volgen en het zwaartepunt der monarchie aan gene zijde van den Donau verleggen of trachten een Zuid-Duitschen Bond te vormen?
Dat alles kan op de ontwikkeling van het liberalisme een grooten invloed uitoefenen, haar bevorderen of vertragen, maar waarschijnlijk niet beletten dat de vrijzinnige beginselen ten slotte zegevieren. Wanneer het eenmaal aan het Duitsche volk gelukken zal de harmonie zijner krachten te vinden, wanneer een frissche stroom van publiek leven in alle kringen zal zijn doorgedrongen en vrijheid de karakters zal hervormd hebben, dan kan het in ieder opzicht tot een der eerste natiën zich verheffen. Naarmate het zelf vrijer wordt, zal het de vrijheid van anderen meer eerbiedigen en veiliger dan tot hiertoe zal aan Duitschland het groote gewicht kunnen worden toevertrouwd, dat het in de schaal kan leggen bij de regeling der staatkundige aangelegenheden van ons werelddeel. -

Rotterdam, 1868.
R.P. Mees, R. Azn.







{==268==} {>>pagina-aanduiding<<}

Buitenlandsche letterkunde.

Losse schetsen.

Alphonse de Lamartine.

De mare van zijn overlijden, en de debatten over zijn talent en karakter in sommige dagbladen gevoerd, bij den aanvang der vorige maand, hebben Alphonse de Lamartine als 't ware voor een oogenblik doen herleven, en zijn naam vannieuws in herinnering gebracht bij landgenoot en vreemdeling. Inderdaad, den beroemden letterkundige had het grievendste lot getroffen, 't welk een dichter en staatsman aan den avond van een schitterenden levensdag kan te beurt vallen - vergetenheid!
Uitgeput door overmaat van afmattenden, zijner min of meer onwaardigen arbeid, zuchtend onder een verbazenden schuldenlast, aan allerlei kleingeestige aanvallen ten prooi (‘vlooienbeten op de dij van Herkules’, gelijk hij ze met een pijnlijken glimlach noemde), vertoonde hij op 't laatst zijns levens nauwelijks meer iets van 't geen aan den ridderlijken zanger van Elvire, aan den welsprekenden tribuun, die door de macht van zijn woord eens geheel een woedende volksmenigte in bedwang hield, kon doen terugdenken. De veerkracht van zijn geest was verlamd. In het jaar vóór zijn dood nam hij zelfs geen pen meer ter hand en gedurende de laatste maanden kwam ook nauwelijks een woord meer over zijne lippen, als dacht hij aan de Vigny's dichtregels:

‘A voir ce que l'on fut sur terre et ce qu'on laisse, 
Seul le silence est grand, tout le reste est faiblesse!’ 

Omringd door weinige getrouwen, gaf de zwaarbeproefde, achten-zeventigjarige dichter in de armen van de gravin de Cessiat-
{==269==} {>>pagina-aanduiding<<}
Lamartine, zijne nicht en aangenomen dochter (sints den dood van zijn gade de steun zijner grijsheid) op den 28sten Februari 11. den jongsten snik.
‘'t Is thans, zegt terecht Louis Ratisbonne, nog de rechte ure niet om over de waarde van Lamartine's arbeid een kalm en onpartijdig oordeel te vellen.’ Overdadig bewierookt in vroeger jaren, is hij door de mannen van het nieuwere geslacht misschien op vaak even onredelijke wijze in de schaduw gedrongen. Kweekeling van de Romantiek, zanger meer voor het gemoed dan voor den geest, de lieveling van eene generatie in wier boezem geheel andere behoeften sluimerden, geheel andere hartstochten woedden, dan in die van de tegenwoordige, viel hij, wat de geheele richting van zijn talent betreft, weinig in den smaak meer van onze realistische, bij uitnemendheid verstandelijke en praktische eeuw. De tijd zal bepalen, wat van zijn dichterroem in wezen blijft en uitspraak doen, of hij al dan niet onder de waarlijk ‘groote’ mannen verdient gerangschikt te worden; aan de handen van geen strengeren en meer rechtvaardigen kritikus kan dit oordeel worden toevertrouwd. Inmiddels, - zal 't mij wel vergund zijn eenige regelen in dit Tijdschrift te wijden, zij 't ook bloot aan de nagedachtenis van den vermaarden man, door wiens zangen eens wie weet hoe velen ontvonkt zijn tot het brengen eener hulde, welke de dichter zelf zoo weelderig heeft bezongen inzijn ‘Recueillements poétiques’:

Oh! combien de baisers d'une bouche secrète 
Sur la page sacrée a reçu le poëte 
Sans en avoir senti le délirant frisson! 
Oh! qu'il voudrait, semblable aux notes de sa lyre, 
Aller boire un regard des yeux qui vont le lire, 
Envieux d'un rêve et d'un son!..... 

Een ruwe schets van Lamartine's leven en van de gewichtigste phasen van zijn dichterlijken loopbaan moge ons vluchtig de tijden en gelegenheden voor den geest herroepen, onder wier vereenigden invloed zijn naam weleer tot die verbazende hoogte van populariteit, niet slechts in Frankrijk maar in geheel Europa, is gestegen, waarmeê juist de publieke ouverschilligheid ten zijnen aanzien in de laatste jaren des te schreeuwender en smartelijker heeft gecontrasteerd.

{==270==} {>>pagina-aanduiding<<}

Alphonse, Marie, Louis de Prat (eerst later nam hij van een oom, die hem een hoogst aanzienlijk fortuin naliet, den naam Lamartine er bij aan) is in 1790 te Mâcon geboren. Onder de schaduw der boomen van het ouderlijk landgoed Milly - zoo herhaaldelijk door hem bezongen -, opwassende onder het oog van ‘de teederste der moeders,’ zoog zijn geest de eerste indrukken in dier liefde voor de natuur, werden de eerste zaden bij hem gelegd van dat eenigszins dweepend, eenzijdig gevoelsleven, waardoor steeds zijne Muze zich heeft gekenmerkt. Zijn vader, bijkans als slachtoffer gevallen van het Schrikbewind, was een vurig aanhanger van de dynastie der Bourbons, 't geen onder de voorname redenen mag worden geteld, waarom de familie, gedurende de tijden van de Republiek en van het Keizerrijk, in een staat van stille afzondering is blijven leven.
‘Dieu’ zoo schrijft Lamartine in zijn: ‘Confidences’, ‘m'a fait la grâce de naître dans une de ces familles de prédilection qui sont comme un sanctuaire de piété....Si j'avais à rencître sur cette terre, c'est encore là que je voudrais renaître.’ en verder: ‘Mon éducation était toute dans les yeux plus ou moins sereins et dans le sourire plus ou moins ouvert de ma mère....Elle ne me demandait que d'être vrai et bon. Je n'avais aucune peine à l'être....Mon âme, qui ne respirait que la bonté, ne pouvait pas produire autre chose. Je n'avais jamais à lutter ni avec moi-même ni avec personne - Tout m'attirait, rien ne me contraignait....’ Dat hij eenigszins een bedorven knaapje moet zijn geweest, - 't geen bij kinderen van zulk een zeldzamen aanleg, vroegtijdige ontwikkeling en zooveel persoonlijke aanvalligheden meer het geval pleegt te zijn - laat uit deze zelfbekentenis zich niet geheel onduidelijk gissen. - Sainte-Beuve meent dan ook, dat de invloed dier zachte, weekc, betooverende, idyllische atmosfeer, waarin hij zijn kindsheid doordroomde, niet zonder groote en blijvende naweeën voor hem is geweest. ‘Hoevele feën’, zegt genoemde kritikus, ‘bij s'dichters wieg ook hunne schitterende gaven over hem hebben uitgestort, ééne godin nogtans ontbrak: die van dat moeilijk te beschrijven iets, 't welk men de zin voorhet ‘gewone’, voor de gezonde realiteit van het leven zon mogen noemen. - 't Was een eenigszins moreele en godsdienstige broeikas-atmosfeer, waarin zich Lamartine's kinderziel ont-
{==271==} {>>pagina-aanduiding<<}
wikkelde en vormde; een wereld van factice, opgeschroefde gevoelens en aandoeningen; - gevoelens, wel bij uitnemendheid geschikt om het karakter te
adelen, vatbaar te maken voor indrukken van het grootsche en verhevene, maar geenszins dienstig om het te harden en te stalen tegen de aanraking met de ruwe en onbarmhartige werkelijkheid. Vandaar, bij al het schitterende en éclatante, het betrekkelijk weinig practische van de resultaten zijner bemoeiingen vooral op staatkundig gebied. - ‘Heureux de formes, heureux de coeur, heureux de caractère, la vie avait écrit bonheur, forçe et santé sur tout mon être’ - schreef hij, bij 't herdenken van zijn blijden levensmorgen; en in dienzelfden lichtgloed, die hem omgaf en die van zijn eigen gemoed uitstraalde, zag hij ook het leven en de menschen rondom zich gehuld.
Na zijn wetenschappelijke opleiding in de jezuïten-school te Belley te hebben genoten, trad hij op negentienjarigen leeftijd, het hoofd vervuld van al de romaneske droomen eener dus gevoede verbeelding, voor 't eerst werkelijk die wereld in. Een paar reizen naar Italië en een poging om zijn talent te wijden aan de Muze der dramatiek - ziedaar alles wat ons uit zijn jongelingsjaren bekend is. De gebeurtenissen van 1814, de terugkeer nl. van de Bourbons op den troon hunner vaderen, riepen hem naar Frankrijk terug. Hij aanvaarde een officiers-betrekking bij de ‘gardes du corps’ van Lodewijk den XVIIIde, welke hij tot aan de wederkomst van Napoleon bleef bekleeden.

Tot dusver had niemand nog eenig vermoeden gekoesterd van de glorievolle toekomst die hem beidde, toen onverwachts, op dertigjarigen leeftijd, Lamartine zijne landgenooten in verbazing en verrukking bracht door de uitgave van zijne: ‘Méditations poétiques.’ Niet dan met de grootste moeite was hij in 't vinden van een uitgever kunnen slagen, zoo weinig gunstig waren deze heeren destijds over 't geheel ten aanzien van verzen gestemd. Om zich den ongehoorden opgang, dien deze dichtbundel maakte - in vier jaren tijds werden meer dan 45,000 exemplaren verkocht - te verklaren, moet men vooral den geest en de richting des tijds wel in aanmerking nemen. Niet, als dankte hij dien opgang ook niet voor een groot deel aan het wezenlijk en ongemeen talent des dichters, aan het zangerige, zoetvloeiende, harmonieuse

{==272==} {>>pagina-aanduiding<<}
van zijn frisch ontloken Muze, maar niet minder ook de bezongen stof zelve, het verheven, mystisch-religieuse karakter zijner poëzie, de geuren van gevoel en weemoed die er zoo weelderig uit opstegen, verrastten en bevredigden tegelijk veler diep gevoelde, en sinds lang onbeantwoord gebleven, behoeften.
De Fransche maatschappij van 1820 had de geweldigste schokken doorstaan. Omwenteling, Schrikbewind en Keizerrijk waren haar over 't hoofd gegaan. Gezucht en gebloed had ze onder den ijzeren druk van het verleden. Zij herademde. 1) Men was de pruikerige herders- en godinnenpoëzie van het bastaard-klassicisme met haar koud en in den grond onwezenlijk gebeuzel daarenboven hartelijk moede. Men dorstte naar iets bezields; naar iets dat het gemoed verwarmde; naar een zanger, die den harden ijskorst deed smelten, waaronder zoo lang alle hoogere, alle godsdienstige, alle geest- en zinverheffende aspiratiën van den menschelijken geest waren gebannen geweest.
't Was het geluk, 't was de weg althans tot den triomf van Chateaubriand en later van Lamartine, dat zij, onbewust misschien, juist die snaar hebben weten te treffen. Verzen als ‘La Foi, l'Immortalité, le Chrétien mourant, le désespoir, la Providence à l'homme’, enz. wat waren ze anders, dan in maat gebrachte vertolkingen van ‘le Génie du Christianisme’ - en ieder weet, welk een ongeëvenaard succès ook dit werk kort te voren had behaald. De kinderen van het tegenwoordig geslacht zeker, indien zij Lamartine's min of meer opgeschroefde, hoogdravende bespiegelingen herlezen, voelen zich niet in gelijke mate er door geboeid noch in vuur gebracht. Zij verlangen iets meer waars en doorleefds. De ‘Méditations’ behooren tot die soort van godsdienstige lyriek welke men meestal pleegt te bewonderen....bij overlevering. Den dichter zelf trouwens liet de gedachte aan het al of niet blijvende van dien poëtischen arbeid tamelijk koel. ‘Qu'importe’, riep hij, toen hem eens een uiting van ongunstige kritiek over zijn Muze ter oore kwam, ‘qu'on dise tout ce qu'on voudra; j'ai pour moi les femmes et les jeunes gens!’ Der-
{==273==} {>>pagina-aanduiding<<}
gelijke verklaringen maken op 't gemoed wel een eenigszins ontnuchterenden indruk. Een waar kunstenaar heeft een anderen, een hoogeren maatstaf.
Dit neemt intusschen niet weg, dat de ‘Méditations’ - want zelden tast de smaak van tijdgenooten geheel mis - schoonheden bevatten van blijvende waarde - o.a. het wereldberoemde: ‘Le lac,’ misschien wel van alle zangen uit den vermaarden bundel diegene, welke 't best de hand des tijds heeft getrotseerd, en waarvan men, toegegeven eenmaal het altoos min of meer gemaakt karakter van alle Fransche gevoelspoëzie, den stillen, zuiveren toon blijvend zal waardeeren. Dat ‘Meer,’ waar....aan de zijde van Elvire....

Un soir, t'en souvient-il? nous voguions en silence: 
On n'entendait au loin, sur l'onde et sous les cieux, 
Que le bruit des rameurs qui frappaient en cadence 
Tes flots harmonieux. 

....en aan welks oevers de zanger een jaar later, verlaten neergezeten, de oogen gericht op het tooneel van zijn ephemerisch geluk, de smeltende verzuchting laat hooren:

O lac! l'année à peine a fini sa carrière, 
Et près des flots chéris qu'elle devait revoir, 
Regarde! je viens seul m'asseoir sur cette pierre, 
Où tu la vis s'asseoir. 
 
Tu mugissais ainsi sous ces roches profondes; 
Ainsi tu te brisais sur leurs flancs déchirés, 
Ainsi le vent jetait l'écume de tes ondes 
Sur ses pieds adorés. 
 
O lac! rochers muets, grottes, forêt obscure! 
Vous que le temps épargne ou qu'il peut rajeunir, 
Gardez de cette nuit, gardez, belle nature, 
Au moins le souvenir! 
 
Que le vent qui gémit, le roseau qui soupire, 
Que les parfums légers de ton air embaumé, 
Que tout ce qu'on entend, l'on voit ou l'on respire, 
Tout dise: Ils ont aimé! 

In deze strophen, en in meer andere, ruischt de vleugelslag van een waar dichter.

{==274==} {>>pagina-aanduiding<<}

Op zijn maatschappelijken loopbaan bleef de uitgave der ‘Méditations’ niet zonder invloed. De Regering benoemde hem tot Secretaris van ambassade te Napels, welke residentie hij later met die van Florence heeft verwisseld: Te Napels huwde hij eene schatrijke vrouw, en ook omstreeks dienzelfden tijd erfde hij het fortuin van den meergemelden oom wiens naam hij sedert bij den zijnen heeft gevoegd. Van nu af steeg en verbreidde zich meer en meer zijn dichterlijke roep. In 1823 gaf hij zijne ‘Nouvelles méditations’ in het licht, en kort daarop: ‘La mort de Socrate’ en ‘le dernier chant de Child-Harold’. Een tweetal regels, voorkomende in laatstgenoemden zang:

Je vais chercher ailleurs (pardonne, ombre romaine!) 
Des hommes et non pas de la poussière humaine. 

haalden hem van de zijde van den Napelschen kolonel Pepe, die meende het voor de daarin beleedigde eer zijner landgenooten te moeten opnemen, een tweegevecht op den hals, waarin hij vrij ernstig werd gekwetst. - Met zijne ‘Harmonies politiques et religieuses’ (in 1829), verwierf hij zich het lidmaatschap der Académie Francaise.

De Juli-Revolutie bracht ook in Lamartine's maatschappelijk leven een zekere omwenteling te weeg. Getrouw aan zijne Bourbonistische beginselen wees hij iedere benoeming, hem door de dynastie van Orleans herhaaldelijk aangeboden, standvastig van de hand. Teleurgesteld tevens in zijn wensch om als volksvertegenwoordiger zijn vaderland te dienen, besloot hij toen aan een lang gekoesterd voornemen gevolg te geven, tot welks verwezenlijking zijn thans onmetelijk fortuin hem gemakkelijk in staat stelde, en toog hij met vrouw en dochter naar het Oosten. De aan het fabelachtige grenzende pracht en weelde, waarmêe hij op geheel dien dichterlijken pelgrimstocht zich heeft omgeven, leven nog in de algemeene herinnering. Zij zullen misschien langer in die herinnering blijven geprent, dan zijn in druk verschenen reisverhaal, ‘Voyage en Orient’, een boek dat, droeg het zijn naam niet, thans nauwelijks de aandacht meer zou trekken. Persoonlijk trof hem op die reis een zware en onvergete-
{==275==} {>>pagina-aanduiding<<}
lijke slag, de dood namelijk van zijn eenige teêrgeliefde dochter.
Inmiddels, hoewel tijdens zijn afwezigheid tot lid van de Kamer gekozen, waar hij in 1834 zitting nam, verloor Lamartine zijne Muze niet uit het oog. Integendeel, - een jaar later verscheen zijn ‘Jocelyn’, waarvan het succès dat der ‘Méditations’ evenaarde, zoo niet overtrof - ‘Jocelyn’, het vermaardste van al zijn latere gedichten, het meest in aanzien geblevene (heeft niet de heer Potgieter ten onzent er het brevêt van onsterfelijkheid aan uitgereikt) van al zijn geesteskinderen, de eêlste vrucht zeker, gerijpt in den vollen zomergloed, van zijn dichterlijk talent.
Waarom heeft Lamartine toen zijn lier niet aan de wilgen gehangen? Waartoe den indruk dezer, behoudens haar mystieken geur, lange descripties en hier en daar gezwollen karakter, over 't geheel liefelijk en harmonisch ruischende idylle ten deele verzwakt door er een visioen op te laten volgen, zoo bizar en gedrochtelijk als ‘La chûte d'un ange’? - Waarom met den gesublimeerden dorpspastoor van Valneige, met eene lyriek als de ‘chant des laboureurs’ niet liever zijn zwanelied gezongen, dan met de: ‘Recueillements poétiques’?
Wanneer ik van lied spreek, bedoel ik dit woord in zijn zeer eigenlijken zin. - Ondanks de verklaring toch, door Lamartine zelv' in de voorrede voor dezen zijn laatsten dichtbundel afgelegd, ‘dat zijn dichterlijk bestaan hoogstens een twaalfde gedeelte zou hebben ingenomen van zijn werkelijk leven,’ - en in weerwil van zijn op 45jarigen leeftijd schijnbaar voor goed genomen afscheid van de poëzie, - neem ik de vrijheid van te beweren dat Lamartine, ook sedert, nooit een oogenblik heeft opgehouden te dichten, noch als kamer-redenaar, noch als historieschrijver, noch in de revolutie-dagen als Hoofd van het voorloopig Bewind.
Of is niet zijn ‘Histoire des Girondins’ een gedicht; een door het prisma zijner eigene opvatting gekleurde, en dus gëidealiseerde voorstelling van de groote mannen der omwenteling en zijn al de hoofdstukken dier geschiedenis niet zoovele zangen aan hunne verheerlijking gewijd?
Lamartine is te allen tijde, ook in zijn staatkundige en, zoo gij 't woord mij vergunt, korte maar schitterende ‘dictatoriale’ loopbaan, bij uitnemendheid de man geweest van het ‘woord’. Hetzij hij de pen voerde, hetzij hij de tribune beklom, om 't even of hij ‘Harmonies’ dichtte dan of hij Kamerredenen hield, of hij Odes

{==276==} {>>pagina-aanduiding<<}
zong, dan wel de staatkunde van Louis Philippe bestreed, nooit verloochende zich in hem die faculté maîtresse, aan wier bezit hij wel voornamelijk de aanzienlijke rol heeft te danken gehad, die hij op het Fransche staatstooneel heeft gespeeld. Meer profeet en enthûsiast, dan man van koele berekening, het hoofd vervuld van grootsche en edele humaniteits-theoriën, heeft hij den storm der Revolutie opgeroepen, en Frankrijk voor een oogenblik op den rand van een afgrond gebracht. Intusschen diezelfde welsprekende mond, die meer dan aan eenige andere, de gebeurtenissen van Februari 1848 heeft voorbereid, heeft tevens Frankrijk en Europa voor de ontzettende gevaren, voor de gruwelen eener dreigende Anarchie behoed. Wat soms een dichter, de macht van het woord vermag, daar waar honderde geoefende practici zouden te kort zijn geschoten, dàt is gebleken in die eeuwig gedenkwaardige Februari-dagen, toen Alphonse de Lamartine, bleek doch kalm, de armen over de borst gekruist, geheel alleen tot viermalen toe de trappen van het Parijsche stadhuis tegen de aanstormende volksmenigte heeft verdedigd. Onwillekeurig denkt men aan den laatste der drie eigenschappen, volgens Da Costa gezamenlijk het wezen der dichters uitmakende:

‘Gevoel, verbeelding, heldenmoed’ 

als men hem zich voorstelt tegenover dat woedend gepeupel en zijne woorden zich herinnert, vast en met kalmen moed geuit: ‘Burgers, Ik wil de roode vlag niet; ik weiger die met al de kracht mijner vaderlandsliefde. De driekleur van Frankrijk is de wereld rondgegaan met onze vrijheid en roem onder Republiek en Keizerrijk. De roode vlag is nooit verder gegaan dan rondom het Champ de Mars, om daar gesleept te worden door het bloed van het volk!’
Nooit is Lamartine's houding edeler en waardiger geweest dan toen, toen het hem slechts een enkel woord had behoeven te kosten om geheel Frankrijk aan zijne voeten te zien, en hij met Cicero had mogen uitroepen: ‘Ik zweer dat ik het vaderland gered heb.’ - ‘Ach, zoo hebben zijne vrienden later menigmalen gezucht; in die oogenblikken, toen het voor hem “Hoch am Tage” was, in de volle glorie van zijn burgerdeugd en dichterroem, toen had de dood hem moeten treffen!’

{==277==} {>>pagina-aanduiding<<}

Hij is evenwel niet gestorven en heeft in zekeren zin zich zelven en zijn roem overleefd. Door den strijd der partijen al heel spoedig van het staatstooneel teruggedrongen, ontving hij bij den beruchten Staatsgreep van 2 December den laatsten slag en trok zich toen geheel en voor goed in het private leven terug. Sedert is de zon van zijn geluk al meer en meer achter zware wolken schuil gegaan; zijn ontzachlijk fortuin was verkwist en zijn vingeren konden de oude grepen op het lang ontwende speeltuig niet meer vatten. Hij werd gedwongen om voor den broode te schrijven, gaf telkens nieuwe uitgaven van zijne werken in het licht en heeft menigen bitteren druppel uit den kelk der vernedering moeten ledigen.
't Is herhaaldelijk gezegd, dat in de laatste jaren zijne houding dikwijls de gewenschte waardigheid heeft gemist. Tegenover die bewering staat echter het welbewezen feit dat, zoo hij gewild had, zoo rechtschapenheid en trouw aan beginselen minder zwaar bij hem hadden gewogen, of hij minder fijngevoelig van aard ware geweest, Lamartine zich zonder moeite uit al die finantieele onlegenheden had kunnen redden. Eens nl. is hem de Presidentszetel van den Senaat, laatstelijk door Troplong bezet, met het dubbele van diens inkomen, aangeboden geworden en later moet de Keizerlijke regering hem zelfs hebben voorgeslagen om het volle bedrag zijner schulden te voldoen. Aan geen van beide aanbiedingen echter heeft hij het oor geleend. Alleen de twee laatste jaren zijns levens genoot hij een pensioen van 25.000 franken, hem door het Wetgevend Lichaam aangeboden. Van hetgeen men dus te dien opzichte aangaande zijn dubbelhartigheid en karakterloosheid heeft uitgestrooid, mag minstens wel het een en ander worden afgetrokken.
Een andere vraag is het, of Lamartine, ware hij niets meer geweest dan de politieke held van 1848, zijn naam ooit met dien stralenkrans zou hebben zien omgeven, die blijvend hem zal omschijnen. Het antwoord kan niet twijfelachtig zijn. Wat Frankrijk, wat de wereld in Lamartine vereert, 't is niet de staatsman, niet de vrijheidsheld, maar de dichter. De zanger van de ‘Méditations’ en van den ‘Jocelijn’, deze is het die zich een onvergankelijken eerzuil heeft gesticht en wiens melodieuse liederen zullen blijven leven in het aandenken zijns volks. En met de heugenis dier gevoelvolle lyriek, zal men ook der grootheid en des adels van karakter niet ondachtig blijven, door den

{==278==} {>>pagina-aanduiding<<}
burger Lamartine ten toon gespreid in oogenblikken, waarin de eerzucht als een bedwelmende wierook zelfs den nederigste der stervelingen naar 't hoofd zou zijn gestegen....

Nog nauw heeft het graf zich over hem gesloten, of reeds - solito more - beginnen de gaven te stroomen, die hem bij zijn leven ten goede hadden kunnen komen.
Hijzelf intusschen is - volgens zijnen uitdrukkelijken wil - zonder pracht of praal ten grave gedragen. Bij het stoffelijk overschot van zijn liefste betrekkingen, nevens dat van gade en dochter, in de familiegroeve van zijn geliefd Saint-Point te Mâcon - waar hij zijn laatste levensjaren in stille doch bezige afzondering heeft doorgebracht - rust ook zijn gebeente.

Met Lamartine is - op Victor Hugo na - de laatste van de reeks dichters gestorven, die na het Keizerrijk, den roem der Fransche muze hebben opgehouden. In hem heeft tevens de Romantiek, of wilt ge de religieuse mystiek, haar uitvaart gevierd. Vruchteloos althans zoek ik onder de nieuwere Fransche dichters naar een, op wien de profeet van Mâcon heengaande zijn mantel zou hebben laten vallen.

17 Maart.
P. Bruijn.






{==279==} {>>pagina-aanduiding<<}

Het theologisch onderwijs aan de hoogescholen naar de nieuwe concept-wet.

Door Joannes Tideman.

Wij hebben dan nu weder eene Concept-wet voor het Hooger Onderwijs. De Tweede Kamer wil van dit Ministerie wetten aannemen, en in den laatsten tijd heeft weder zoo menige stem op eene nieuwe regeling van het Hooger Onderwijs aangedrongen. Zoo dan de wet in deze zitting maar in behandeling komt mogen wij hopen dat zij minder of meer gewijzigd wordt aangenomen.
Hopen zeg ik; want al ware er op deze Concept-wet veel meer met grond aan te merken dan naar mijne meening het geval is, zou eene nieuwe wettelijke regeling nog veel beter kunnen zijn, dan de aan de wet geheel ontgroeide en partiëel naar den staat van zaken ingerichte toestand, waarin wij thans verkeeren.
Maar wie hiervan overtuigd is, moet dan ook, omdat de wet misschien nog buiten behandeling blijft, de moeite niet ontzien van zijne opmerkingen mede te deelen. 't Is altijd mogelijk, dat die behandeling om het gewicht van het onderwerp wordt vervroegd. In elk geval is eene nieuwe regeling van ons Hooger Onderwijs door het verschijnen van een tweede wetsontwerp weder een groote schrede nader gebracht. En in verband hiermede is het altijd goed dat door het mededeelen van opmerkingen eene zaak, die voor onze hoogere volksbeschaving van zoo groot belang is, al weder meer van verschillende zijden in het licht gesteld en besproken worde.

{==280==} {>>pagina-aanduiding<<}

Ik bepaal mij tot hetgeen aan 't hoofd van deze mijne opmerkingen staat uitgedrukt, het theologisch onderwijs, omdat ik hierin het meest bevoegd ben mede te oordeelen en tevens hierin de meest ingrijpende verandering wordt voorgesteld. Alleen voeg ik aan 't slot omtrent enkele andere zaken een enkel woord daaraan toe.

De Theologie stond tot hiertoe aan 't hoofd der vakken van wetenschap voor welke de wet het Hooger Onderwijs regelde. Thans werd haar daarin de laatste plaats aangewezen. Het eerste was in overeenstemming met de achting die men om de godsdienst tot dusverre aan hare wetenschap toedroeg, en met de historie die herinnert, dat voor de theologie in de eerste plaats onze Hoogescholen werden gesticht. Waarom dan niet stilzwijgend dien eerrang haar gelaten? Waarom zulk eene achterstelling, die zeker in onze dagen voor de publieke opinie niet heilzaam is? De wetgever heeft toch geene roeping deze of die wetenschap eene verootmoediging te doen ondergaan, die haar misschien nuttig wezig kan. De wetgever heeft geene roeping in zulke zaken vooruit partij te kiezen voor deze of die speculatieve meening. En geen enkelen wezenlijken grond voor die achterstelling kunnen wij zelfs uitdenken. Toen het vorig wetsontwerp de theologie in 't geheel niet opnam in de vakken van het Universitair Onderwijs was dat geene achterstelling maar eene poging om haar eene, naar de zienswijze van den wetgever, betere plaats te doen innemen aan andere inrichtingen van Hooger Onderwijs. Waren thans de genees- en artsenijbereidkunde vooropgezet, en op deze de natuurkundige, de rechts- en staats-wetenschappen, de letterkundige wetenschappen en eindelijk de godgeleerdheid gevolgd, wij zouden dan in die opvolging misschien eən klimax hebben te zien, die van ons in de plaats van eene klacht eene beleefde buiging verdiende. Nu begrijpen wij de geheele rangschikking niet: rechts- en staats-wetenschappen, genees- heel- en verloskunde, arsenijbereidkunde, natuurk. wetenschappen, letterkunde, godgeleerdheid. En terwijl wij hierin elken encyclopaedischen blik in 't geheel der wetenschap missen, willen wij liefst in dit gemis de reden zien van 't geen ons anders voor onze wetenschap een billijke grief zou wezen. Maar dan moeten wij het op het eigen oogenblik voor de wetenschap

{==281==} {>>pagina-aanduiding<<}
in 't algemeen betreuren, dat aan zulk eene wet die encyclopaedische grondslag geheel ontbreekt.

Wat omtrent de Theologie in de wet voorkomt, is - wij moeten het hier herinneren - het volgende:

Art 123.Het meesterschap in de godgeleerdheid wordt verkregen door twee examens.

Art. 124.Het eerste examen behelst:

a.de Nederlandsche taal- en letterkunde en stijl,

b.de algemeene godsdienstgeschiedenis,

c.de geschiedenis van de wijsbegeerte,

d.de geschiedenis van de Christelijke kerk,

e.het ontstaan en de geschiedenis van de Israelitische en de oud Christelijke litteratuur.


Art. 125.Het tweede examen behelst:

a.de interpretatie der oorkonden van de Israelitische en van de Christelijke godsdienst,

b.de geschiedenis van de Israelitische godsdienst,

c.de geschiedenis van den oorsprong der Christelijke godsdienst,

d.de geschiedenis van de Christelijke leerstellingen,

e.de wijsbegeerte van de godsdienst,

f.de wijsgeerige zedekunde.


Voorts is op de theologische studie toegepasselijk wat in 't algemeen omtrent het Doctoraat, Art. 126, omtrent den tijd der examina, en de commissiën die ze afnemen, Art. 129 en 130, omtrent het vereischt bezit van 't gymnasiaal getuigschrift Art. 89, voorkomt.
In een wetsontwerp nu dat van de regeering uitgaat, vooral in een dat het Hooger Onderwijs regelt, mogen wij niet nalaten juistheid en zuiverheid van uitdrukking te vorderen. En zoo moeten wij wel in dit opzicht het volgende vragen. In 't voorbijgaan, vooreerst: kan men zeggen een examen behelst dit of dat vak van wetenschap, waarin geëxamineerd zal worden? ten andere: waarom de onhollandsche woorden Chr. litteratuur en interpretatie? Maar vooral ten derde: moeten wij Art. 124, e naar de letter nemen? Dan moet nevens het ontstaan en de geschiedenis van de Oud-Christelijke litteratuur die van geheel de Israelitische letterkunde tot op dezen dag onderwezen en, in 't examen behandeld worden. Dit is toch zeker de bedoeling

{==282==} {>>pagina-aanduiding<<}
niet. Met den thans gebruikelijken term van ‘de Oud-Cristelijke litteratuur’ worden voornamelijk de schriften des N.T. aangeduid. Zoo zullen wij ook bij de Israelitische letterkunde voornamelijk aan de schriften des O.T. te denken hebben. Wat gewoonlijk de ‘Inleiding in de schriften des O. en des N.T.’ heet, wordt hier bedoeld, misschien aan de eene zijde tot de Talmudische schriften aan den anderen kant tot de patristische schriften der eerste eeuwen uitgebreid. Ten vierde: Wat wordt Art. 125 b. met de geschiedenis van de Israelitische godsdienst bedoeld? Naar de letter omvat zij weder hare geschiedenis tot op dezen dag. Maar van de Christelijke godsdienst zal hier naar c. alleen de geschiedenis van haren oorsprong behandeld worden. En hoe kan ook van onze aanstaande christelijke theologanten als eene der hoofdzaken, over welke hun examen loopt, kennis van de geschiedenis der Israelitische godsdienst tot op dezen tijd gevorderd worden? Waarschijnlijk heeft men in b en c willen uitdrukken wat men gewoon is de ‘theologie des O. en des N.T.’ te noemen. Maar dan is voor het eerste weder eene onjuiste, veel te ruime uitdrukking gebezigd. En men bedenke dat deze twee laatste aanmerkingen de omschrijving van twee der elf vakken van het Theologisch Onderwijs betreffen. Zoo gevoelt men dat het hier waarlijk geen woorden maar zaken geldt, in welke juistheid en bepaaldheid datgene zijn, waardoor de wet haar doel moet bereiken.

Maar nu dan die elf vakken van Theologisch Onderwijs, welke grondgedachte heeft de keuze van deze bepaald? De Memorie van Toelichting zal het ons zeggen. Daar lezen wij op Tit. II Hoofdstuk IV. Art. 123, 125 blz. 46 en 47. ‘De Regering meent dat in eene wet tot regeling van het Hooger Onderwijs, de godgeleerdheid als wetenschap niet mag ontbreken. Werkelijk heeft het Hooger Onderwijs niets te maken met de dogmatiek, deze laatste worde aan de kerkgenootschappen overgelaten. Maar aan onze Hooge Scholen moet een vrij Theologisch Wetenschappelijk Onderwijs behouden blijven.’
Wij moeten alweder beginnen met de vraag: is de bedoeling hier in meer dan een opzicht wel juist uitgedrukt? Het Hooger Onderwijs zal niets te maken hebben met de dogmatiek! En wie kan het betwijfelen of de dogmatiek, en zij vooral een onderwerp is van Hooger Theologisch Onderwijs? Er is bedoeld

{==283==} {>>pagina-aanduiding<<}
het Openbaar Hooger Onderwijs, dat wat de Staat verleent, heeft met haar niet te maken. En dan: aan de Hoogescholen moet een vrij Theologisch Wetenschappelijk Onderwijs behouden blijven. Maar is dan bijv. aan de kerkelijke Theologische scholen het Onderwijs noodzakelijk niet vrij? Ik beweer, dat zelfs het Dogmatisch Onderwijs aan onze Remonstrantsche en Doopsgezinde Seminaria zoo vrij is, als men 't maar denken kan. De gedrukte bewijzen zijn daarvan voorhanden. Of zegt men: ‘maar het zal toch Protestantsch zijn;’ dan moet ik antwoorden met de wedervraag: welke leeraars moet ik mij dan aan de Hoogescholen denken? Hoogleeraars in de godgeleerdheid, die noch Israelitisch of Christelijk, noch Roomsch of Protestantsch, maar wat dan zijn? In dien zin zal het onvrije noodzakelijk, onvermijdelijk ook daar bestaan. Ik had gehoopt hier in de plaats van dat ‘vrij’ een ander epitheton te vinden, dat juist de grondgedachte, die ik zoek, zou hebben uitgedrukt. Algemeen had ik verwacht. Algemeen Theologisch Onderwijs wordt aan de Hoogescholen gegeven, algemeen in onderscheiding van dat bijzonder Theologisch Onderwijs, dat elk kerkgenootschap als Israelitisch, Roomsch, Protestantsch enz., èn naar zijn denkwijs, èn voor de opleiding zijner leeraren verlangen kan.
Maar is deze in mijn oog eenvoudige, als van zelf gegevene, alleen juiste onderscheiding, in weêrwil van de min juiste uitdrukking in de memorie van toelichting, toch misschien de grondgedachte, die de keuze der elf vakken van theologisch onderwijs in de wet bepaalt? Laat ons zien. Door die grondgedachte is het volkomen gemotiveerd, dat de twee hoofdvakken der bijzondere Godgeleerdheid, de zoogenoemde geloofsen zedeleer, hier zijn weggelaten. Het algemeen theologisch onderwijs, van Staatswege aan de Hoogeschool gegeven, moet geschikt zijn voor Israeliet, Protestant en Roomsch-Catholiek te gelijk. Maar voor hen zal de geloofsleer verschillend zijn. Aan de kerkgenootschappen moet dus deze, en om het verband met haar ook de zedeleer, worden overgelaten.
Volkomen gemotiveerd door die grondgedachte is het ook, dat een ander hoofdvak van het kerkelijk theologisch onderwijs, de praktische theologie, hier is weggelaten. Naar de gewone opvatting dient zij uitsluitend voor de opleiding van de leeraars der gemeente. Daarmede heeft de wetenschappelijke

{==284==} {>>pagina-aanduiding<<}
Staats-school zich niet in te laten. Dat vooral moet zij aau de kerk overlaten. En al geeft men aan dit vak van theologische wetenschap den ruimeren omvang, die daaraan toekomt, en doet het handelen over alles wat tot de onderhonding en bevordering van het Godsrijk in en door de gemeente dient, ook dan blijft het niet minder iets dat onmogelijk door een en hetzelfde onderwijs te gelijk voor aanstaande Rabbijnen, Priesters en Predikanten kan behandeld worden; blijft het iets dat tot de zorg en bemoeijing der kerk behoort.
Tot zoo verre gaat dus alles goed en schijnt de grondgedachte werkelijk te zijn: algemeene wetenschappelijke theologie aan de Hoogeschool; die, welke voor ieder kerkgenootschap verschillen kan, of tot opleiding van zijn leeraars dient, aan de kerkgenootschappen overgelaten. Het weglaten van al wat uit het vroeger theologisch onderwijs der akademiën is weggevallen, is hierdoor geheel gerechtvaardigd. Maar is dit evenzoo met het opnemen van alles wat hier voorkomt? Zeker, wat betreft de algemeene godsdienstgeschiedenis (124b.), de geschiedenis der wijsbegeerte (c.), de wijsbegeerte van de godsdienst en de wijsgeerige zedekunde (125 e.f.). Minder is dit reeds het geval met 124e. het ontstaan en de geschiedenis van de Israelitische en van de oud-christelijke litteratuur; 125 a. de interpretatie der oorkonden van de Israelitische en van de Christelijke godsdienst; b.c. de geschiedenis van de Israëlitische godsdienst en de geschiedenis van den oorsprong der Christelijke godsdienst. Hiermede begeeft men zich reeds op 't gebied van het bijzonder Israelitisch en Christelijk onderwijs. Maar, omdat elk wetenschappelijk theologant, hetzij Israeliet of Christen, toch van alle deze zaken moet kennis hebben, omdat het Christelijke hier voor Protestanten en Roomschen nog hetzelfde wezen kan, en omdat ons Theologisch Hooger Onderwijs voor Christenen en Israelieten, niet voor anderen dienen moet, kan ook dit nog beschouwd worden als door de grondgedachte ingesloten en voor ons Hooger Onderwijs door haar gegeven. Maar 124 d.: de geschiedenis der Christelijke kerk? Ja, zij heeft voor den Israeliet de geschiedenis van de Israelitische godsdienst nevens zich. Doch men denke bij dit laatste aan onze vroegere opmerking. En kan voor den Protestant en
Roomsch-Katholiek van Staatswege reeds hetzelfde onderwijs in de geschiedenis der Christelijke kerk gegeven worden? Een Protestantsch en een Roomsch-Ca-
{==285==} {>>pagina-aanduiding<<}
tholiek Hoogleeraar zal men daarvoor misschien wenschen. Maar begeeft zich de Staat dan hiermede niet, door buiten zijne eigenlijke roeping te gaan, op een hachelijk terrein? De Protestantsche en de Roomsch-Catholieke kerk kunnen gaan verlangen, dat zij voor dit vak gehoord worden bij het aanstellen van docenten, uit wier onderwijs zij hare aanstaande kweekelingen wenschen te ontvangen. En dan 125 d. de geschiedenis der Christelijke leerstellingen? Zij zijn grootendeels de leerstellingen der Roomsche en Grieksch-Catholieke, der Luthersche en der Gereformeerde kerk enz. Wat heeft het Staats-Onderwijs met deze te doen? En eindelijk het allereerste vak 124 a. de Nederlandsche taal, letterkunde en stijl. Zeker behoort dit niet tot de theologie. En zegt men: maar even zeker toch kan geen godgeleerde daarin onkundig zijn, dan geldt dit ook van den jurist en den beoefenaar der staatswetenschap, in wier examen het niet voorkomt. Als voor dezen kan men voor den theologant, wat die kunde betreft, op het gymnasiaal examen rekenen. Mij dunkt, men heeft hier weder gedacht, niet aan den theologant in het algemeen, maar aan den godsdienstleeraar der kerk, die meer nog dan de jurist of de man van sociale wetenschap in deze zaken moet geoefend zijn. Maar dan heeft de Staat zich hier weder ingelaten met de opleiding der godsdienstleeraren, die hij noodzakelijk aan de kerk laten moet.
Ik geloof dus, om alles wat ik opmerkte, dat de grondgedachte, die hier de vakken van het onderwijs bepaalt, werkelijk die is, welke als de eenvoudige, de van zelf gegevene, de juiste moet beschouwd worden, maar dat die grondgedachte niet zuiver is toegepast. Voor algemeen Theologisch Onderwijs, in onderscheiding van het bijzondere, dat de kerkgenootschappen, als Protestantsch, Roomsch-Catholiek en Israelitisch, èn naar hunne denkwijs èn voor de opleiding hunner leeraren verlangen kunnen, is te veel van dit laatste hier opgenomen. Of moeten wij hierom aan eene andere grondgedachte denken? Moeten wij meenen, dat de Staat in al het Theologisch Onderwijs heeft willen voorzien, in de verwachting dat de kerk, daarmede te vreden, van hare zijde er niet aan zal toevoegen? Het zou niet vreemd zijn, omdat de wetgever zijne voorlichting heeft kunnen ontvangen van eene zijde, waar men dit verlangt, en voor de eigenlijke Christelijke theologie volstaan wil met de geschiedenis van den oorsprong der Christelijke godsdienst en van de

{==286==} {>>pagina-aanduiding<<}
Christelijke, leerstellingen. Maar toch de Memorie van Toelichting ontneemt ons uitdrukkelijk die meening, door haar oordeel over de Dogmatiek, dat evenzeer de zedeleer en praktische Godgeleerdheid geldt.
En welke Regering zou zoo onverstandig zijn van in onzen tijd op zulk eene wijze te beslissen wat al of niet voor de godgeleerde studie, die de kerk verlangt, voldoende is, en de zorg voor deze aan den Staat op te dragen? Neen, de Staat zorgt dat aan de wetenschap, die hij aan de Hoogeschool wil doen beoefenen, niet een zeer wezenlijk vak, de theologie, ontbreke, maar hij bepaalt dit tot de algemeene godsdienst-wetenschap en tot de algemeene vakken van inleiding tot de Christelijke en Israelitische godgeleerdheid. En de kerk, elk kerkgenootschap voor zich - de Protestanten, zou ik hopen, voor zich te samen - voege daaraan het bijzonder Theologisch onderwijs toe, dat zij bovenal voor de wetenschappelijke kennis van het wezen der godsdienst die zij belijdt (de zoogenoemde dogmatiek en moraal) en ook voor de opleiding harer leeraren verlangen moet.
Nauwelijks behoeft het opgemerkt te worden, om welke zeer gewichtige redenen het zaak is, dat deze natuurlijke, rechtmatige onderscheiding in de wet zoo zuiver en streng mogelijk worde gevolgd. Zij vallen in 't oog aan de eene zijde voor den staat, die zich anders iets aanmatigt waartoe hij niet bevoegd is, zich belast met iets waartoe hij niet geroepen is, zich mengt in iets, dat hem onvermijdelijk bedenkelijke moeite en in de zaak verwarring baart; aan den anderen kant voor de kerk, die anders niet vrij blijft in het hare, of tot haar schade zich daarin laat leiden door den staat, met dezen telkens is een nadeelig conflict kan geraken en niet tot eigene ontwikkeling van hare krachten komt. En zou men er bedenking tegen maken, vooral met het oog op de gereformeerde kerk, die tot hiertoe zonder eigene zorg en kosten de opleiding harer leeraars van den staat ontving, die bedenking wordt ruimschoots opgewogen door de tegen-bedenking, dat die kerk hierdoor een voorrecht genoten heeft, hetwelk in de twee eerste eeuwen door den toenmaligen staat van zaken was gerechtvaardigd, maar dat sedert een niet behoorlijk voorrecht geworden is, waarvan zij thans, nu het niet meer kan plaats hebben, dankbaar voor het genotene moet afzien. Men voege er bij, dat zij altijd

{==287==} {>>pagina-aanduiding<<}
nog met de overige kerkgenootschappen door den staat ontslagen blijft van de zorg en kosten voor het grootste deel van het theologisch onderwijs, datgene wat den algemeenen wetenschappelijken, onmisbaren grondslag van het hare uitmaakt; en tevens dat het tot ontwikkeling en oefening van hare eigene krachten goed en wenschelijk is, dat zij zelve in het overige voorzie. Ditzelfde geldt voor de andere kerkgenootschappen, in zoo verre zij tot hiertoe, tegen over het voorrecht van de voormalige staatskerk, billijkerwijze subsidiën genoten van den staat voor hun theologisch onderwijs.
Nog slechts eene opmerking heb ik ten aanzien van het Doctoraat. Naar de wet Art. 126, is het een zuiver wetenschappelijke titel en ‘wordt door den Senaat der Hoogeschool verleend, na de openlijke verdediging van een in de Latijnsche of Nederlandsche taal gesteld proefschrift.’ Is dit niet te onbepaald? Het zegt eigenlijk dat elke verdediging van elk proefschrift, hoe slecht de eerste, hoe onbeduidend het laatste ook zij, aanspraak geeft op den titel. Al stond er maar,, het kan door den Senaat - verleend worden’ ware dit misschien voldoende. Overigens verblijd ik mij dat de dissertatie althans op deze wijze behouden is.

Ten slotte met een enkel woord nog enkele opmerkingen die ik over andere zaken, bij het aandachtig lezen der geheele wet maakte.
Titel I. algemeene bepalingen, Art. 1. 2o. omschrijving van het Universitair Onderwijs. Het heeft eene tweeledige strekking:
Eensdeels om het aankomend geslacht op te leiden tot zelfstandige beoefening der wetenschap, en het te vormen tot de maatschappelijke betrekkingen en beroepen, die op wetenschappelijke grondslagen berusten.
Ten andere, om de beoefening der wetenschappen om haar zelve te bevorderen en alzoo ons vaderland tot haren vooruitgang te doen medewerken.
Gelukkig is nu deze omschrijving van dien aard dat de Staten-Generaal geen kostelijken tijd met veel woordenwisseling hierover behoeven te verliezen. De vraag zelfs, of, om het in de laatste plaats genoemde doel der Hoogescholen, eene weinig vruchtbare instelling als de Koninklijke Akademie van weten-
{==288==} {>>pagina-aanduiding<<}
schappen en letteren, nu niet zal worden opgeheven, kan en moge hierbij buiten spraak blijven.
Titel II. over het openbaar Hooger Onderwijs. Evenmin als in de vorige Conceptwet, kan ik mij hier in de aan haar ontleende progymnasia vinden. De naam drukt iets anders uit als met de zaak is bedoeld. Het zijn geen scholen die in den regel vóór (pro) het gymnasium zullen bezocht worden. Dan moesten er niet maar 4 tegenover 10 gymnasia, maar minstens even vele worden opgericht. Dan moest aan de gymnasia niet in al de vakken van het progymnasium nog eens volledig onderwijs, maar alleen voortgezet onderwijs gegeven worden. Naar de Mem. van Toel. blz. 34 dienen de progymnasia hoofdzakelijk voor eene beschaafde opvoeding, de gymnasia tot voorbereiding voor het Universitair Onderwijs; terwijl de leerlingen der progymnasia na afloop van den cursus, zoo zij voornemens zijn de Hoogeschool te bezoeken, zich naar een gymnasium kunnen begeven, om zich daar verder voor te bereiden. Zeker zal het in hun voordeel zijn, zoo zij dit laatste van den aanvang af mogen doen. De gymnasiën zijn scholen, le klasse, van meer en minder uitgebreid Hooger Onderwijs, gymnasiën van 4 en 6jarigen cursus. En heeft het, voor de volksbeschaving iets zeer goeds in zich, dat, naast zoo vele scholen van Middelbaar Onderwijs, in welke de natuurkundige wetenschap den boventoon voert, ook scholen voor hoogere letterkundige beschaving zullen bestaan, dan mag men met het oog hierop, meer dan op het Universitair Onderwijs, wenschen dat er een grooter getal van zulke scholen worde gesticht. Het viertal komt mij voor als pro-gymnasia vrij doelloos en de kosten niet waard te zijn. Drenthe en Limburg zullen toch wel één, N. en Z.-Holland en Gelderland wel elk twee gymnasiën van zesjarigen cursus vullen.
Titel II. Hoofdstuk I. Art. 8. ‘Al hetgeen de toelating tot de gymnasia - betreft wordt - bij algemeenen maatregel van inwendig bestuur vastgesteld.’ Maar wij zouden toch gaarne uit de wet vernomen hebben of er een admissie-examen zal plaats hebben. Dat raakt het stelsel. Daaromtrent kan niet door het eene inwendige bestuur dit, door het andere het tegendeel verordend worden. Daarop moet ander voorbereidend onderwijs worden ingericht.
Titel II. Hoofdstuk III. Van de Hoogescholen. Art. 27. ‘Er

{==289==} {>>pagina-aanduiding<<}
zijn hoogstens drie Rijks-Hoogescholen.’ Terwijl ik hoofdzakelijk over het Theologisch Onderwijs spreken wilde, is het hier de plaats niet in deze zaak in te gaan. Maar zonderling is ‘minstens’ in eene zaak, bij welke niemand aan uitbreiding denkt, maar velen aan inkrimping, de onbepaalde bepaling ‘hoogstens’ in eene wet als deze. Of moet zij dienen om te voorkomen dat bijv. Amsterdam voor zijn Athenaeum (de wetgever denkt daarover niet gunstig, Mem. van Toel. op Titel I. Art. 1, blz. 33) verder aan 't bekomen van Universiteitsrechten denke? Maar die rechten zouden zich tot het recht van examineren en promoveren bepaald hebben. Dit valt nu ook voor de Hoogescholen weg. En verlangde Amsterdam voor zijn Athenaeum het recht om den Doctor's-titel toe te kennen, dan zou dit toch wel niet geweigerd worden.
Art. 39. ‘Elke beurs wordt voor een jaar verleend, doch kan bij voortduring worden toegekend, wanneer de begiftigde zich door vlijt en bekwaamheid blijft aanbevelen.’ Bij voortduring; ad infinitum? De vlijt en bekwaamheid sluiten niet uit een niet ondergaan van een eind-examen, of om welke reden ook een zeer langdurig verblijf aan de Hoogeschool. Moet er niet eenige bepaling bij?
Art. 57. a. Ieder die de lessen aan de Hoogeschool wenscht te volgen stort bij den aanvang van elk akademiejaar eene som van ƒ 150. Art. 58: Voor elke les in een halfjarigen cursus betaalt men ƒ 15.’ Mij komt dit te laag voor. De natie is reeds zoo zeer met onderwijs-kosten bezwaard. Hier vooral kan men de vermeerdering van dit bezwaar verminderen; en ƒ 200 of ƒ 250 's jaars voor al de lessen en ƒ 25 ƒ 30 voor elke les per semester is niet te veel, en kan de kosten voor een niet onbeduidend bedrag verlichten. 't Wordt voor de natie meer en meer zaak, dat de Regering op jaarlijksche uitgaven van halve en heele tonnen gouds ga letten.
Hoofdstuk IV. Art. 90-101. Vragen, die ik hebben zou omtrent het ontbreken van het ‘jus naturae of de wijsbegeerte van het recht’ en van ‘de geschiedenis der geneeskunde’ laat ik over voor hen, die over deze hier omschrevene vakken van wetenschap beter kunnen oordeelen.
Art. 116-122. De letterkundige wetenschappen. Bevreemdend is het de ‘bespiegelende Wijsbegeerte en hare geschiedenis’ juist bij het examen in de ‘polynesische letterkunde’ en daar alleen vermeld

{==290==} {>>pagina-aanduiding<<}
te vinden. Dat examen omvat waarlijk reeds genoeg. Het daarbij te voegen omdat men er elders geene plaats voor ziet, is natnurlijk geen reden. En die plaatsing zal aan de beoefening van een, onder ons zoo verwaarloosd, vak van studie geen voordeel doen. - Eindelijk; voor het meesterschap in de ‘Nederlandsche letterkunde’ komen mij de eischen overdreven voor. Men oordeele: a. de Nederlandsche taal en hare geschiedenis, b. de midden-Nederlandsche taal en die der 17e Eeuw, c. de beginselen van het sanskriet, d. de beginselen der vergelijkende Indo-germaansche taalwetenschap, e. het gothisch, f. het angelsaksisch of het midden hoogduitsch, g. de hoofdtrekken der geschiedenis der romaansche talen, h. de stijlleer in toepassing op de Nederlandsche taal, i. de Nederlandsche letterkunde en hare geschiedenis in verband met die der letterkunde in Duitschland, Engeland en Frankrijk, k. de Nederlandsche geschiedenis. Voor het examen althans, zou ik zeggen, kon b. na. a. en kon g. wegvallen. Dat al te veel schrikt te zeer af van een zoo weinig beoefend en toch zoo nuttig en noodig vak van studie.

Na deze opmerkingen begrijpt men hoe ik beginnen kon met den wensch, dat deze wet maar spoedig in behandeling komen, en met de noodigste wijzigingen moge worden aangenomen.
Met opzet onthield ik mij van het bespreken van zoogenaamde beginselen, ten deele omdat die reeds zoo dikwijls besproken zijn - ik mag voor mijn deel naar dit Tijdschrift Januari 1866 en November 1867 verwijzen - ten deele omdat ik mij in de meeste hoofdzaken met de beginselen van de wet wel kan vereenigen. Hiertoe behooren vooral: het overbrengen van de propaedeutische studiën aan de gymnasiën, opname van het Indische intistuut te Leiden in de Hoogeschool, geen buitengewone Hoogleeraren meer, geene bijdragen der studerenden tot vermeerdering van de jaarwedden der Hoogleeraren, benoeming van elken Hoogleeraar voor bepaalde, aangewezene vakken, onvereenigbaarheid van het Hoogleeraarschap met winstgevende ambten, facultatief emeritaat op 65jarigen leeftijd, examina bij Staatscommissiën onverschillig waar men de kundigheden verkregen hebbe, volkomen vrijheid tot het openen van bijzondere scholen voor Hooger Onderwijs, verschillende meesterschappen in de rechts- en staatswetenschappen en in de

{==291==} {>>pagina-aanduiding<<}
letterkundige wetenschappen, ook in de geschiedenis, afscheiding van het algemeen en het bijzonder Theologisch onderwijs, wegvallen van het meesterschap in het Romeinsche recht en van het doctoreren op stellingen, feitelijk behoud van het admissie-examen door het wel niet verplichte, maar voor verdere examina noodige gymnasiaal eind-examen. Alleen blijf ik ééne zaak - de quaestie der drie Hoogescholen bespreek ik ook hier niet - ééne zaak er bij wenschen: opdracht aan de Professoren van ieder vak van onderwijs, om den gang van dat onderwijs zóó te regelen dat de studerenden een ordelijken gang van studie volgen, en daarbij niet, geheel aan zich zelven overgelaten, onvermijdelijk al de nadeelen lijden van hun gemis van een encyclopaedischen blik in het geheel hunner wetenschap. Ik deelde daarover mijne opmerkingen mede in de Letteroefeningen, Nov. 1867, blz. 7 en 8 1).
Maart, 1869.
Joannes Tideman.





{==292==} {>>pagina-aanduiding<<}

Werkmans A B C, populaire economie.

Door C.J. Viernagel.

Edmond About, A B C du travailleur. Paris, 1868.
Wonderlijk en problematisch is het bestaan van een der jongste takken van menschelijke kennis en onderzoek, de economie. Van een harer meest bekende beoefenaars, van een man als Stuart Mill wordt gezegd: ‘de staathuishoudkunde heeft hij meer kwaad gedaan door zijne redevoeringen dan tien openlijke tegenstanders zouden hebben kunnen doen, want hij heeft ons doen twijfelen of er wel zulk eene wetenschap als de staathuishoudkunde bestaat.’ En al mogeu deze woorden nu zijn overgenomen uit een orgaan der conservatieven, weinig gezind om eenen woordvoerder der tegenpartij, zelfs maar als economist, eere te gunnen, het is niet ter wille van zijn roem voornamelijk dat zij treurig klinken; - die roem heeft breeder grondslag; - maar meer nog voor zoo veel de economie zelve er in een twijfelachtig licht door wordt geplaatst. Stond nu deze uitspraak alleen, er ware geen reden zoo groote waarde daaraan te hechten; maar de stemmen die tegen de nog jeugdige economie gedurig opgaan, vervullen soms wel eens met bekommering wie haar uit geheel vrije keus het hof maakten.
Veel verwijten heeft zij reeds moeten hooren. Het heette zoo vaak dat zij eene bemoeial was, erger nog dan Anna Rooze. Immers, zoodra er sprake was van eenig stelsel van belasting liet zij zich hooren. Was er kwestie van het al of niet vrij laten der circulatiebanken, zij verhief hare stem, even als eenige oogenblikken later, toen het gesprek kwam op riool- en desin-
{==293==} {>>pagina-aanduiding<<}
fectie-systemen; geene saniteits-commissie kan eenig besluit nemen zonder hare voorlichting; is het de vraag of spoorwegen beter worden geëxploiteerd door den staat of door particulieren, haar advies laat zich hooren, even als wanneer de kwestie rijst omtrent specieuitzending in plaats van wisseltrekking of van iets anders. Tot zelfs de bereiding van verduurzaamde levensmiddelen wordt tot haar domein gerekend te behooren. Van alles verstand te hebben gaat niet aan, en hij of zij van wie zulks wordt rondgebazuind heeft reeds bij voorbaat niet op de algemeene sympathie te rekenen. Wie is toch die economie die zoo in alles wil mede spreken, over belastingen, kiesstelsels, handel, bankzaken, financiewezen, gezondheidsleer, werktuigkunde? Is zij de beknopte inhoud van tien vakken van menschelijke kennis? Noem haar dan encyclopedie in stede van economie. En als dan het alternatief wordt gesteld, alles of niets, dan is 't geen wonder dat de vraag zich voordoet: ‘of er eigenlijk wel zulk een wetenschap als de staathuishoudkunde bestaat.’
Maar nog op andere wijze wordt zij aangevallen en haar 't leven moeijelijk gemaakt. Men eischt van haar dat zij alle maatschappelijke euvels zal wegnemen, als door betoovering; euvels die vele eeuwen behoefden om in te wortelen, wier bestrijding de medewerking van welgezinden, weldenkenden en weldoenden gedurende andere eeuwen vordert. ‘Wat, zegt men, heeft de werkman gewonnen door de kostelijke, fraai klinkende theoriën die de economisten ons verkondigen? Is zijn toestand verbeterd, sinds men over kapitaal en arbeid, over productie en consumtie, over bescherming en vrijen handel is gaan redetwisten? Zijn de loonen er door gestegen, of is de strekking van al dat geschrijf over zijn lot niet maar louter geweest om hem te winnen voor het geloof aan de onvermijdelijkheid zijner armoede? Toont, gij heeren economisten, het middel om hem uit zijne ellende op te heffen; spreekt uit het tooverwoord waar het pauperisme door verslagen wordt, en wij zullen gelooven aan uw leer.’
Is het stellen van zulke overdreven eischen billijk? Zal men de geneeskunst op gelijke wijze bestrijden omdat de menschen voortgaan te sterven, omdat cholera en typhus niet ophouden met hare verwoestingen? Zal de godsdienst worden veroordeeld ter zake van de vele zonden die bleven? - Voor de verdwijning van het pauperisme is zóó veelomvattende zamenwerking

{==294==} {>>pagina-aanduiding<<}
van factoren noodig, het wortelt zóó vast in den grond der maatschappij, dat van een enkelen tak van menschelijk onderzoek dusdanig groot resultaat niet mag gevergd worden. En omdat zij, de economie, niet tot zoo groote taak alleen geroepen is, zou zij geoordeeld worden niets te vermogen, wordt zij als onvruchtbaar veroordeeld!
Nog is de reeks van onbillijkheden te haren opzigte niet gesloten. Daar zijn er ook nog die haar eenige algemeene stellingen toedichten, onjuist in hare algemeenheid. Eene daarvan tot voorbeeld. Men zegt, de economisten houden met hardnekkigheid vast aan de wenschelijkheid, als van het ééne noodige, ‘om de consumtie en de productie zoo digt mogelijk bij elkander te brengen; daarom steeds en zoo veel doenlijk alle tusschenpersonen te vermijden, te verwijderen. Hun ideaal is dus dat b.v. de suikerconsument de suiker geraffineerd bij zoo kleinen voorraad als hij behoeft onmiddellijk van Java ontvange; evenzoo den wijn op flesschen uit Bordeaux en de tafelolie uit Genua.’ Heeft ooit een economist (soi-disant) zulke theorie geleerd? Het is mogelijk; welke dwaasheid werd er niet al voor staathuishoudkunde verkondigd? Laat toch de economie er niet voor boeten; al mogen we helaas nog niet te veel drukken op het lidwoord en schrijven: de economie. Als onze beschouwing van het proces der productie niet eenzijdig zal zijn moeten wij immers de vraag vooropstellen: hoe wordt het doel, de vervulling der behoefte best, kortst, met de minst-mogelijke inspanning bereikt? En dan komt niet de verwijdering van medearbeiders maar hunne meest geschikte zamenwerking in aanmerking, zeer bevorderd door goede verdeeling van hun arbeid; dan is niet de vraag naar hun getal, maar naar hun werk, hunne onvermijdelijkheid. Zijn ze nuttig, zoo zijn ze noodig, ja zelfs kan 't bij de ontwikkeling eener industrie, ook die des handels, blijken dat er aan een nieuwen schakel behoefte bestond, in stede van opheffing van een ouden. De tusschenpersonen die gaandeweg mogten verdwijnen doen zulks, niet omdat ze tusschenpersonen zijn, maar omdat hunne dienst overbodig gevonden werd. Ware zulke verdwijning, en niet de beste dienstprestatie, het desideratum, wij keerden bij de bereiking daarvan allengs tot den primitieven toestand terug, en ontsloegen ons niet
enkel van de zoogenaamde ‘tweede hand’ maar van alle diensten van anderen, om eindelijk zelven onze kleeding te maken en de grond-
{==295==} {>>pagina-aanduiding<<}
stoffen, daarvoor even als voor onze voeding en woning noodig, zelven te gaan halen. De particulier die bij zeer kleine partijen zijn wijn uit eene vreemde haven laat komen, meent misschien goedkoop in zijne behoefte te voorzien; niet lang zal het duren of hij ontwaart dat er toch wat hapert en dat hij vroeger voor iets ruimer betaling veel ruimer keus had. - En voor zulke aanvallen staat de economie dagelijks bloot. Noem ze sophismen en bestrijd ze met zoo veel geest als waart ge Bastiat zelf, ze dooden zult ge niet, zoo lang er nog zulk onuitputtelijk fonds van valsche redenering in de wereld overblijft. De kleine Töffel blijft de kleine Töffel, wat groots hij doe, hoe oud hij worde: de economisten zijn nu eenmaal onverbeterlijke theoristen, doctrinairen; zij kunnen soms heel aardig en vernuftig redeneren, hun stokpaardje is veelal het spoor geweldig bijster; zij nemen de toestanden niet zoo als ze zijn, maar zoo als ze wezen moesten; zij zien elk verschil in toestanden voorbij en stellen algemeene regels voor alle aardbewoners, onverschillig of de zon ze traag of wel de scherpe koude ze voortvarend en ijverig doet zijn, en passen dus gedurig westersche begrippen op oostersche toestanden toe. Zij hebben eene verklaring voor elk verschijnsel en staan nooit verlegen, ja houden er van om raadsels op te lossen; maar vergrooten juist het aantal dier raadsels, als zij een vraagstuk als dat der consumtie ingewikkelder maken in stede van klaarder.
En hiermede formuleren we ongevoelig tevens eene klacht door eene nieuwere categorie van economisten geslaakt, die zich de historische noemt; onlangs zoo juist door den heer Pierson gekarakteriseerd, als meer vragende wat is en hoe het zoo werd, in tegenoverstelling met die anderen wier vraag is wat zijn moet: de eene rigting inductief, de andere deductief te werk gaande; de eene voortdurend en onvermoeid feiten verzamelende voor eene eindelooze ervaring, de andere geen gebruik makende van die feiten dan om haar redeneringen en syllogismen te toetsen, om uit te spreken of wat is en wat geweest is, overeenkomt met wat behoorde te zijn. - Voor den aanhanger der historische school is de taak van den economist een reuzenarbeid, meer dan een gewoon menschenleven vorderende; een arbeid zonder einde, want de rei der feiten is nimmer gesloten. De zuiver bespiegelende economist daarentegen maakt zich het werk veel gemakkelijker; hij heeft niets méér noodig dan de gaaf van

{==296==} {>>pagina-aanduiding<<}
zuiver redeneren, hij heeft genoeg aan gezond verstand en twijfelt niet ‘of er wel zulk eene wetenschap als de staathuishoudkunde bestaat’, maar ontzegt haar reeds van te voren het regt op dien naam van wetenschap. Want voor hem is zij veel meer een tak der wijsbegeerte, waarin deze zich wijdt aan de vraagstukken der productie. Voor hem wordt zij eerst eene wetenschap als zij op historisch terrein overstapt en de historische ontwikkeling van natiën en van instellingen bestudeert; ook als zij de pragmatische wording van economische begrippen bij verschillende schrijvers nagaat en kritisch ontleedt, veel lezende en vergelijkende wat anderen over dit of dat grondbegrip hebben gezegd, meer dan mededeelende wat zij zelve daarover heeft gedacht.
Eene der schoonste economische ontdekkingen is die, waarbij de waarde der verdeeling van den arbeid werd aan het licht gebragt. Welke economist daar 't eerst op wees is mij onbekend. Het klassiek geworden voorbeeld der speldenfabrikatie heeft sommigen wel eens in den waan gebragt als ware Adam Smith de vader ook van de arbeidsverdeeling. Smith had de gaaf en het goed fortuin haar op te merken. Hare aanprijzing was zijn verdienste. Zulke arbeidsverdeeling nu is niet enkel nuttig bij de nijverheid, maar evenzeer bij den arbeid des geestes. Ook op dat gebied is er verscheidenheid van aanleg, van gaven, van neiging. Des eenen lust en geschiktheid drijft hem tot onvermoeid onderzoek naar hetgeen anderen uitspraken; hij compileert, extraheert, excerpeert gedurende eene eindelooze, rustelooze lectuur. Het getal boeken door hem doorbladerd is verbazend; hij heeft dan ook eene bijzondere gaaf van lezen. Hij zal, zoo hij van economische vraagstukken houdt, ligt een aanhanger der historische school zijn; want wat voor menig ander een mer à boire is schrikt hem geheel nief af, mits hij er een zee van feiten door opdoe. Zulk een veellezer, zulk een boekenverslinder, doet de heer Pierson ons in Roscher kennen, waarlijk een type. Mismoedig wordt de gewone lezer bij het besef van zoo groote belezenheid, en vindt gelukkig troost zoo hij, na de grcote bewondering, die de heer Pierson daarvoor betuigt, als hij zegt: ‘de kolossale geleerdheid, waarvan zijne (Roscher's) werken getuigen is dan ook inderdaad imposant. Men vraagt zich af hoe een enkel persoon tijd en krachten heeft kunnen vinden, om zulk een omvangrijke kennis te

{==297==} {>>pagina-aanduiding<<}
verzamelen’; verder leest: ‘Daarbij stelt zijne encyclopedische kennis hem in staat over elk gegeven onderwerp al het licht te verspreiden, dat anderen reeds verzameld hebben, en het is merkwaardig hoe juist zijne citaten altijd gekozen zijn. Menige goede gedachte van een weinig bekend auteur, menig belangrijk feit, dat in een vergeten reisbeschrijving lag begraven, zou voor goed voor de wetenschap verloren zijn gegaan, had Roscher het niet weder te voorschijn gebragt. Zijne nieuwsgierigheid kent geen grenzen en aan zijn scherpziend oog ontgaat niets van beteekenis. Maar juist al die gaven maken hem ongeschikt om een groot denker te zijn. Wie als zoodanig wil uitmunten behoort den moed te bezitten om zich van tijd tot tijd uitsluitend met zijne eigene gedachten bezig te houden, en deze, niet de werkelijkheid, tot een voorwerp van studie te kiezen. De ervaring moet wel de bron zijn, waartoe hij telkens terugkeert, maar hij mag zich niet altijd bij die bron blijven ophouden. Denken zonder abstraheeren is vooral op economisch terrein onmogelijk’ 1.
Die woorden kwamen mij zóó juist, zóó merkwaardig voor dat ik den lust niet kon weerstaan ze geheel aan te halen.
Des anderen lust en geschiktheid daarentegen is meer het geregeld nadenken, doordenken; het uitwerken van eenig denkbeeld, de vrucht van eigen hersenen, vaak zich huwend aan die van anderen, waar deze die vrucht het levenslicht schonken; d.i. hij leest ook gaarne, maar doet het niet à grande vitesse, maar per bommeltrein met veel stations. Telkens dwaalt zijn geest af, niet omdat de lectuur hem niet boeit, maar omdat iets zijne tegenspraak prikkelt en hij in zijn verbeelding met den schrijver in discussie treedt, of ook wel, bij instemming, wijl hij aan de gelezene gedachten, andere, eigen gedachten vastknoopt en verder uitspint.
Beide klassen van denkers nu hebben in hunne eigenaardigheid hun bijzonder nut. De harmonische vereeniging dier beiden in één persoon is een ideaal, zelden bereikt. De boekenverslinder verzuimt het zelfstandig denken wel eens; de veeldenker geeft zich wel eens te zeer toe in zijn gepeins, en leert zoodoende veel niet, waar hij winst mede kon doen, en waardoor hij zijne zienswijs voor eenzijdigheid, voor te groote ingenomenheid met eigen inzigt kon behoeden. Men kan toch ook maar

{==298==} {>>pagina-aanduiding<<}
één ding tegelijk doen, en terwijl dus gaven, lust en aanleg door verschillenden zijn vertegenwoordigd, is het voor den opbouw van den tempel der waarheid goed en nuttig dat de werklieden den arbeid verdeelen. Daar zij eensgezindheid en geen afgunst, geen minachting voor elkanders werk, leve de historische maar leve ook de philosophische rigting; die, zamenwerkende, ons voorzeker in de goede rigting zullen brengen.
Een economist van de laastgenoemde soort, van de philosophische rigting ontmoetten we kortelings in iemand van wien we dit welligt niet verwacht hadden, den schrijver van ‘la Question Romaine, van ‘l'Infâme.’ Wat men tevens misschien wel verwachtte, dat namelijk zijn geschrijf over economie zou petilleren van geest, maar ook overvloeijen van onjuistheden en scheve voorstellingen, wordt niet bevestigd. Zijn A B C du travailleur is zuiver orthodox en doet den lezer genoegen, die in den laatsten tijd wel eens aan de oude geloofsgronden ook op dit gebied is gaan twijfelen. Of zijn boek bij de economisten van beroep een gunstig onthaal vinden zal is te betwijfelen; hij behoort tot hen van wie ik boven zeide, dat zij zich het werk gemakkelijk maken; hij citeert weinig, behandelt weinig geschiedenis, maar stelt veel, soms om te komen tot bewijzen uit het ongerijmde. Voor de geleerde wereld is zijn boek niet bestemd; zij zal er weinig notitie van nemen, ook al is het aan Michel Chevalier ‘vaillant économiste et homme de bien s'il en fut’, opgedragen. De verspreiding van gezonde, economische begrippen onder de arbeidende klasse is veel meer zijn doel, waartoe hij in zijne inleiding mededeelt getrokken te zijn door een brief van een werkman, die hem, namens zijne kameraden, verzoekt in een paar honderd bladzijden eenige begrippen duidelijk te maken, waarover zij in onzekerheid verkeeren. Schrijft de fransche werkman echter in die termen en dien stijl, wij hebben alle reden om daarvan jaloersch te zijn, zoo die brief echt is. Wij willen er About geen verwijt van maken als hier fictie de aanleiding was tot zijn boek; hij zondigt zoodoende in goed gezelschap. Hij zette zich tot schrijven en bevond algaande weg dat al waren 't geen nieuwe denkbeelden die hij gaf, zijn arbeid nuttig kon zijn ook in ruimer kring dan in dien dezer Parijsche werklieden. ‘Want, zegt hij, landbouwers, kooplieden, industriëlen,
grondeigenaars, renteniers, kunstenaars, letterkundigen, wij allen bemoeijen ons met de “economie sociale,” even

{==299==} {>>pagina-aanduiding<<}
als M. Jourdain proza sprak, zonder het te weten. Jammer maar dat wij het niet altijd doen naar behooren’. Nu zijn er wel boeken over dat onderwerp, maar voor velen te duur en meest geschreven in een stijl, die een tweede hinderpaal is tusschen het groote publiek en de waarheid. Zelfs Say is voor de massa ongenietbaar. Maar het is zoo noodig dat die massa iets van die economische wetten versta, opdat eindelijk eens mistrouwen en strijd een einde nemen tusschen natuurlijke bondgenooten als kapitaal en arbeid, even als tusschen wie die beiden vertegenwoordigen: rijken en armen. Waarom verachten de rijken, of althans eenigen hunner, uit domheid hen die die arbeiden? Maar, ongelukkigen! uw vermogen is niet anders dan eene ophooping van arbeid. Waarom hebben de armen over 't algemeen zoo veel haat voor de rijken? Weet gij dan niet dat gij honderd maal armer zoudt wezen, dus harder werkende om minder te verdienen, zoo gij niet dan armen om u heen hadt? Waarom? Omdat er strijd is van belangen in een duisteren, in een middeneeuwschen nacht, bevolkt met schrikvogels, met dreigende spookgestalten en op menschen azende vledermuizen. In dien nacht voldoende licht te doen schijnen laat hij over aan sterkeren dan hij. Intusschen ontsteekt hij een enkele kaars: men zegt dat is voldoende om spoken te verdrijven’.
Welke spoken hij bedoelt? Uit zijn boek blijkt het ons, dat hij aan socialisme en bescherming beide heeft gedacht, elkanders bondgenooten tot onderdrukking der ware vrijheid, vijanden wier bestrijding dezelfde wapenen vordert. Maar nog een ander spook is er, gevaarlijker welligt omdat het jonger is en niet maar louter spook, even als voor den moedigen spookverdrijver het gevaar eerst ontstaat, wanneer hij bespeurt dat onder de traditioneele lange witte gedaante eene gewapende werkelijkheid verborgen werd. De cöoperatie, een nieuwe naam voor een nieuwen vorm van vereeniging, van associatie wordt door hem onder de oogen gezien en ontdaan van dien tooverglans, die reeds velen heeft verleid, om van iets anders heil te verwachten dan van den ongestoorden gang, dien de natuur ons leert, alzoo van de vrijheid. Mij bekoort de moed dien About toont, door een denkbeeld, dat in onze dagen, zelfs bij economisten, opgang maakt, in een nieuw licht te plaatsen. Meer dan eens kwamen gelijke gedachten als door hem geuit bij

{==300==} {>>pagina-aanduiding<<}
mij op; daarom doet mij de verschijning van zijn boek genoegen, even als ik mij verheugen zal, zoo hij tegenspraak mogt opwekken. Mogt hij toch niet worden doodgezwegen!
Allereerst begint hij met 's menschen behoeften, die velen zijn, en waarin hij eerst op volwassen leeftijd zelf begint te voorzien. Hoe meer de mensch zich verheft, hoe hooger hij stijgt, hoe meer ook zijne behoeften toenemen, zoodat de mensch zonder behoeften (de man der wildernis) wel verre van een model te zijn, ‘een dief is die insolvabel sterft, zonder aan de maatschappij de offers terug te geven die zij hem eenmaal gebragt had’. Hier bedoelt hij dien man uit het bosch in het departement du Var sinds eenige jaren bekend wegens zijne zonderlinge en armoedige leefwijze. Zulk een half waanzinnige echter een dief te noemen is, geloof ik, niet juist. Hij is meer een onnut, een overbodig dan een schadelijk schepsel, veel minder dief dan velen die bij hun leven het goede overdadig genoten, terwijl bij hun dood eerst bleek dat ze verteerd hadden wat niet het hunne was. Had ook hij krachten en talenten gehad, hij had ze behooren aan te wenden tot productie van beter levensonderhoud; nu hij het niet deed is er niemand bestolen dan hij zelf. About laat er echter dadelijk op volgen dat Say volkomen gelijk had, toen hij zeide, dat de meest beschaafde mensch hij is, die het meest produceert en het meest consumeert. Die wildeman is dus maar zijn voorbeeld om te toonen wat zijn ideaal niet is, en 't is ook het mijne niet, al vind ik dit evenmin in dat maximum der consumtie, zelfs niet in dat der productie. Dat rusteloos voortbrengen ter vervulling van eindelooze behoeften heeft voor mij iets zeer vermoeijends; liever matig ik een weinig mijne behoeften, als de productie niet overvloedig genoeg is, om daarin zonder overgroote inspanning, grenzende aan overspanning, te voorzien. Ik heb behoefte ook aan wat leêgen tijd, en voorzie in die behoefte door mij de vervulling van andere behoeften te ontzeggen. Ook About zal deze behoefte wel kennen, en zijn boek niet geconcipieerd hebben, terwijl hij onverpoosd arbeidde aan de bevrediging van andere behoeften.
Teregt evenwel stelt hij den engelschen werkman die vleesch, groente, bier, gas enz. verbruikt en dus ook zooveel voortbrengt, hooger dan den tragen Indiër die maar weinig uitvoert om een handvol rijst te teelen.
De behoeften die de beschaving deed geboren worden doet

{==301==} {>>pagina-aanduiding<<}
hij uitkomen door een mensch, in de kracht zijns levens in het bezit van gezondheid en goed verstand, maar alleen, en van alles, ook van kleeding ontbloot, op een onbewoond eiland te doen stranden. Dat is de oude geschiedenis van Robinson, zal men zeggen. Hij zelf herinnert aan den zoo populairen roman van Defoe, waarin eene positie wordt geschetst, zeker niet met het doel om economische waarheden te verkondigen, maar die, sedert de economie wordt beoefend, reeds vaak de aandacht der economische schrijvers trok. Ook ik maakte haar elders tot een vlugtig voorwerp van beschouwing. About maakt er evenwel de zeer juiste opmerking bij, dat Defoe's schipbreukeling geplaatst is in exceptioneel gunstige omstandigheden, en dat hij juist niet aan hem dacht, toen hij sprak van dien van alles, behalve van eigen krachten, ontblooten mensch. Want Robinson strandt op een eiland, als 't ware expresselijk voor hem in gereedheid gebragt. Verscheurende dieren zijn er niet, en het klimaat is vooraf gezond gemaakt. Daarbij heeft hij naar hartelust een geheel schip te sloopen dat hem levensmiddelen, gereedschap, wapens, ja zelfs huisdieren oplevert: een geheel materieel van europesche beschaving, de opgehoopte arbeid van zestig eeuwen ten bate van een enkelen schipbreukeling. En dan nog beeft gij voor zijn lot. Hoe, als hij eens geheel aan eigen middelen was overgelaten, als wij zijn schip eens wegdenken? Het water wemelt van visch, even als de lucht van vogels, en het woud van wild; maar noch wild, noch visch loopt hem in den mond, en zoo hij iets vangt en hij wil het niet raauw verslinden, behoeft hij vuur. Vuur! een kleinigheid voor wie een doosje strijkhoutjes op zak heeft, niet alzoo voor hem die het maken moet door sterke wrijving van twee drooge stukken hout. Hij maakt zich een bed van boombladeren en een ledikant van boomtakken, en, zoo 't mogelijk is te slapen te midden van de grootste gevaren, droomt hij en ziet in zijn droom een tweetal personen, in een goed
gesloten vertrek, liggende in een geverwd ledikant met stroozak, matras, kussens, sloopen en lakens; in eene wieg daarnevens slaapt een kind. Daarop volgt de beschrijving van al wat er verder in die kamer zich bevindt tot gemak, tot veiligheid, tot verfraaijing, veel noodigs en maar weinig overtolligs, want het is de woning van een eenvoudigen, maar in zijn stand welvarenden werkman. Hij, de schipbreukeling benijdt dat gezin, dat zoo

{==302==} {>>pagina-aanduiding<<}
veel behoeften vervuld ziet en - daarvoor blind - op zijne beurt droomt van de voorregten van den persoon, die een eigen huis en eene buitenplaats bezit, maar den kring zijner behoeften ook zoo veel wijder heeft getrokken. Deze weder haakt naar de positie van den rentenier maar bespeurt, als zijn wensch vervuld is, dat er nog meerdere behoeften zijn, waaraan hij vroeger niet dacht.
Om in al die vele en velerlei behoeften te voorzien maakt de mensch gebruik van de nuttige eigenschappen van al het geschapene. Voor hem klassificeren de natuur-voortbrengselen zich als nuttig of schadelijk. De arbeid is het die in die verdeeling wijziging maakt. De leeuw, die zijn leven bedreigt, wordt, door eene kleine beweging aan een geweerslot geveld; hij is onschadelijk geworden; neen meer nog, zijn huid brengt den jager geld op. Of in plaats van hem te dooden vangt hij hem en brengt hem in een kooi, daar waar aan eene zoölogische verzameling een leeuw ontbrak, en ontvangt er eene groote som voor. Eindelijk door een dierentemmer afgerigt staat deze hem voor driemaal zoo veel niet af. De dieren en planten, reeds aanvankelijk noodig voor den mensch, worden door zijn arbeid, met beleid toegepast, nuttiger gemaakt, ja wat de natuur geheel uit zich zelve geeft is maar weinig nuttig; de wilde vrucht is wrang. Zoo is ook het ijzererts nog niet nuttiger dan de rotssteenen in gindschen waterval; maar de arbeid van den geoloog en den mijnwerker en den industriëel vervormt het in ijzer dat nuttig, daarna in staal dat nog nuttiger is. Van het ijzer maakt men een aanbeeld, van het staal maakt men vijlen, en met meer arbeid nog horologieveêren. Een zelfde gewigt van deze laatste is nuttiger dan van de eerste. ‘De nuttigheid neemt toe in gelijke reden als de arbeid aan de vervaardiging besteed.’
De laatste stelling is zeer betwistbaar. Zij zou dit niet zijn indien de mensch volmaakt en in zijn oordeel onfeilbaar ware. Dan bestond er geen afwijking tusschen arbeid en nuttigheid, tusschen prijs en waarde. Met zulke uitspraken beloopt men voor de economie wel eenigszins teregt het verwijt hiervoren bedoeld, dat namelijk de economisten veel met hunne redeneringen in een idealen toestand verkeeren, geheel vergetende wat is voor wat moest zijn. In zulk een ideaalstaat zou men, om de waarde eener zaak te bepalen, maar te vragen hebben welke inspanning zij

{==303==} {>>pagina-aanduiding<<}
had gekost, en daarmede den arbeid verheffen tot een algemeenen en vasten maatstaf der waarde. In den toestand waarin wij in werkelijkheid verkeeren en die nog lang zoo blijven zal, ook bij vooruitgang, is de mensch een zeer feilbaar wezen, niet in zedelijke, in theologische (die ligt buiten onze beschouwing) maar in economische beteekenis. De mensch die alleen voor eigen behoeften te zorgen heeft (alweer Robinson) zal zich in het gewigt dier behoeften niet ligt vergissen; hij zal zijn voorraad van geschoten wild niet maar gedurig vergrooten, op gevaar af van het gedeeltelijk tot bederf te zien overgaan, terwijl zijn arbeid nuttiger besteed ware aan de versterking zijner woning. Bij zamenleving kwamen de menschen op het denkbeeld om niet meer elk voor eigen behoeften te gaan arbeiden, maar den arbeid te verdeelen. Dat was een prachtig, een aan gevolgen rijk denkbeeld, welks gewigt de Grieken niet schijnen te hebben beseft, want ze hebben er geen god voor ingesteld. Die verdeeling van den arbeid deed echter de mogelijkheid geboren worden, dat de menschen zich voortaan zouden vergissen in elkanders behoeften, zoodat de jagers van beroep wel gingen vervallen in de fout, door Robinson vermeden, jagende en wild verzamelende veel meer dan hunne medemenschen behoefden, terwijl ze beter hadden gedaan met boomen te vellen, waar veel meer gebrek aan was. En die vergisssing heeft helaas nog altijd plaats. Zij is mede eene hoofdoorzaak van die armoede op reusachtige schaal, die men pauperisme noemt. Uit gebrek aan kennis ontstaat zij en is alleen door vermeerdering van die kennis te verhelpen. Waar die kennis niet ontbreekt, zal men niet maar in den blinde voortgaan het jeugdig geslacht op te leiden tot beroepen, reeds lang overvoerd, noch goederen verzenden naar plaatsen waar reeds meer dan genoeg van die soort aanwezig is. De aanvoerder dezer laatste klaagt niet met regt, dan over eigen onkunde, indien hij ondervindt dat de 1000 balen koffij door hem aangebragt
geheel overtollig en onverkoopbaar zijn. Daaraan is te geringe consumtie geheel onschuldig; hij heeft arbeid verrigt of doen verrigten (immers hetzelfde als: kosten gemaakt) zonder nut; hij heeft gemeend een dienst te bewijzen, zonder te weten of die gevraagd werd; hij heeft niet alleen zich zelven slecht gediend, maar zelfs zijn mededienenden een ondienst bewijzen, door bij vergrooten aanvoer de waarde hunner reeds aanwezige koffij te doen dalen; hij heeft

{==304==} {>>pagina-aanduiding<<}
waarde vernietigd in plaats van voortgebragt. Hij heeft een misslag begaan uit onwetendheid: als hij alles wist zou hij nimmer verliezen. Als evenzoo elke producent juist wist wat de consument behoeft, de arbeid zou alleen worden besteed aan de voortbrenging van nuttigheid en de balans van die beide zou juist sluiten. Thans doet zij dit meestal niet; de een is slimmer, ook gelukkiger in de keus zijns beroeps dan de ander, daarom maakt de een groote winst op zijne diensten en wordt voor geringe inspanning rijkelijk weder gediend, terwijl de ander zijn leven lang achteruitwerkt omdat hij wil of moet voortbrengen wat geheel overbodig en dus in omgekeerde verhouding is tot zijn arbeid. Die arbeid is alzoo geen element der waarde, of om in de terminologie des schrijvers te blijven, der nuttigheid.
Teregt merkt About aan dat tijd en plaats van invloed zijn op de nuttigheid; zoodat geld op het oogenblik hier inhanden meer waarde heeft, dan even zooveel in New-York of over eenigen tijd betaalbaar. Ook is alle nuttigheid niet even in het oog vallend; de uitvinder eener machine, waardoor de geheele nakomelingschap gemakkelijker en dus voordeeliger arbeiden zal, sticht meer nut dan hij die een ganschen berg verplaatst. ‘De nuttigste zaak voor den mensch is....de mensch.’
Het vraagstuk der waarde wordt niet behandeld, en is ook voor de populaire beschouwing niet geschikt. De schrijver schijnt daarenboven nuttigheid en waarde één te achten. Toch verschillen zij, al is de laatste zonder de eerste ondenkbaar. Wel moet iets in de eerste plaats nuttig zijn d.i. de geschiktheid hebben om te dienen tot vervulling eener behoefte; daarmede is nog de eigenlijke waarde niet geboren. Wat baat mij de overtuiging dat een meubel mij dienen zal, zoodra ik die dienst verlang, zoo ik er nimmer gebruik van maak? Even weinig als de bereidwilligheid eens vriends, die mij gedurig verzekert dat ik op hem rekenen kan als ik hem noodig heb. Beider waarde blijkt eerst op het oogenblik dat de dienst bewezen wordt. Eene levensbehoefte nog maar gedeeltelijk toebereid of nog niet aangekomen waar de consument woont, heeft voor dezen geen waarde. Haast is nog niet half, en een halve dienst is geen dienst. Is een voorwerp, een werktuig instaat zijn diensten dikwijls te herhalen, zoo schatten wij het hoog en vermeerderen zijne waarde door daarvan eene veelvuldig gebruik te maken. Maken wij noch anderen er nooit gebruik

{==305==} {>>pagina-aanduiding<<}
van, zoo moet ook de nuttigheid ontbreken, zoo zullen wij niet voortgaan ons zoodanig werktuig aan te schaffen, dat voor ons geene waarde kan hebben. De waarde moet dus wel bepaaldelijk liggen in het gebruik dat wij maken van de dienst ons door iemand of door iets bewezen, en alzoo rijzen en dalen naar gelang der belangrijkheid dier dienst. Daarom definieerde ik elders de waarde als: het gewigt der dienst ons door een persoon of door een zaak bewezen; uit welke stelling een gevolg is, dat aan elke zaak die op 't oogenblik niet dient, niet gebruikt wordt, maar in rust is, eene verminderde waarde wordt toegekend, in verband staande met den waarschijnlijken duur van het uitstel dier dienst. Dit vinden we bij About eenigzins terug in zijn voorbeeld van de som gelds over tien jaren vervallen.
Iets moet wel in de eerste plaats nuttig zijn in algemeenen zin om ook waarde te hebben in een concreet geval. Men kan zeggen: suiker is nuttig voor den mensch; maar suiker heeft voor mij eerst waarde op het oogenblik van gebruik, wanneer het in mijne behoefte voorziet. Eene zekere hoeveelheid suiker, door den koopman aangebragt ter plaatse waar de markt reeds overvoerd is, wordt in afwachting van gunstiger oogenblik aldaar opgeslagen. De handel voegt bij zijne waardering die hoeveelheid bij de grootere die reeds aanwezig was, en brengt in rekening welk deel daarvan reeds dadelijk voor het gebruik dient, welk deel voor de naaste toekomst, welk deel eindelijk voor later toekomst dienen zal. Al die deelen, met verschillende en opvolgend minder appreciatie, vormen te zamen een geheel, waarvan de waarde in doorslag alzoo geringer moet worden naar mate er nieuwe deelen aan worden toegevoegd, altijd geringer dan de waarde zijn zou indien de voorraad reeds onmiddellijk in consumtie wierd gebragt. Hierom is de suiker, aangebragt op eene overvoerde markt, hoewel overtollig, niet waardeloos, maar doet al de reeds aanwezige suiker iu waarde (en als gevolg daarvan ook in prijs) dalen en staat daarmede gelijk mits de natuurlijke eigenschappen dezelfde zijn. En hierom ook is de waarde bij verdubbeling van voorraad, niet op de helft gereduceerd, evenmin als verdubbeld ingeval die voorraad op de helft vermindert. Elders bragt ik dit begrip onder cijfers; ik maak van deze gelegenheid gebruik om te herinneren, dat ik daarmede niets meer dan eene verduidelijking van mijn denkbeeld bedoelde, wel wetende dat de bepaling van prijzen, na schatting der

{==306==} {>>pagina-aanduiding<<}
waarde, ook nog van honderd andere oorzaken afhangt. Evenzoo is het immers gelegen met de figuur, die men in economische geschriften aantreft, tot 't aanschouwelijk-maken van de toename van verbruik bij afname van prijs; men drukt er in zeer algemeene termen het denkbeeld mede uit.
Evenmin als de waarde behandelt About het begrip prijs, welke laatste te vaak met de eerste wordt verward. Evenmin staan ze gelijk als nuttigheid en arbeid. In een volmaakten toestand alweder zou de prijs, de moeite, het gecedeerde, de uitgaaf geheel in overeenstemming zijn met, en altijd blijven beneden de waarde, de ontvangst; men zou zich nimmer vergissen, nooit bekoopen. In elk bijzonder geval tracht men zich daarvoor steeds te vrijwaren; men bekort de moeite zoo veel mogelijk en vindt allerlei werktuigen uit die den arbeid van ons overnemen om zoo veel mogelijk product te verkrijgen, een saldo nooit batig genoeg. En als men dan in het wettig bezit is van het product, dat waarde heeft omdat het ieder oogenblik dienen kan, tracht men voor de gegeven moeite iets anders in te ruilen, door iemand anders voortgebragt, en dat in onze behoeften kan voorzien. Dat ‘iets anders’ is de prijs voor de afgestane waarde, een prijs wel veelal in geld bestaande, maar nog daarom niet ‘de waarde in geld uitgedrukt.’ Alzoo staan waarde en prijs steeds tegenover elkander, gelijk koopen en verkoopen; de verkooper cedeert de waarde, die voor hem de prijs wordt tot welken hij verkrijgt wat voor hem waarde heeft; de kooper had waarde voortgebragt (laat die waarde geld zijn of wat anders) en koopt tot dien prijs wat hem dienen kan. Het geld is de zeer nuttige schakel tusschen het eene bezit en het andere. Wie het in ruil voor zijn product erlangt is niet maar halfweg tot de vervulling zijner behoefte genaderd; hij is er veel digter bij, want enkel de inruiling der geheel toebereide levensmiddelen ontbreekt er aan. Wordt echter wat voor den een waarde is voor den ander prijs, en omgekeerd, toch mogen die twee begrippen niet als identiek wordt beschouwd. De prijs regelt zich naar de waarde en de waarde hangt zamen met den prijs; men weegt, men taxeert de waarde en bepaalt daarnaar de hoegrootheid der tegendienst die men er voor over heeft,
den prijs.
Uitvoerig daarentegen en zeer juist is zijn hoofdstuk, handelende over de productie, beginnende met de onderscheiding

{==307==} {>>pagina-aanduiding<<}
tusschen scheppen en voortbrengen, tot welk eerste geen mensch, tot welk laatste ieder mensch in staat is door den arbeid. Elke verstandige arbeid is productief, ook de zoodanige die er soms niet het voorkomen van heeft. De landman teelt het graan, maar is niet de eenige productieve arbeider, zoo als de physiocraten beweerden; ook de molenaar, ook de bakker, ook de broodslijter zijn zijne medevoortbrengers van ons dagelijksch brood. Eene onnutte zaak in eene nuttige te veranderen is voortbrengen; eene nuttige zaak nog nuttiger te maken is voortbrengen; verplaatsen is voortbrengen; ook in het klein verkoopen is voortbrengen. Met verschillende voorbeelden wordt dit opgehelderd. Evenzeer maakt hij duidelijk dat genezen zoowel als onderwijzen, als de zinnen streelen, als verzekeren, ja zelfs dat geld uitleenen voortbrengen is. Men ziet hieruit dat hij zich tot taak stelde om volksvooroordeelen te bestrijden, en hij doet het meesterlijk; zijne voorbeelden zijn geestig. Hij laat Patti in het salon van een financier optreden, en door eenige luchttrillingen, tot welker voortbrenging alleen zij in staat is, een genot verschaffen, door den geldman geschat op een prijs van twee duizend francs; hij weet zeer goed dat 40000 ponden gietijzer soms nuttiger kunnen zijn; echter voor hem op dezen avond niet. Hij geeft de voorkeur aan deze koopwaar even snel geconsumeerd als geproduceerd, ter wille van het genoegen zijner gasten, van de reputatie van goeden smaak en weeldevertoon, en van een paar regels in de dagbladen. Teregt ziet de schrijver geen grens tusschen de zoogenaamd nuttige en de weeldeverteringen, staande de beoordeeling harer nuttigheid als zoodanig niet aan den economist. Als een zaak werkelijk in eene behoefte voorziet zoo is hare voortbrenging productief, ook al haalt de moralist daar de schouders voor op. ‘Een lakei voert zeker minder uit dan een slotenmaker. Met de armen gekruist op het achterbankje van een rijtuig, of met de beenen over elkander
in een spreekkamertje te zitten is voorzeker een dwaas bedrijf welks opbrengst het menschdom uimmer tot voordeel zal zijn. Maar volgt hieruit dat die lakei zonder nut is voor den meester die hem zijn loon uitbetaalt? Indien hij niet de voldoening eener, hoezeer kunstmatige, ja zelfs bespottelijke, maar in elk geval werkelijk bestaande behoefte voortbragt, zou dan wel iemand lakeijen honden? Zijn heer heeft berekend welk voordeel een lakei hem geven, welke kosten hij aan zijne huishouding veroorzaken kan. En

{==308==} {>>pagina-aanduiding<<}
zijn heer heeft rekenen geleerd; misschien werkte hij veertig levensjaren om eenmaal het regt te verkrijgen voor een grooten meneer te worden aangezien. Niets bewijst mij dat hij eenmaal zelf geen slotenmaker is geweet. Den dag dat hij een lakei in zijn huis neemt, weet hij zeer goed dat die knaap een ander soort van diensten bewijst dan een slotenmakersknecht; maar hij verlangt ook juist wat anders van hem. ‘Vriendje,’ zegt hij tot den lakei, ‘ik heb een inkomen van drie honderd duizend francs, en het gebruik bij de zeer vermogende franschen gebiedt, dat ik mij van eenige wèlgekleede nietsdoeners omringd zie. Dat is eene behoefte die ik met mijn geld gelijk ontving, wilt gij mij helpen daarin te voorzien? Neemt gij op u om te mijnent niets te doen? Gij kondet uw tijd wel gebruiken om sloten te maken; ik koop u dien tijd af; ik koop al de sloten die gij zoudt maken als ge niet in mijne dienst waart. Niet alleen dat gij niet werken zult, maar ik zal voor u werken, ten minste ik zal u voeden, door middel van den arbeid dien ik in mijn vroeger leven verzamelde: zoo zeer stel ik de dienst op prijs die gij mij gaat bewijzen, door aan mijne vertrekken iets mede te deelen dat aan den Faubourg Saint-Germain doet denken.’
Door te bewijzen dat geld uitleenen ook voortbrengen is, althans in den regel en voor zoover de ontleener daardoor tot productie in staat wordt gesteld, komt hij tot het betoog der wettigheid van den intrest, zoo dikwijls reeds door het socialisme aangevallen.
Hierop volgen de parasieten van den arbeid, waarmede hij bedoelt: 1o. de dieven, bedriegers, opligters, 2o. de bedelaars, zij die ondersteuning vragen hoezeer die niet behoevende, 3o. de spelers. Van deze drie categoriën is de middelste verreweg de belangrijkste. Dat de eersten noch de laatsten voortbrengen, maar de productie van anderen belemmeren, heeft geen grooten omhaal van woorden noodig. De armenbedeeling is van meer belang. Wie leeft van de vruchten door een ander geteeld, wie consumeert wat hij niet produceerde is een parasiet, een woekerplant die kracht ontneemt aan den boom waaraan zij zich hecht. Als de aalmoezen alleen werden uitgereikt aan de waarlijke invalieden, het onheil ware niet groot en enkel een blijk, en een treffend blijk, van het gevoel van solidariteit tusschen den mensch en zijn broeder. Maar van de weekhartigheid, van het medelijden wordt misbruik gemaakt, zij

{==309==} {>>pagina-aanduiding<<}
worden geexploiteerd door de luiheid, door de moedwillige armoede, door het nagemaakt ligchaamsgebrek. Deze lokken de meeste milddadigheid uit en, wel verre van door giften te worden weggenomen, is het of elke aalmoes een zaadkorrel is voor nieuwe bedelarij. ‘Het is, zegt de schrijver, een vicieuse cirkel waarin men zich beweegt.’ Evenmin als het oude vraagstuk, wat er eerder moet geweest zijn, de hen of het ei, is ook dit oplosbaar, of de bedelaar uit den aalmoes, of wel de aalmoes uit den bedelaar ontstaan is. Maar het zijn niet enkel de aalmoezen op straat, noch zelfs de huisbedeeling van levensmiddelen en kleederen die About parasitisch verklaart; hij gaat verder en toont met cijfers aan hoe zelfs de geldleening zonder of tot verlaagden intrest, niet dan een vermomde aalmoes is. Niemand zal alzoo zeggen dat deze franschman er luchtig over heen loopt. Zijne denkbeelden ook over dit onderwerp zijn gestreng genoeg. Laat hij dan geen plaats aan de philanthropie? Waarom niet? Omdat hij haar niet behandelt? Maar zij was vreemd aan zijn onderwerp. Als ik een vertoog lever om de kracht der besparing aan te toonen, verdien ik dan de teregtwijzende aanmerking dat sparen wel zeer nuttig, maar dat liefdadigheid oefenen nog beter is, alsof de beperking van eigen vertering niet vooraf moet gaan? De economist, wijzende op het parasitische teren op anderman's krachten, kan in zijn bijzonder leven zeer goed blijken geven van philanthropischen zin; maar niet door ziekelijke voortplanting van het parasitisme, niet door te verbloemen wat inderdaad niet dan eene gift is. Hij is streng in het weigeren van aalmoezen, maar verzuimt aan den anderen kant niet om wat hij zelf bespaart te doen strekken ten dienste van den arbeid, waardoor alleen zijne verarmde broeders tot een beter bestaan kunnen geraken. Hij zal in gezonde beteekenis en met de ware middelen philanthroop zijn, ook bij schijnbare hardvochtigheid. Hij zal niet maar elke vereeniging steunen met
contributiën, welker strekking is om, onder den schijn van den werkman aan arbeid, allerlei nuttelooze en overtollige voorwerpen tot kunstmatig verhoogde of verlaagde prijzen aan den man te helpen. Al wat afwijkt van den natuurlijken loop, al wat knutselarij is, al wat stoornis brengt in een gang van zaken, die op den langen duur het best zich zelven regelt, is hem een gruwel; maar als hij iemand op zijn weg ontmoet die, door een zamenloop van rampen, ongelukkig werd,

{==310==} {>>pagina-aanduiding<<}
zal hij niet onbarmhartiglijk zijne hulp terughouden onder het verkondigen zijner economische overtuiging, maar beginnen met....geven, om later den rampspoedige tot nieuwe productie in staat te stellen, eerst hem op de been helpen en dan hem leeren loopen en steunen op eigen kracht. Zoo kan de economist tevens philanthroop zijn. Mogt ook wederkeerig de philanthroop eens bij den economist ter school willen gaan, opdat hij uit blinde goedheid niet de kwaal verergere die hij meent te genezen. De vlijtige ambachtsman is eenigszins gelijk de kinderen, die niet steeds moeten, noch ook willen geholpen worden. ‘Nu kan ik het zelf wel,’ zegt een knaap al spoedig als men hem iets voordoet. Zoo wil ook de mindere man niet gaarne dat ge u al te veel met hem bemoeit. Noem het eigenwijsheid van hem, een schooner naam is zelfvertrouwen, leidende tot zelfhulp. Laat hem begaan; tracht uw meerder licht voor hem te doen schijnen, zoo veel mogelijk zonder dat hij bespeure wie er de drager van is; breng onderwijs, breng goeden raad in den vorm van volksvoordragt en van lectuur onder zijn bereik; echter niet gratis; en ontzeg hem de eenige hulp niet die hij zonder blozen kan aannemen: leen hem wat hem ontbreekt, kapitaal. En dat, om weder op onzen schrijver terug te komen, in 's hemels naam niet renteloos; want de kwijtgescholden rente is een geschenk dat hij niet behoeft, juist wanneer gij hem het gebruik van uw geld niet ontzegt; reeds uw uitleenen van wat hem tot productie in staat stelt is eene weldaad, ook bij berekenden intrest; alleen, het is eene weldaad niet enkel voor hem; ook voor de maatschappij, ook voor uzelven. Als ge hem met renteloos geld laat werken plaatst ge hem in gunstiger toestand dan zijne concurrenten die ge alzoo benadeelt, terwijl hij verloren gaat, zoodra uwe hulp hem mogt ontzinken.
Zulk leenen is zeker zoo gemakkelijk niet; het vordert meer studie, meer onderzoek naar de moraliteit van den ontleener dan men vroeger ooit besteedde aan de uitreiking van den aalmoes. Deze was dan ook gelijk aan het zaad, dat de zaaijer blindelings uitstrooit, en waarvan slechts een gering deel in de vruchtbare aarde teregt komt; de ervaren, wetenschappelijk gevormde landbouwer handelt anders met zijn zaaikoren en ziet meer vrucht van minder zaaisel. En zoo een particulier met reden klaagt dat hem tijd en lust en talent ontbreken voor zoo omslagtig onderzoek, ook daar weet de moderne geest van

{==311==} {>>pagina-aanduiding<<}
centralisatie en arbeidsverdeeling raad voor. Indien niet elk voor zich eene zoo veelomvattende taak wil aanvaarden, dan zijn er, die haar gaarne ondernemen en er de geschiktheid voor hebben. Even als in het groot de werkzaamheid van den bankier bestaat in het verzamelen van groote en kleine kapitalen, om ze in groote bedragen, vaak bij millioenen bij den handel, bij de nijverheid, of bij de regeringen tot delging van te korten te plaatsen; zoo is er ook een werkkring, meer bescheiden en minder lucratief, waarin sommige ware philanthropen ook zich toeleggen op het tot zich trekken van vele kleine geldsommen, die zij zoo doelmatig mogelijk plaatsen bij....de armen. Ook zij zijn bankiers; ook zij vragen allereerst naar soliditeit, naar moraliteit; en de naam hunner inrigting is Hulpbank. About denkt daarbij in de eerste plaats aan de Société du Prince Impérial, wier stichting eene tweede goede daad is van dit keizerrijk, indien wij het breken met de bescherming als de eerste beschouwen. Wij echter denken onwillekeurig meer aan de vaderlandsche hulpbanken, aan wier te gering getal tot heden eene in de hoofdstad ontbrak, eene leemte, door den edelen Bischoffsheim op onbekrompen wijze aangevuld. Hij, de groote financier, wil ook bankier zijn voor de onvermogenden en noodigt alle geldgevers uit hun kapitaal aan het zijne te huwen tot vrucht voor den geringen man. Van zulke moderne weldadigheid verwacht About teregt beter resultaat dan van de oude aalmoezen; zeker is het, dat reeds de eerste ondervinding tot zulk optimisme regt geeft.
Na de voortbrenging en wat haar belemmert vervolgt de schrijver met de ruiling van het voortgebragte. Ook hier blijkt zijn doel, de wegneming van verkeerde denkbeelden bij den werkman. Zoo bijv. is het eene dwaling, zegt hij, de onregtvaardigheid te beweren dat een naaister, die de zwaarste satijnen stof in een japon voor eene bankiersvrouw vervormt, zelve in katoen gekleed moet zijn. En dergelijke volksmeeningen meer bestrijdt hij op bondige en heldere wijze.
Daar de ruiling van twee zaken door eene wederzijdsche waardering moet worden voorafgegaan, vraagt hij, hoe men daartoe komt en roert daarbij de leer van vraag en aanbod aan, echter zeer ter loops en oppervlakkig, maar daarom niet onjuist. De prijs, die meest de werkelijke waarde nabij komt, is de algemeene marktprijs, die steeds dalen moet bij onverwachten, on-
{==312==} {>>pagina-aanduiding<<}
matigen toevoer. De voorbeelden, daarbij aangehaald, zoo als de vertienvoudigde productie van kruidnagelen, waardoor de prijs van het artikel juist 90 ten honderd zou dalen, kan ik niet beamen, op grond van mijne redenering, reeds hier boven op pag. 305 ontwikkeld. Meer vereenig ik mij met den grondslag van eigen waardering der te ruilen zaken en diensten, dien hij vindt in de algemeene menschelijke eigenschap: egoisme. De strijd der belangen brengt de wereld in evenwigt; en meestal meenen de twee partijen een voordeeligen ruil te hebben gedaan. Door middel van dat ruilsysteem, even oud als de verdeeling van den arbeid, legt ieder zich toe op dat vak, waartoe hij den besten aanleg heeft, en waarin hij dus ook de meeste vaardigheid kan verkrijgen; hij voorziet door zijn arbeid in maar ééne menschelijke behoefte, misschien slechts voor een gering onderdeel en stilt daarmede alle mogelijke eigen behoeften in vrij grooten getale.
Maar opdat op de algemeene markt elke bekwaamheid tot haar ware loon, haar regt gerake is daar voor alles behoefte aan een besef van solidariteit en aan vrijheid. Het menschdom is één groot ligchaam, waarvan de individuus de leden zijn; de welvaart van een deel is bevorderlijk voor het geheel, dat kwijnt wanneer een ander deel door lijden wordt getroffen. Des armen armoede benadeelt den rijkdom des rijken, en deze wordt nog rijker als het den proletariër goed gaat; daarom is de bevordering van onderwijs en van welvaart niet meer dan eene daad van veredeld en welbegrepen eigenbelang. Zoover de solidariteit. En de vrijheid? Hij wijdt haar een afzonderlijk hoofdstuk.
Hier helaas! beweegt hij zich op een terrein waar veel niet is zoo als het wezen moest, al mag hij ook wijzen op vooruitgang. Hij begint met den brutaalsten, den grofsten vorm der onvrijheid van arbeid, met de slavernij. Daarop volgt de toestand van minderjarigheid waaruit de volken na 1789 voor een goed deel, maar niet geheel toch zijn verlost. De vorst van het ancien régime was de vader zijns volks, dat niets mogt voortbrengen, noch verbruiken zoo hij het niet had goedgekeurd; hij las alle boeken en liet alleen die in druk verschijnen die hij onschadelijk achtte; elk privilegie, elk monopolie zijner gunstelingen zelfs, was maar een uitvloeisel van het zijne; geene vrijheid dan die gegeven, vergund, gedecreteerd werd. Alles gereglementeerd van hooger hand; verboden, verbeurd al wat

{==213==} {>>pagina-aanduiding<<}
uit eigen beweging voortsproot. Dat er in zulk eene wereld nog nieuwe denkbeelden tot werkelijkheid kwamen, is wel een bewijs van de elasticiteit van den menschelijken geest; en geen wonder dat, zoo ze toen niet achterbleven, de dagen na 1789 over zoo reusachtige ontwikkeling der nijverheid zijn opgegaan, als waarop onze tijd mag wijzen. Hoe zal het eens zijn bij algeheele vrijheid?
De noodzakelijkheid dier vrijheid, het ongerijmde der bescherming worden verder door den schrijver aangetoond met argumenten die niet nieuw kunnen zijn, en waarvan alleen betreurd mag worden, dat zij nog steeds moeten worden herhaald. Die herhaling is sinds lang reeds vervelend; toch niet onvermijdelijk in een land waar nog de Pouyer-Quertier's in de vrijheid (en deze maar ten halve) eene ramp zien, waar de vreemde producent in juicht, terwijl hij de fransche markten met zijne perfide toezendingen overstroomt. About wanhoopt echter niet aan de toekomst; hij is overtuigd dat de algemeene exposities eenmaal de algeheele vrijheid zullen ten gevolge hebben. Bij voorbaat dankt hij dezen keizer voor zijn krachtig initiatief, waardoor Frankrijk zich op den goeden weg bevindt. Afschaffing van passen, van broodzetting, vrijheid van bakkerij en van slachterij, traktaat met Engeland vooral; dat zijn de lichtpunten zijner regering, wier glans, bij ontstentenis van oorlogsroem, mogt het zijn! eenmaal worde gewaardeerd in deze herinnering: Napoleon III schonk de vrijheid aan den arbeid, en de andere vrijheden volgden van zelf.
In het zevende hoofdstuk behandelt de schrijver het geld, een onderwerp waaromtrent de wonderlijkste denkbeelden, vooral bij het volk bestaan. Om aan te toonen, dat ook het geldmetaal niet dan de vrucht van den arbeid kan zijn, beschrijft hij een bezoek eens door hem in gezelschap van den ingenieur aan eene zilverhoudende loodmijn gebragt, en waaruit onder anderen blijkt dat, wanneer de winst der bewerking zeker peil overtreft, men haar opgeeft en ophoudt zilver te maken. Teregt begint hij het begrip van geld bij de opdelving der grondstof, en verklaart daarna waarom men aan de zoogenaamd edele metalen de rol van ruilmiddel aanwees, als ook hoe het muntstuk meer dan vertegenwoordiger, dat het zelf waarde is, en voor een deel die eigenschap juist aan de nuttigheid ontleent van tot ruiling te dienen; verder de onbruikbaarheid van den

{==314==} {>>pagina-aanduiding<<}
dubbelen standaard en het verkiesselijke van den enkelen, en wel den gouden. Op dit laatste punt alleen moet ik met hem verschillen, niet omdat ons land den zilveren bezit; maar het argument dat bij hem voor het goud pleit, dat namelijk het zilver te lastig is bij eenigzins grooter bedragen, weegt niet genoeg in onze papieren eeuw, waarin de specieverplaatsing door bank- en muntbilletten en clearing systeem, en wisselhandel en effecten-arbitrage gedurig meer wordt onnoodig gemaakt. Dat Frankrijk echter, bij steeds voortdurenden aanvoer van goud en bij het feitelijk bezit van een dubbelen standaard, zijn zilver allengs ziende verwijzen, meer sympathie voor de ontmunting van het zilver gevoelt is natuurlijk; evenzoo dat het van de gelegenheid gebruik maakt, om in de dagelijksche behoefte voor kleinere betalingen te doen voorzien door middel van een zilvermuntstuk, welks gehalte van 835 duizendsten het, ook al blijft men het franc noemen, tot de rol van pasmunt doet afdalen. De ontmunting zon aan Frankrijk schatten hebben gekost; die van het zilver brengt vrij aanzienlijke voordeelen aan. De keus kan niet twijfelachtig zijn. Zal nu eenmaal de eenheid van munten tot stand komen zoo moet eerst de eenheid op het punt van den standaard vooraf gaan; en ons land, dat toch voorzeker Frankrijk en Engeland, waar immers ook de gouden standaard bestaat, in dezen niet te dwingen maar te volgen heeft, zich de groote kosten getroosten eener tweede wijziging van zijn muntstelsel. Niet dan billijk zou het zijn als het bezwaar van dezen maatregel, ten algemeene nutte leidende tot de door velen gcwenschte internationale eenheid, ook door het algemeen d.i. ook door die landen werd gedragen, en tegemoet gekomen, die, zoo als Frankrijk, bij dezen loop van zaken voordeel vinden.
Nog op eene uitdrukking van den schrijver moet ik protest aanteekenen. Hij noemt het geld waardemeter en stelt het als zoodanig op eene lijn met de el, die de lengte en met het pond, dat de zwaarte meet. Van een meter, een maatstaf is echter een groot vereischte dat daarvan de afmeting zelve een fixum zij; daarom wordt van de el niet enkel de type bewaard, maar van die type zelfs de warmtegraad voorgeschreven, opdat geen uitzetting noch inkrimping hare lengte doe afwijken. Van de waarde nu, die een begrip, geen stoffelijk iets is, kan geen onveranderlijke type gedacht worden; en ook van geld is de waarde

{==315==} {>>pagina-aanduiding<<}
lang niet standvastig; deze verschilt naar gelang van plaats en van tijd. Het geld is als waardemeter gelijk aan een el die men van gomelastiek liet maken. Indien men van een waardemeter zou kunnen spreken, echter niet als eenheid, zou het de prijs zijn en niet het geld, waaruit op nieuw zou blijken dat prijs en geld niet hetzelfde zijn.
Aan het werkloon is maar een kort hoofdstuk gewijd, voornamelijk om te bewijzen dat, niet alleen door den arbeider werkloon wordt verdiend, maar door ieder, die voor een ander arbeidt, ook door den advocaat, den notaris. Het woord Salaire drukt uit wat wij meer onder werkloon verstaan, van daar dat voor ons de kracht van het door moderne socialisten gesmeede ‘salariat’ verloren gaat. Bij mogelijke overzetting van dit boek zou daarom de vertaler oordeelkundig handelen door dit hoofdstuk zeer te bekorten en bij het vijfde in te voegen 1).
Veel belangrijker is hetgeen volgt over kapitaal en besparing: de laatste de moeder van het eerste, en wel vruchtbaarder hoe meer zij ter wereld brengt. ‘Eens is er een mensch geweest die, om een zandhoop te verplaatsen, het zand met zijn nagels te zamen krabde en het vervolgens met beide handen wegdroeg. Dat was de kindsheid der nijverheid, de arbeid vóór de schepping van het kapitaal.’ Toen hij den tijd heeft kunnen vinden om een spade en een mand te maken, was hij zelfs met zoo klein een kapitaal in staat meer arbeid te doen met minder inspanning. Een zandtrein door de locomotief getrokken verplaatst meer dan twee honderd duizend handen zonder eenig werktuig, maar even als de eerste spade reeds de vrucht van besparing heeft moeten zijn, is het kapitaal, waarvoor de spoorweg en de locomotief, en de wagens zijn geleverd, ontstaan uit besparing. Al wat bestaat is kapitaal en dus de vrucht van besparing. Er zijn klassen die niet sparen, men vindt ze bij de zeer rijken en bij zeer armen, daarom is de zoo ongelijke verdeeling der kapitalen niet gewenscht. Daaraan is echter door kunstmatige middelen niet te veranderen, want het regt van eigendom gaat vóór alles. De groote kapitalen van den millionair hebben denzelfden oorsprong, zijn even heilig, moeten even onschendbaar zijn als de spade van den aardwerker. Ook op het grond-
{==316==} {>>pagina-aanduiding<<}
bezit moet dit worden toegepast; zelfs de toeeigening van den grond is geen onregt; wie op die wijze den grond voor zich verovert doet dit niet op medemenschen, want zoo pleegt hij diefstal, maar op de natuur, die hem waarlijk die ‘occupatio’ niet ten geschenke geeft, die daar niet maar eene sinecure van maakt, die de weelderigheid harer vormen meer doet strekken tot een beletsel en den eersten bezetter, den pionier de voorkeur doet geven aan gronden, wier mindere vruchtbaarheid minder grooten tegenstand zal bieden aan zijn werktuigen. ‘De geoloog, zegt About, vindt de
beenderen van voorwereldlijke monsters vermengd met die onzer arme voorouders, die eerste inbezitnemers die men ons voorstelt als de bedorven kinderen van het kapitaal en als de sybarieten van den grondeigendom.’ Ook de grond is de vrucht van arbeid, kapitaal en besparing. Is nu in de oude wereld alle grond reeds ingenomen, de wereld is nog groot, onbewerkte gronden zijn er nog in massa. Toch ga men zonder kapitaal niet naar het Far West van Amerika ook al kon men er gratis komen en twintig bunders voor niet krijgen: het is minder gevaarlijk ongewapend een tijger tegen te treden dan zonder kapitaal een maagdelijken grond te ontginnen.’
Is er een geneesmiddel waardoor des arbeiders toestand verbeterd kan worden en is dat te vinden in de werkstaking? Ziedaar de ernstige vragen wier beantwoording de schrijver in het tiende hoofdstuk beproeft. Van den gestrengen economist, dien we reeds leerden kennen, was geen andere oplossing te verwachten dan te wijzen op de grondwet van vraag en aanbod ook op de arbeidersmarkt. ‘Die wet te willen afschaffen, zegt hij, zou even vernuftig zijn als de wet der zwaartekracht te veranderen of te decreteren dat voortaan twee maal twee vijf zal zijn.’ Geen magt ter wereld, zelfs de meest absolute, die daartoe in staat is. Daarom echter te zeggen dat alles goed is zoo als het is gaat niet aan, evenmin als dat de onheilen van het proletariaat in korten tijd te herstellen zijn. In een vrijen staat heeft de proletariër voorzeker het regt om vrijelijk met den ondernemer, den werkgever over zijn loon te onderhandelen en, indien de hem voor zijn arbeid geboden prijs hem te gering is, zijne diensten te weigeren; hij kan dit doen mits hij eenige spaarpeuningen bezitte, mits hij dus zelf kapitalist op kleine schaal zij. Als hij nu zijne dienst opzegt moet daarvan het gevolg zijn dat de werkgever, ernstig in zijn bedrijf gestoord,

{==317==} {>>pagina-aanduiding<<}
de vrees koestere dat hij door vertraagde levering als anderzins grooter schade zal beloopen dan de geeischte loonsverhooging hem kosten zou. In dit geval geeft hij toe, tenzij hij een uitweg vinde in den natuurlijken loop van zaken bij elke dienstenweigering, die steeds nieuw aanbod van soms onverwachte zijde uitlokt. Ook de arbeidsmarkt is door de spoorwegen minder plaatselijk geworden, al staat zij nog lang niet op gelijke lijn met wat de menschelijke arbeid in zijne voortbrengsels vastlegt. Als de markt te Antwerpen voor een artikel niet gunstig is, of die te Londen althans veel gunstiger, dan is een enkele order per brief genoeg om die verplaatsing te doen geschieden; een arbeider, meest met gezin gezegend, verplaatst zich niet zoo ligt. Deze omstandigheid echter is zoo goed in zijn voor- als in zijn nadeel; zij verhindert hem om bij geringe verlaging of geweigerde verhooging zijne dienst onmiddellijk in den vreemde aan te bieden; daarentegen is zij evenzoo een beletsel voor den buitenlander om als zijn concurrent op te treden. Het gezin vooral is daarbij meest het grootste blok aan het been; als de jonge werkman wat minder vroeg aan trouwen dacht zou hij, bij eenige besparing, ligter tot eene verplaatsing kunnen overgaan, die hem alweder minder van den patroon deed afhangen.
Dat echter ook de arbeidsmarkt hoe langer hoe meer een internationaal karakter verkrijgt, gevoelden zeer goed die groote drijvers, die, van Engeland, het vaderland der werkstaking, uit, over de gansche beschaafde wereld een arbeidersverbond wilden verbreiden, welks magt door eendragt voortaan de wet zou voorschrijven aan de magt, de tirannie van dat zoo gevloekte kapitaal. Het wachtwoord van den grooten raad zou de staking bevelen en onderhouden, overal waar het loon te gering of de arbeidsuren te velen zouden blijken. About veinst voor deze organisatie groote bewondering, en onderstelt dat zij, handig bestuurd, in weinig jaren de verhooging aller loonen kan bewerken. Heeft dan de arbeider zijn doel bereikt? Neen, want de producent is consument tevens; wat baat hem de verdubbeling van zijn loon als hetgeen hij behoeft, door gelijke loonsvermeerdering, ook tweemaal zoo veel kost als vroeger? Alles bleef dus bij het oude; behalve dat men, zegt de schrijver, voortaan tweemaal zoo veel geld te verplaatsen heeft. Dit bezwaar zou bij mij minder wegen dan de onrust, de verspilling van krachten voor een ijdel gebleken doel.

{==318==} {>>pagina-aanduiding<<}

Een ander middel tot verbetering van het lot der arbeiders is in den lateren tijd opgerezen, en van vele zijden met vreugde en blijde verwachting begroet. About wijdt er een geheel hoofdstuk aan, dat gebeel mijne meening over dit onderwerp weergeeft. Ook hij dweept met dat middel, de coöperatie niet; al prijst hij teregt de begeerte van den werkman, die er uit spreekt om op eigen krachten te gaan steunen, om zich zelven te willen helpen. De coöperatie, een nieuwe naam voor eene oude zaak, de associatie, de vereeniging van veler krachten tot bereiking van een gemeenschappelijk doel, uit zich op drieerlei wijs: 1o. tot gezamenlijke consumtie, 2o. tot gezamenlijke productie, 3o. tot onderling crediet. In elken dezer vormen is zij beproefd, doch met twijfelachtigen uitslag. Op echt liberale wijze wil de schrijver geene dier proeven in iets belemmerd zien. Zoo zij in volle vrijheid en op voldoende schaal worden gedaan, zal ook hierin de ervaring de beste leermeesteres zijn. Anderen echter mogen uit overtuiging dat middel aankondigen, als panacee voor vele kwalen waaraan de zamenleving lijdende is, hij gevoelt zich uit even diepe overtuiging gedrongen, daartegen te getuigen, op grond van eenige argumenten die hij te berde brengt, en wier juistheid mij noopt hem op den voet te volgen.
De vereenigingen voor gezamenlijke consumtie steunen op eene werkelijke behoefte van den minderen stand, die steeds de levensmiddelen uit de vierde of vijfde hand en in het klein koopt, en dus zeer duur betaalt. Al die tusschenpersonen toch moeten er wat aan verdienen; dat is billijk, want zij bewijzen dienst. De goederen door den groothandelaar aangevoerd, zijn voor den kleinen consument nog ongeschikt. Grossier en winkelier geven daaraan die eigenschap, die er in het pakhuis van den importeur nog aan ontbrak. Kon men nu dien billijk verhoogden prijs tot een cijfer terugbrengen, gelijk aan dien waarvoor de rijke consument vaak bij groote partij zich voorziet, en waarbij men het renteverlies verzuimt mede te rekenen, zeker ware dit den onbemiddelden verbruiker hoogst welkom. Zonder tusschenkomst van gratis verleende hulp is dit wonder echter onuitvoerbaar. Daarom hebben sommige groote maatschappijen en eenige rijke industriëlen, tegen eene loonsverhooging in geld opziende, zich beijverd om hunne geëmploijeerden de voornaamste levensbehoeften te verschaffen tot den kostenden prijs, waarbij zij nog voegden het gratis gebruik van magazijn,

{==319==} {>>pagina-aanduiding<<}
transport en loon aan degenen die met in- en verkoop waren belast. Zoo doet onder anderen de Orleans-spoorwegmaatschappij voor hare 14000 beambten; maar elk zal toestemmen, dat dit niet dan eene vermomde loonsverhooging is, dat de onkosten op deze productie: loonen, rente en winstderving, eigenlijk op het hoofd werkloon thuis behooren.
Evenzoo de zoutgroeve van Dieuze, waar het brood aan de arbeiders wordt verkocht tot, of eigenlijk beneden den kostenden prijs, want noch brandstof, noch onderhoud van materiëel, noch huur der gebouwen, noch werkloon worden in rekening gebragt.
Evenzoo de groote en regtschapen industriëelen van den Elzas, een Dollfus, en Koechlin, die hunne kapitalen beschikbaar stellen voor den aanbouw van goedkoope woningen, waarvan de werklieden tot lagen prijs eigenaars kunnen worden.
Maar dat alles is het werk van den verlichten, menschlievenden patroon; het is geen coöperatie. Deze moet van de werklieden zelven uitgaan, wanneer zij zich vereenigen om van verre, uit het land van productie zelven de levensbehoeften te ontbieden; bijv. 6000 ton steenkolen à 10 francs per ton om die, zonder winst onder de 6000 deelnemers te Parijs te verdeelen. Prachtig, zegt een werkman, zoo zullen ze mij nu maar 50 centimes de 50 kilo kosten. Neen, wacht eens vrind, zegt About; er komen nog wel eenige centimes bij, voor transport, belasting, opslag, huur, bewerking enz. Is dat alles, dan is de prijs zeker minder dan de detaillant er voor vraagt. Ja maar juist mist ge nu ook de dienst van dien detaillant, want uw gemeenschappelijke voorraad ligt, zeer regtvaardig voor allen, maar ook zeer lastig voor u die ver uit het middelpunt woont, juist in het centrum der groote stad. Daar dit voor u en velen op den duur te lastig en kostbaar was, heeft uw centraalbestuur besloten in elke wijk een depôt in te rigten. Daarvoor moet men u per 50 kilo al weer eenige centimes meer eischen, want voor die depôts zijn huisjes gehuurd, geëmploijeerden aangesteld, kortom kosten gemaakt. Bevalt u dat niet of hebt ge aanmerking op de behandeling in het depôt uwer wijk, of op de kolen zelven, doe uw beklag; maar van leverancier veranderen kunt ge niet, sedert ge....uw eigen leverancier zijt geworden.
De engelschen, die eerst met deze soort van coöperatie het meest op hadden, deelen zelven de lijst hunner misrekeningen mede. Volgens hunne verklaring hangt de bloei of de val

{==320==} {>>pagina-aanduiding<<}
van zoodanige vereeniging af van de keus van den beheerder, en mag een beheerder, die bekwaam, actief en eerlijk is, een witte raaf genoemd worden. Een zulke is dan ook zeer geschikt om eene zaak voor eigen rekening te drijven. En als men dan dien man goed zal betalen en, tot aanmoediging, aandeel in de winst toekennen, als men de onder hem geplaatste winkelbedienden om hen eerlijk te houden evenzoo niet karig mag bezoldigen, waar blijft dan eindelijk het verschil met den baatzuchtigen, maar goed zijn belang verstaanden winkelier? De consumtieve vereenigingen zijn later ook aan anderen dan deelhebbers gaan verkoopen. Wat werden ze dusdoende anders dan eene vennootschap van winkeliers op zeer kleine aandeelen? Was dit geen vervangen van de oude tusschenpersonen door nienwe? Doodde men zoodoende niet den kruidenier en zijne ‘medeparasiten’ om zich daarna te steken in hunne huid? Zoo de winkelier van het ancien régime zich wel eens aan goederenvervalsching of aan krap wegen bezondigt, zijn dan de beheerders der consumtieve vereeniging van zoo geheel ander gehalte, dat er geene aanvechting tot oneerlijkheid voor hen bestaat? Neen, dezelfde illusie als bij de gedroomde phalanstères en andere scheppingen van dien aard, heeft men ook hier; men bedient ziet voor zijne reorganisatie van denkbeeldige menschen met andere eigenschappen dan de bestaande en....vindt zich bedrogen.
Te Müllhausen heeft zich uit dezen vorm der associatie weder iets anders gevormd, iets dat ik met About ook gaarne iets beters wil noemen. Daar verstonden zich de leden der vereeniging met een grooten winkelier, wien ze zich verbonden de gekochte waren contant en tot onverlaagde, billijke prijzen af te koopen, waartegen hij hun een zekere winst over hun inkoopen zou goedschrijven. Hieruit vloeit voort dat die winst, eens in het jaar afgerekend, tevens voor den consumerenden werkman eene spaarkas wordt, die de winkelier met eene geringe rente kan doen oploopen. De vereeniging kan op de handelingen van dien geldbewaarder toezien en voor de belangen harer leden waken. Zoo iets is, dunkt mij, uitmuntend. Het is, om met Dominé Haverkist te spreken, ‘compleet mijn idee.’ Voor een deel moet wel de winkelier zijne prijzen eene verhooging doen ondergaan wegens rente en risico bij uitgestelde betaling; ontvangt hij nu zijn geld contant, zoo is de door hem uitgekeerde extra-winst niet dan eene teruggave van het te veel ontvangene.

{==321==} {>>pagina-aanduiding<<}

Minder ongunstig dan over de coöperative consumtie is des schrijvers oordeel over het onderling crediet, waaraan in Duitschland onder instigatie van Schultze-Delitsch zoo groote uitbreiding werd gegeven, en ook te Parijs door de stichting van Engelmann bekend. Hij wenscht aan de verschillende maatschappijen van dien aard goede uitkomsten, maar verwacht er weinig heil van voor het proletariaat. Het onderling crediet, op dezelfde gronden steunende als wat bij ons den naam van credietvereeniging draagt, heeft ten doel de kleine bazen voor geheelen ondergang te behoeden door hun in oogenblikken van verlegenheid eenig kapitaal te verschaffen. Daarvoor is al dadelijk een gemeenschappelijk kapitaal noodig, dat de leden der vereeniging vooraf bij kleine deelen opbrengen. Hun kracht dus bestaat in bespaarde penningen en proletariërs zijn ze reeds niet meer. De werkman, die langs dezen weg zelf baas zou willen worden, zal zich wel tweemaal mogen bedenken. Het crediet hem geopend kan maar tijdelijk zijn, en hoe langer hoe minder is de strijd houdbaar van de kleine tegen de groote industrie.
Wat mij betreft, ik zou daarbij voegen dat de reeds besproken hulpbank, mits nimmer het karakter van philanthropische inrigting dragende en eene rente aan kapitalisten aanbiedende, groot genoeg om duurzaam hunne aandacht te trekken, meer aan de vereischten eener gezonde, economische geldverstrekking voldoet. Ook daarvoor vestig ik mijne hoop op de Bischoffsheim-stichting die, ook kapitalen van anderen oproepende, zeker de spaarpenning van den geringen man niet weigeren zal, en alzoo eene schoone, lang gewenschte vereeniging kan daarstellen van twee nuttige instellingen: Spaarbank en Hulpbank.
Eindelijk komt de schrijver tot de coöperative productie, waarvan in 1866 de heer Batbie getuigde dat zij de moeijelijkste vorm der coöperatie, maar juist die, waar de werklieden meest mede op hadden en die de populairste was, waarom zij die het volk willen streelen (men denke aan de wijze van verkiezen in Frankrijk) niet nalaten haar aan te bevelen. ‘Wij,’ zegt About, ‘die het volk willen voorlichten, meer dan behagen, schromen niet haar te ontleden.’ De coöperative productie is, erkenne men het, gerigt tegen het oude stelsel, waarbij vele werklieden zich geëxploiteerd achten door den werkbaas, die geld verdient door hun karig bezoldigden arbeid. Daarom vereenigdeu zich velen dier benadeelden, maar gevoelden dat zij het toch niet konden doen zon-
{==322==} {>>pagina-aanduiding<<}
der dat gehate kapitaal. Het oogenblik was hun gunstig; de provisionele regering had hen te ontzien en leende hun drie millioen francs, die zij nimmer geheel teruggaven. Maar zestien vereenigingen bleven staan van de drie honderd; en nog zouden die zestien genoeg zijn om de mogelijkheid van zoodanige vereeniging te bewijzen, mits men zorgvuldig naga van welken aard de industrie is waartoe zij zich verbonden. Voor eenige takken van nijverheid is de coöperatie welligt zeer uitvoerbaar, voor de zoodanige namelijk waarbij de arbeid veel, bijna alles en het kapitaal weinig, bijna niets is, en ook daarenboven de werktuigen niet zeer kostbaar zijn. Daarom zou eene spinnerij eene dwaasheid zijn. ‘Men heeft tot de arbeidende klasse gezegd: indien gij maar wilt kunt ge een fabriek oprigten van twee en een half millioen, zoo slechts honderd duizend uwer zich vereenigen om een jaar lang 's wekelijks vijftig centimes op te brengen. Aan het einde van het jaar bezitten zij dan 2,600,000 francs.’ Zeer juist, maar meent gij dan dat eene inrigting voor dat bedrag aangeschaft, werk geeft aan honderd duizend paar handen? Het zou maar aan vijf honderd
zijn. Negen en negentig duizend vijf honderd deelnemers zouden zich bedrogen zien.’
De beeldhouwers, de brillenslijpers slaagden goed; maar de laatsten in 1849, voor 650 francs in schuld, riepen allengs meer kapitaal in hunne gemeenschap en stelden de bijdrage per lid eerst op 300, later op 1000, op 5000 en eindelijk op 10,000 francs, ja dachten er aan om haar op 15,000 francs te brengen. Waar is hier het verschil met eene vereeniging van werkbazen?
Deze vraag mag te meer gedaan worden aan hen, die wijzen op de prachtige resultaten door de coöperative vereeniging der metselaars verkregen. ‘Tachtig paar handen te zamen werkende tot voltooijing van reusachtige gebouwen, als het nieuwe stationsgebouw van den Orleans-spoorweg, dat is waarlijk een mirakel van menschelijke energie.’ Maar die handen hebben een helder en ongewoou verlicht hoofd in den heer Cohodan, wiens rapporten lezende, men meent de taal te herkennen van een uitstekend bekwamen werkbaas.
De 300,000 francs die haar kapitaal uitmaken, bragt deze vereeniging maar voor een deel zelve bijéén; voor een ander deel nam zij hare toevlugt bij opgenomen geld, waardoor kapitaal en handenarbeid in het geval kwamen van eene billijke verdeeling van de te behalen winsten, namelijk 60 ten honderd

{==323==} {>>pagina-aanduiding<<}
voor den arbeid en 40 voor het kapitaal. Dit is geheel in den regel; maar waar is nu het verschil met vroeger verhouding? Daarbij, de leden-arbeiders ontvangen eerst een vast loon en deelen vervolgens de zuiverd winst, dus men erkent de regten van het kapitaal, en behoudt het gewone werkloon met verschil van bedrag voor verschil van gedanen arbeid, alzoo hooger voor den gérant dan voor den opperman. Het is dus een werkbaas met tachtig hoofden, een werkbaas die, gelijk anderen, eenige honderde werklieden in dienst neemt tegen vast loon, zonder meer. Alleen heeten dezen niet knechts, maar helpers. Hun werkkring is echter eene geduchte inbreuk op de geheele coöperatie-theorie, waarvoor dan ook de bovengemelde gérant Cohadon eene soort van verontschuldiging meent te moeten maken door aan te toonen ‘dat men waarlijk daar niet buiten kon blijven, omdat men bij groote opdragt van werk steeds gereed moet staan, wil men geen klanten verliezen, terwijl het toch ook onmogelijk was om de helpers, de losse arbeiders dus, een deel in de winsten te geven, wijl men niet de zekerheid had van altijd met voordeel te werken, en het ook niet aanging hen in de mogelijke verliezen te doen deelen, te meer daar men hun toch geen stem in de regeling der zaak kon toekennen; het was toch niet aan te nemen dat zij die niet voor de verliezen aansprakelijk zijn, wel zouden deelen in de winst.’ Het is alleropmerkelijkst die taal te hooren van een arbeider; het is de pleitrede van een economist der oude school in den mond van een aanvoerder der nieuwe.
Nog eene verklaring van een stichter van verscheidene coöperative vereenigingen, den heer Chabaud: ‘Zal eene vereeniging wèl slagen, zoo moet zij iemand aan haar hoofd hebben met een uitstekend verstand, van onkreukbare goede trouw en onvergelijkelijke toewijding. Het is dikwijls moeijelijk zulk een man te vinden.’ Deze laatste opmerking is naïef; zij doet About eenigzins ondengend opmerken, dat men, telkens als men er zoodanige vindt, hen niet in de werkplaats laten, maar er gedeputeerden, prefecten, senatoren, ambassadeurs en ministers van maken moest.
Het laatste hoofdstuk is gewijd aan eenige eenvoudige middelen, waardoor de werkman voor eigen toekomst en voor die der zijnen kan zorgen. Om in bezit vooruit te komen, zegt Cernuschi, moet men erven, arbeiden of uit de loterij trekken. About, het eerste en het laatste als uitzonderingen ter zijde

{==324==} {>>pagina-aanduiding<<}
latende, zegt dat alleen van arbeiden en sparen iets te verwachten is. Het is de oude leer van Franklin: ‘zoo iemand zegt dat ge door iets anders vooruit komt dan door den arbeid, die is een leugenaar.’ Minder verteren dan voortbrengen de eenige bron van alle fortuinen; dat is wel eenvoudig. Als de welsprekende Réville ons op meesterlijke wijze de ook zoo eenvoudige grondwaarheden van Jezus evangelie opnoemt, oppert hij eens hoorders verwonderde vraag: rien que cela! en antwoordt: non mes amis, rien que cela!
Sparen is de grondslag; maar wat met den spaarpenning te doen? About noemt de société de secours mutuels, waarmede onze ziekenbussen eenigzins overeenkomen; vervolgens de caisse des retraites pour la viellesse, bij ons onbekend; even als de nieuwe inrigting, de caisse des assurances en cas d'accident, waardoor de regering tegen geringe premie eene lijfrente waarborgt aan den door een ongeluk onbekwaam geworden werkman, of aan zijne nagelaten betrekkingen. Om aan zijne erven eene som gelds te kunnen nalaten is hij, al wederom door de regering, in de gelegenheid deel te nemen in eene door haar gestichte levensverzekering, echter niet boven de 3000 francs, daar men de partikuliere maatschappijen niet wilde benadeelen.
Hiermede is dit boek ten einde. Zoo het komt in de handen waarvoor het bestemd is, zal het voorzeker vruchten dragen, want het is een nuttig boek en een gemakkelijk te lezen hoek. De schrijver heeft het zeker ook gemakkelijk geschreven. Zijne productiekosten waren gering; de waarde van zijn product is buiten verhouding groot, mits - men er gebruik van make. Hij die den arbeid verheerlijkt en de arbeiders lief toont te hebben, verdient den dank van allen die met hem mede arbeiden aan het groote werk, aan den waren vooruitgang!.

Amsterdam, 1868.







{==325==} {>>pagina-aanduiding<<}

Het onderwijs in Zwitserland.

Door J.H. Maronier.

De schoolkwestie is in den laatsten tijd zoo veelvuldig behandeld geworden, dat er thans wel niemand zal zijn, die op dit punt niet volkomen ingelicht is of op de hoogte gebracht kan worden. Al het voor en tegen der zoogenoemde gemengde school en de sekte-school is uitvoerig bepleit en alleen de onwillige kan zich achter het masker der onkunde verschuilen. Met de theorie zijn wij gereed. Alleen kan het nog zijn nut hebben, de praktijk te doen zien. En daar in ons land het genoemde vraagstuk nog altijd aan de orde is en een question brulante wordt geacht, waarvan onze verkiezingen afhankelijk zijn en waarmee ministeriën worden bedreigd, zal het niet overbodig zijn, een blik te werpen in den vreemde en wel op dat land, waarvan met recht beweerd wordt, dat zijne bewoners in vrijheidszin zooveel overeenkomst hebben met ons volk. Men behoeft niet lang in Zwitserland te zijn, of, wanneer men daar een weinig rondziet, zal men spoedig tot het vermoeden en tot de overtuiging komen, dat er veel werk van het lager onderwijs wordt gemaakt. Men geniet er, om iets te noemen, den zegen van het verplicht schoolbezoek en tot het 14e jaar wordt die verplichting uitgestrekt. Elke fabriek heeft een school en eigen onderwijzer; wanneer de fabriekant bij de oprichting eener fabriek daarvoor niet heeft gezorgd, mag hij zijn werkplaats niet openen, enz. enz.
Kortom, in Zwitserland is men met deze zaak ‘ins Reine’.

{==326==} {>>pagina-aanduiding<<}
Er zijn kantons, waar het onderwijs musterhaft wordt genoemd. De strijd, waarin wij nog onze krachten oefenen en onzen inkt verspillen, is daar reeds gestreden. De Zwitsers kunnen met het oog op de kwestie omtrent secte- of geen secte-scholen, met reden zeggen: ‘wir haben das alles durchgemacht’. Laat mij er iets van verhalen.
Een der deelen van het uitgebreide werk van Adolf Beer en Franz Hochegger: Die Fortschritte des Unterrichtswezens in den Culturstaaten Europa's (Weenen), behelst een overzicht van het Unterrichtswesen in Zwitserland. Het is een boekdeel van 370 bladzijden. De schrijver, de eerste der beide genoemden, heeft geen moeite ontzien om zich geheel op de hoogte te brengen van den toestand, waarin het onderwijs in alle kantons van Zwitserland verkeert. Hij heeft daartoe het geheele land doorreisd, alle schoolverordeningen zich aangeschaft en overal gesproken met de mannen, die aan het hoofd der inrichtingen van onderwijs staan. Het boek is in den zomer van het vorig jaar in het licht verschenen. Al wat ons daarin wordt medegedeeld, schetst dus den tegenwoordig bestaanden toestand. Wilden wij een verslag van het werk geven, dan zouden wij ieder kanton afzonderlijk moeten bespreken, zooals ook door den schrijver wordt gedaan; maar dan zouden wij òf te uitvoerig òf te oppervlakkig worden. Beter achten wij het een paar kantons uit te kiezen en uitvoerig te behandelen. Wij behoeven niet te vreezen, bekende zaken mee te deelen, want, zooals de schrijver in zijn voorrede zegt, tot nog toe is het schoolwezen van Zwitserland nog nooit op zulk een breede schaal geschetst. En dat het van belang is, daarvan kennis te nemen, zal ieder toestemmen, wanneer wij van den schrijver hooren, dat het hoog geroemde Pruissen, wat het onderwijs betreft, voor Zwitserland moet onderdoen.
Tot voorbeeld kiezen wij, vooreerst het kanton Zurich, waarin den laatsten tijd het onderwijs het meest is ontwikkeld. Wij behoevan den gang dier ontwikkeling in alle bijzonderheden niet na te gaan. Alleen zij in herinnering gebracht, dat sedert Pestalozzi ook in Zurich de bloei der school is begonnen. In 1829 gaf Hirzel te Knonau een plan tot hervorming der Zurichsche scholen in het licht. Hottinger, Orelli, en Scherr arbeidden in zijn geest. In de staatsinrichting van 1831 komt deze bepaling voor: ‘de zorg der verbetering van het onderricht der jeugd is de plicht van het volk en zijne vertegenwoordigers. De staat

{==327==} {>>pagina-aanduiding<<}
zal de hoogere en lagere scholen en inrichtingen van onderwijs, naar vermogen, verzorgen en ondersteunen.’ In 1838 werd een plan van onderwijs vastgesteld, dat voor een leertijd van zes jaren dient.
In vele gemeenten van het kanton ging sedert dien tijd het onderwijs goed vooruit; er ontwaakte behoefte aan en zin voor een betere volksontwikkeling. Langzamer ging het in de zoogenaamde reaal-afdeelingen; daar was aan alles gebrek, aan onderwijzers en boeken. Men was het ook niet overal eens omtrent de hoeveelheid van kennis, die er moest meegedeeld worden. Ook de toestand der herhalingscholen was in het algemeen niet bevredigend. Trouwens, de volksschool had ook vele tegenstanders. Er waren, die, opgezet door de geestelijkheid, tegen de school ijverden en allerlei bezwaren en klachten deden hooren. Vooral werd het godsdienstonderwijs onvoldoende geacht, de leermethode ondoelmatig en weinig geschikt, hoewel juist op dit gebied de grootste vooruitgang had plaats gevonden. Men liet namelijk rusten alle dogmatische leerstellingen en bepaalde zich alleen tot het opwekken van het zedelijk en godsdienstig gevoel door middel van eenvoudige verhalen. Maar juist dit was de reden, waarom de geestelijkheid der nieuwe school niet gunstig was en haar als vijandig aan de kerk beschouwde. Het kwam in enkele gemeenten zelfs tot oproer; in andere drongen de burgers de school binnen, sloten de schoollokalen en weigerden hunne kinderen verder aan het onderwijs te laten deelnemen.
Door de gebeurtenissen van het jaar 1839, door den zoogenaamden ‘Septemberputsch’ kwam er in het schoolwezen een betreurenswaardige storing. De benoeming van Dr. F. Strausz tot hoogleeraar te Zurich gaf aanleiding aan de reactionaire partij om het vrome volk tegen de aan het roer staande liberale partij in het harnas te jagen. Deze reactionaire beweging had haar middelpunt in de godsdienstige vereenigingen. Men eischte, dat aan de kerk werd toegestaan zich met het onderwijs te bemoeien; het stelsel, dat in het seminarium en de volksschool met betrekking tot den godsdienst heerschte, wilde men veranderd hebben. Ja, zoo ver ging men, dat er een opheffing der onderwijzerskweekscholen werd verlangd. Toen de reactionaire partij aan het roer kwam, kreeg de raad van onderwijs een andere gedaante; de vrijzinnigen ruimden hunne plaatsen

{==328==} {>>pagina-aanduiding<<}
voor de rechtzinnigen in. De knappe, in het onderwijs zoo verdienstelijke Scheer werd uit het bestuur van het Seminarium verwijderd en in het jaar 1840 begon men de schoolwet te herzien. Deze herziening droeg een streng godsdienstige kleur; ‘de godsdienstige vorming en zedelijke opvoeding der jeugd noemde men de gewichtigste taak der volksschool, die in de laatste jaren maar al te veel verwaarloosd was.’ Men nam daarom maatregelen om het godsdienstonderwijs uit te breiden en te verbeteren, op den grondslag van het ‘bijbelsch christendom.’ Overigens waren de veranderingen, die men in de schoolwet van 1832 aanbracht, geen verbeteringen. Ook het onderwijs in de geschiedenis kreeg een meer theologischen vorm. Te recht heet het in een vlugschrift van die dagen: ‘door de theologiseerende voorstelling der geschiedenis verliest het leerboek het karakter van een geschiedboek; het hoofddoel van het historisch onderwijs, de inleiding der jeugd in het geestelijk leven der volken, de opwekking van zuivere vaderlandsliefde, de aankweeking der deugden, die daaruit voortvloeien, de bezieling der vrijheidsliefde, de versterking van den zin, die voor de verwezenlijking der vrijheid noodig is - dat alles treedt op den achtergrond. De rijke stof der geschiedenis tot opvoeding en beschaving wordt in bewijsplaatsen voor theologische leerstukken verbrokkeld en in plaats van geschiedenis aan onze jeugd een slecht kerkelijk leerboek gegeven.’
Eerst in 1859 werd aan dezen treurigen toestand een eind gemaakt, toen de schoolverordening werd uitgevaardigd, die in de hoofdzaken nog heden ten dage van kracht is. Wij zullen thans de inrichting van het onderwijs, zooals het volgens die verordening in het kanton Zürich bestaat, wat meer van nabij leeren kennen.
Het oppertoezicht is de Erziehungsdirection en de Erziehungsrath. Alle volksscholen van het kanton Zürich zijn in elf school-bezirke verdeeld, en ieder school-bezirk in schoolkringen en deze weer in genootschappen. Elk bezirk heeft een schoolbestuur, uit 9-13 leden bestaande, berekend naar de bijzondere behoeften. De taak dier verschillende besturen is: het nauwlettend toezicht op het geregeld bezoek, de goede inrichting der scholen en de plichtbetrachting der onderwijzers. Wij behoeven de werkzaamheden der bestuurders niet in bijzonderheden na te gaan; alleen zij opgemerkt, dat in het schoolbe-
{==329==} {>>pagina-aanduiding<<}
stuur van elken schulkreis ook de predikant der gemeente zitting heeft, en wel als voorzitter.
De staatsscholen zijn: algemeene volksscholen (plaatselijke of lagere scholen), hoogere volksscholen, de onderwijzers-kweek-school, de kantonschool, de landbouwschool, de hoogeschool.
Aan de volksschool is door de wet een belangrijke taak aangewezen. Zij moet de kinderen tot denkende, bruikbare, zedelijke en godsdienstige menschen opleiden. Zij is verdeeld in de dagschool met een cursus van zes jaren en de aanvullings-(herhaling) school met een cursus van drie jaren.
De dagschool heeft zes klassen, overeenstemmende met het getal der schooljaren. De drie laagste klassen vormen de elementaire school, de drie hoogste de reaal-school. De vakken van onderwijs in de algemeene volksschool zijn: christelijke godsdienst- en zedeleer, Duitsche taal, reken- en meetkunde, natuurkunde, geschiedenis en aardrijkskunde, vooral die van het vaderland, zingen, schoonschrijven, teekenen, gymnastiek, vrouwelijke handwerken. Het onderwijsplan wordt aan den onderwijsraad ontworpen. Het leerplan en de leermiddelen voor het godsdienstonderwijs worden vóór de vaststelling ter beoordeeling aan den kerkeraad voorgelegd, die de goedkeuring der synode of van het kapittel vraagt. Ieder verschil tusschen een kerkeraad en een onderwijsraad wordt beslist door een commissie, door beide partijen benoemd. In laatster instantie beslist de regeeringsraad.
De lagere school stelt zich het volgende ten doel: het godsdienstonderwijs moet in de elementaire school de opwekking van bepaalde godsdienstig-zedelijke gevoelens trachten te bevorderen en wel door eenvoudige verhalen, die door den onderwijzer mondeling voorgedragen en nader met de leerlingen besproken worden. Van tijd tot tijd wordt het gesprokene in korte spreuken en verzen saamgevat of worden daarop toepasselijke kleine godsdienstige liederen van buiten geleerd. In de derde klasse worden de verhalen aan de geschiedenis van het christelijk leven ontleend. In de reaalschool wordt in de eerste klasse een reeks van beelden uit de O. Tische geschiedenis geschilderd om de kinderen met de belangrijkste personen en gebeurtenissen van de voorgeschiedenis des christendoms bekend te maken, in de tweede klasse verhalen uit het leven van Jezus, in de laatste, eindelijk,

{==330==} {>>pagina-aanduiding<<}
inleiding in de leer van het evangelie door uitvoerige beschouwing en nauwkeurige verklaring van gelijkenissen en uitspraken van Jezus; daarbij wordt het een en ander uit de werkzaamheid der apostelen medegedeeld en in alle klassen leert men spreuken en liederen van buiten.
Het onderwijs in de taal is verdeeld in denk- en spreekoefeningen, lezen en schrijven. In de reaal-school is het verdeeld in: lezen en verklaren, taalkundig onderwijs en schriftelijke opstellen. Wat het rekenen betreft, worden de leerlingen in de elementaire school met de eerste beginselen bekend gemaakt. In de eerste klasse der reaalschool met het tiendeelig stelsel, in de tweede en derde klasse met de breuken en de beginselen der meetkunde. Verder wordt in de reaalschool de behandeling der aardrijkskunde voortgezet, van de plaats, waar men woont, tot de geografie van het kanton. Hierop volgt in de tweede klasse de aardrijkskunde van Zwitserland, berg- en waterkunde, schildering der inwoners, staatkundige grenzen, de belangrijkste statistieke toestanden. Eerst in de hoogste klasse wordt over de gedaante der aarde gehandeld, over de natuurkundige aardrijksbeschrijving, over Europa. Het historisch onderwijs wordt vastgeknoopt aan gebeurtenissen die hij het godsdienst- en taalonderwijs in de elementaire school behandeld zijn. Hiermee worden in tijdrekenkundige orde verhalen uit de geschiedenis van Zwitserland verbonden, van de oudste tijden af tot aan den slag van Näfels; de tweede klasse vervolgt dit onderwijs tot in den tijd der hervorming, terwijl in de derde klasse tooneelen uit de algemeene geschiedenis der oudheid en der middeleeuwen behandeld worden. Het natuurkundig onderwijs bepaalt zich tot voorbeelden uit het dieren- en plantenrijk en in de hoogste klasse bij enkele hoofdzaken uit de mineralogie. De eerste beginselen van het teekenen beginnen in de derde klasse der elementaire school en worden in de reaal-school voortgezet.
In de laagste klasse der dagschool wordt minstens 18 en hoogstens 20 uren in de week onderwijs gegeven, in de volgende twee klassen 21-24, in de reaal-school 24-27 uren. Het onderwijs wordt aan elke klasse afzonderlijk gegeven. Bij het maken der verschillende leerplannen moet aangegeven worden, hoe de leerlingen zullen bezig gehouden worden, wanneer de overige klassen onderwijs ontvangen. Bij uitzondering kunnen in de drie klassen der reaalschool de leerlingen der ééne

{==331==} {>>pagina-aanduiding<<}
klasse verplicht worden, naar het onderwijs in de andere te luisteren.
De aanvullings- (herhalings) school is een kind van den jongsten tijd. In acht schooluren per week moet de kennis, die in de elementaire school verkregen is, uitgebreid en bevestigd worden. Deze school is vooral voor de zwakkere kinderen bestemd, daar de betere de secundaire school bezoeken. De leerlingen komen afgemat in de school en brengen zelden die frischheid en vatbaarheid mede, die voor een vruchtbaar onderwijs onmisbaar zijn. Het ontbreekt ook nog aan geschikte leerboeken. Toch weten vele onderwijzers hier met vrucht te arbeiden. Het onderricht in de taal is beperkt tot de verklaring van doelmatig gekozen stukken en de bevestiging der reeds verworven taalkundige kennis. Oefeningen in het spreken en stellen, het brieven schrijven, het maken van opstellen, die op het een of ander bedrijf betrekking hebben, gaan gepaard met oefeningen in het gewone rekenen en in het boekhouden. Nog komt daarbij het onderwijs in de beginselen der meetkunde, der natuurkunde, der scheikunde met toepassing op het dagelijksche leven, der aardrijkskunde en der geschiedenis - alles tot aanvulling van het vroeger op de elementaire school genoten onderwijs.
Op de zoogenaamde secundaire school wordt onderwijs gegeven in de godsdienst- en zedeleer, Duitsche en Fransche taal, rekenkunde, meetkunde met praktische oefeningen, aardrijkskunde, geschiedenis, vaderlandsche staatsinstellingen, natuurkunde met betrekking tot den landbouw en de nijverheid, zingen, teekenen, schoon-schrijven, gymnastiek en wapenhandel. Al deze leervakken zijn verplichtend; het schoolbestuur kan echter om bijzondere redenen van enkele dier vakken ontslaan. Het onderwijs in andere oude of nieuwe talen kan met vergunning van den onderwijs-raad gegeven worden; maar het is voor de leerlingen niet verplichtend, De cursus duurt drie jaren; elke jaarcursus evenwel moet een afgesloten geheel vormen. Het schoolbestuur kan echter toestaan, nog een vierde jaar daarbij te voegen. Buiten de gymnastiek ontvangt ieder leerling 34 uren onderwijs in de week. De meisjes kunnen van de meetkunde ontslagen worden. Aan het godsdienstonderwijs zijn 2 uren gewijd, aan de Duitsche taal 5-7, de Fransche taal evenveel, de rekenkunde 3-4, de meetkunde 2-4, de aardrijkskunde en geschiedenis, aan elk 2-3, de natuurkunde 2-4 uren; al de

{==332==} {>>pagina-aanduiding<<}
reaalvakken mogen niet meer dan 6-8 uren innemen. Voor de kunstvakken, zingen, schoonschrijven, teekenen, worden 6-7 uren, voor de gymnastiek 1½-3 uren afgezonderd.
Voor de opleiding van degelijke volksonderwijzers is te Kussnacht een seminarium, dat wij hier niet beschrijven zullen, hoewel het een nauwkeurige kennisneming ten hoogste verdient. Onder de leervakken bekleeden het zingen, pianospelen, vioolspelen een belangrijke plaats; ook de lichaamsoefeningen, de wapenhandel, terwijl ook onderwijs in den landbouw gegeven wordt. Het seminarium heeft een kosthuis voor 72 kweekelingen.
De wet bepaalt de schoolplichtigheid der kinderen van het zesde jaar af. Daarvan zijn allen uitgezonderd, die wegens lichaamszwakte of gebrek in geestvermogens door het schoolbestuur voor korter of langer tijd ontslagen worden. Geene kinderen mogen in de volksschool opgenomen worden, die den bepaalden leeftijd nog niet bereikt hebben. Het is de taak van het schoolbestuur en de ouders nauwlettend toe te zien, dat de schoolplichtige kinderen niet verzuimen of door arbeid binnen of buitenshuis te veel ingespannen worden om met vrucht van het onderwijs gebruik te maken. Ouders, voogden en pleegouders, die hunne plichten jegens de kinderen met betrekking tot de school verzuimen, worden, volgens de bepalingen der wet, vermaand en ter verantwoording geroepen. Het schoolbestuur kwijt zich van deze taak met voorbeeldigen ijver. ‘Van vele kanten,’ zoo lezen wij in het laatste rapport, ‘wordt bericht, dat de handhaving der verordening volstrekt geen bezwaar meer geeft, dat deze schoolbestuurders volstrekt nooit in de noodzakelijkheid komen om maatregelen tegen schoolverzuim te nemen; meestal is de eerste waarschuwing voldoende.’ Dat is een gunstig teeken. Uit de rapporten blijkt, dat in 1866 van de 27,009 dagscholieren 16,344 de school geregeld bezochten en slechts 1300 leerlingen met meer dan 45 verzuimen aangeteekend zijn, waardoor zij niet aan de eischen der school konden beantwoorden. De overige hadden 12-45 absentiën.
Nog moeten wij de aandacht vestigen op de arbeidschool. De wet bepaalt, dat in elken schoolkring ten minste één vrouwelijke arbeidschool moet bestaan. Het onderwijs loopt over breien, naaien, verstellen en maken van kleedingstukken; verder moeten zich de leerlingen aan orde, zindelijkheid en huis-
{==333==} {>>pagina-aanduiding<<}
houdelijken zin gewennen. De vrouwelijke leerlingen der reaalschool zijn verplicht deze school te bezoeken; daartoe hebben de vrouwelijke leerlingen der herhaling- en secundaire scholen het recht. De bestuurders der gemeenteschool trachten in de verschillende gemeenten vrouwenvereenigingen te stichten tot ondersteuning der arbeidscholen en der onderwijzeressen. Waar deze bestaan, hebben zij het recht een voordracht te doen bij de keuze van onderwijzeressen en advies uit te brengen omtrent alle kwestiën, de arbeidscholen betreffende. De bepaling van het aantal scholen, de keus der onderwijzeressen, hare bezoldiging, de vaststelling van het schoolgeld, geschiedt door het schoolbestuur der gemeente.
In 1864-1865 bestonden in het kanton Zürich 341 arbeidscholen met 324 onderwijzeressen, van wie enkele twee, ook drie scholen bestuurden, terwijl elders weer verscheidene onderwijzeressen bij ééne school waren aangesteld. Van de 366 schoolvereenigingen bezitten 25 geen arbeidschool. Van de arbeidscholen worden 116 als zeer goed, 220 als goed, 5 als middelmatig opgegeven. Het getal scholieren bedraagt 8360. De bezoldiging der onderwijzers is verschillend, van 350 tot 900 fl. in het jaar; het schoolgeld bedraagt 1-4 francs. Behalve haar traktement hebben de onderwijzeressen nog een aandeel in het schoolgeld.
De elementaire school van het kanton Zürich staat op een hoogen trap. In een bericht, dat wij voor ons hebben (zegt onze schrijver), lezen wij: ‘de elementaire school is inderdaad het troetelkind der meeste onderwijzers. Het onderwijs is naar een geschikten maatstaf ingericht, minder vermoeiend, en de tucht is door een zachte en verstandige leiding gemakkelijk te handhaven. Op dezen stevigen bodem kunnen de goede vruchten niet achterblijven, en komen nu daarbij nog de naar inhoud en uitgebreidheid vereenvoudigde, aan het leerplan beantwoordende leermiddelen daarbij, dan zal er niet veel meer tot verbetering dezer school te doen zijn’. Dat is een stoute uitspraak, waardoor al de zorgen rijkelijk beloond worden, die men in de laatste jaren aan de verbetering der school besteed heeft. Van 522 afdeelingen der dagschool worden 210 zeer goed, 43 middelmatig en slechts ééne onvoldoende genoemd. Daarentegen heeft de reaalschool nog velerlei bezwaren te overwinnen. Het leerplan is wel voortreffelijk, maar het ontbreekt

{==334==} {>>pagina-aanduiding<<}
nog aan geschikte leermiddelen, die daarvoor passen. Waar de onderwijzer een juiste maat in het oog houdt, wordt inderdaad veel deugdelijks verricht; maar het ontbreekt ook niet aan overlading, waardoor veel op dit gebied van onderwijs wordt opgenomen, wat er niet toe behoort. Vele onderwijzers zien voorbij, dat de reaalschool, wat het beginsel van onderwijs betreft, toch nog elementaire school moet blijven.
Vooral de stad Zürich heeft zich in de laatste jaren bijzonder verdienstelijk gemaakt omtrent het onderwijs. In 1860 bestonden te Zürich twee soorten van elementaire scholen, de zoogenoemde burgerscholen, waar voornamelijk de kinderen der burgers, en de gemeentescholen, waar de kinderen der vreemdelingen (Niedergelassenen) onderricht kregen. Een belangrijk verschil was, ondanks de wet, in het leerplan dezer beide inrichtingen voorhanden. In genoemd jaar nam de Züricher schoolgemeenteraad het besluit, dat in de stad Zürich voortaan, gelijk in andere gemeenten van het kanton, slechts ééne lagere school voor de kinderen van alle volksklassen zou bestaan. In alle scholen wordt het beginsel der scheiding van de beide geslachten vastgehouden. Daar de dagschool in een elementaire- en reaalschool met een cursus van drie jaren verdeeld is, zoo heeft men bepaald, dat elke klasse haar bijzonderen onderwijzer moet hebben, die met zijne leerlingen na verloop van ieder jaar opklimt. Op het bezoek der herhalingschool, die voor een deel de volksschool moet vervangen, wordt veel gewicht gelegd, daar de vroegere achtjarige schooltijd tot zes verminderd werd, waardoor aan de industrie een groote concessie werd gedaan. Een eigenaardige inrichting is de zangschool, waar al de leerlingen der herhalingschool een jaar lang (ongeveer tot hun aanneming als leden der kerk) wekelijks een uur zangles genieten. Ook door de oprichting van een bijzondere secundaire school heeft de stad Zürich zich verdienstelijk gemaakt.
Ook elders is het secundaire schoolwezen in den jongsten tijd in zwang gekomen, daar men niet alleen in de gegoede standen, maar ook in den middelstand en onder de armere klassen der bevolking de noodzakelijkheid van een hoogere ontwikkeling dan die der lagere school leert inzien. De secundaire school, die vroeger voornamelijk als een voorbereiding voor het bezoek van hoogere iurichtingen van onderwijs diende;

{==335==} {>>pagina-aanduiding<<}
wordt tegenwoordig meestal gebruikt om de algemeene opleiding der jeugd voor het optreden in het praktisch leven te voltooien. Ook door de meisjes worden deze inrichtingen bezocht.
Het aantal scholen bedraagt 58, die door 1988 jongens en 763 meisjes, dus te zamen door 2751 kinderen bezocht worden. Het aantal onderwijzers bedraagt 87.
Buiten de openbare scholen zijn in het kanton Zürich nog verscheidene bijzondere scholen, die tot allerlei doeleinden dienen. Om een bijzondere school op te richten, heeft men een bijzondere vergunning noodig van den onderwijsraad. Deze inrichtingen staan onder geregeld opzicht des schoolbestuurs. Zij kunnen ook een ondersteuning van wege de regeering ontvangen, als zij bijv. tot algemeene doeleinden en behoeften dienen.
In het kanton Zürich waren, van 1864 tot 1865, 21 zulke bijzondere scholen.
In rechtstreeksch verband met de volksschool staat de kantonschool. Deze is in twee afdeelingen gesplitst, het gymnasium en de industrie-school. Het gymnasium is verdeeld in het hooger en lager gymnasium, het eerste met een cursus van 4. het laatste van 2½ jaren. Behalve in de hoogste klasse van het hooger gymnasium, wordt in elke klasse 2 uur 's weeks godsdienstonderwijs gegeven. Over de verdeeling der vakken van onderwijs spreken wij hier niet, omdat het ons voornamelijk om het lager onderwijs te doen is.
De industrie-school stelt zich ten doel, de opleiding voor de techniek en den handel of de voorbereiding voor hoogere inrichtingen van dien aard.
Het schoolgeld voor het gymnasium bedraagt 30 fr. per jaar in de laagste klassen, in de hoogere 24 fr. per half jaar. Dat van de industrie-school wordt niet opgegeven.
Verder heeft men nog in Winterthür zoogenaamde hoogere stadsscholen, bestaande uit een industrie-school, een gymnasium, een middelbare school en een hoogere meisjesschool. De kinderen der burgers genieten daar gratis onderwijs; die van vreemdelingen betalen in de drie laagste klassen der industrie-school en van het gymnasium 30 fr. 's jaars, in de middelbare en meisjesschool 20 fr., in de hoogere klassen van het gymnasium 50 fr., in de hoogere klassen der industrie-school 3-6 fr. voor de wekelijksche lessen; maar voor hen, die minstens 20 uren 's weeks de school bezoeken, wordt in geen geval meer dan

{==336==} {>>pagina-aanduiding<<}
60 fr. per jaar betaald. Voor het onderwijs in de chemie geeft men een extra-toelage van 10 fr. Geen wonder, dat deze scholen druk bezocht worden! In 1867 telde de industrie-school 134 geregelde leerlingen, 119 buitengewone leerlingen, die alleen voor enkele vakken ingeschreven waren. Het gymnasium werd door 82, de meisjesschool door 101 leerlingen bezocht.
Op het budget der stad Winterthür bedroegen in 1866 dc uitgaven voor de hoogere stadsscholen 83,835 fr.; de bevolking telt 6523 inwoners, inderdaad een eenig voorbeeld, waaraan vele schreeuwers over de geldverspilling voor onderwijs hier te lande zich kunnen spiegelen. Daarbij komen nu nog de uitgaven voor de lagere school en voor de bibliotheek. Er zijn zeker weinig steden die in dit opzicht met Winterthür op ééne lijn kunnen staan!
Nog heeft het kanton Zürich een school voor dierheelkunde, een landbouwschool en een hoogeschool. Om de bovengenoemde reden laten wij deze inrichtingen rusten.
Maar, zal men zeggen, dat alles is nu goed en wel. In het kanton Zürich ziet het er voortreffelijk met het onderwijs uit. Doch Zürich is maar één kanton; hoe is het in de andere gesteld? Wij zouden te uitvoerig worden, indien wij op deze vraag een voldoend antwoord wilden geven. Daartoe moeten wij naar Adolf Beer verwijzen. Om echter eenigszius aan dit bezwaar te gemoet te komen, laten wij hier nog in enkele omtrekken een schets volgen van het schoolwezen in een der meest achterlijke kantons, in Wallis.
Hier was het onderwijs tot in 1830 in handen der geestelijken. Deze waren de uitsluitende onderwijzers van het volk en verplicht, kosteloos school te houden. De meeste geestelijken waren slecht voor hunne taak berekend. In de meisjes-klassen werden de geestelijken door hunne keukenmeiden geholpen. Er bestond geen verplichting tot schoolbezoek. De liberale regeering, die de in 1839 vastgestelde verordening moest ten uitvoer brengen, wilde een doortastende hervorming in het gansch en al verwaarloosd onderwijs tot stand brengen, maar vond, gedeeltelijk daarom en ook omdat zij de toelagen der geestelijkheid wilde inkrimpen, bij deze een hardnekkigen tegenstand. De partij van achteruitgang, die na een zwaren strijd in 1844 aan het roer kwam, zuiverde den grooten raad van zijne liberale leden, herstelde de heerschappij der geestelijkheid over de school, sloot de rechts-
{==337==} {>>pagina-aanduiding<<}
geleerde school te Sion (Sitten), daar volgens de verordening alleen geestelijken aan de collegiën van Sitten, St. Moritz en Brig mochten onderwijzen. Toen de bondsoorlog, waaraan ook Wallis deelnam, geëindigd was, kwam de liberale partij weer aan het hoofd, joeg de Jezuiten over de grenzen en sloeg de handen aan het werk om een verbetering van het schoolwezen voor te bereiden. Ondanks velerlei veranderingen, die het staatkundig leven van het kanton sedert dien tijd heeft ondergaan, is er in den loop der laatste jaren een verblijdende vooruitgang in het onderwijs te bespeuren.
De lagere school is er op dezelfde wijze ingericht als in de overige Fransche kantons van Zwitserland. Elke gemeente is verplicht, het noodig aantal scholen op te richten; de vereeniging van twee of meer gemeenten in de stichting van een school is van de goedkeuring van het departement van onderwijs afhankelijk. Ieder kind is van het 7de tot 15de jaar schoolplichtig en de ouders of voogden moeten het òf naar een openbare inrichting van onderwijs zenden, òf op andere wijze voor het lager onderwijs zorgen, maar in dit geval de vergunning van den Kreis-schoolinspecteur aanvragen. In scholen, waar de bevolking talrijk is, moeten de beide geslachten gescheiden worden. De wet schrijft bepaald voor, dat een afzonderlijke school voor meisjes daar moet opgericht worden, waar het getal der leerlingen meer dan 60 bedraagt; in die plaatsen, waar afzonderlijke scholen voor jongens en meisjes bestaan, is het bezoek van een gemengde school verboden.
Voor het schoolopzicht is het kanton in drie Arrondissementen verdeeld en in den regel heeft ieder arrondissement een inspecteur, die jaarlijks de hem toegewezen scholen moet bezoeken. Op elke plaats benoemt de Municipalraad een commissie van drie leden, die met de strenge uitvoering van het schoolreglement en de verordeningen van het onderwijs-departement belast is; de commissie of althans een harer leden moet minstens eens in de maand de scholen bezoeken.
De onderwijzers of onderwijzeressen aan de lagere scholen moeten een bewijs van bekwaamheid bezitten of de bevoegdheid hebben, voorloopig onderwijs te geven. De staat verleent enkele stipendiën voor het bezoek van een normaalschool; zij, die deze stipendiën genieten, zijn verplicht, minstens 5 jaren lang aan een lagere school onderwijs te geven. Het uitoefenen van een beroep

{==338==} {>>pagina-aanduiding<<}
is aan de onderwijzers verboden; het minimum van het traktement wordt door den staatsraad met inachtneming der plaatselijke omstandigheden vastgesteld.
De volksschool is gesplitst in een lagere en hoogere afdeeling; in de eerste, de elementaire, omvat het onderwijs den katechismus, het lezen, schrijven en de vier hoofdregels der rekenkunde; in de hoogere afdeeling komen daarbij nog de taalkunde, de eerste beginselen der gewijde en vaderlandsche geschiedenis, aardrijkskunde, boekhouden, rekenkunde en gezang; verder de boomkweekerij voor jongens en vrouwelijke handwerken voor meisjes.
Ieder kind, dat boven de schoolplichtigheid verheven is, krijgt een getuigschrift (certificat d'émancipation). De opening der scholen heeft plaats in de maand November; de tijd van duur wordt door den gemeenteraad bepaald; elke school moet echter minstens 5 maanden achtereen geopend zijn. Schoolverzuim wordt streng gestraft. De geestelijke der plaats kan de school ten allen tijde bezoeken, om opzicht te houden over het godsdienstonderwijs.
Het kanton bezit 408 lagere scholen (155 jongens- - 100 meisjes- - 165 gemeengde scholen en 12, waarin de jongens en meisjes bij afwisseling opgenomen worden. Het onderwijzend personeel bestaat uit 35 geestelijken of ordebroeders, 30 kloosterzusters, 114 gepatenteerde onderwijzers of onderwijzeressen, 158 voordoopig gevolmachtigde en 71 tijdelijk aangestelde. De bezoldiging der onderwijzers bedroeg in 1866 55,000 francs, gemiddeld 150 francs per hoofd, een zeer karig traktement! Geen wonder, wanneer de berichten over gebrek aan onderwijzend personeel klagen. Het getal der kinderen, die de school bezoeken, bedroeg 14,500. Onderwijzerskweekscholen zijn er niet; de onderwijzers worden in zoogenaamde normaal-scholen opgeleid. De cursus duurt twee maanden. Voor de toelating tot het examen moet de candidaat een proefjaar ondergaan; zij, die den cursus aan een normaalschool hebben doorloopen, worden voorloopig als onderwijzers aangesteld (brevet temporaire). De schoolgebouwen beantwoorden niet overal aan de vereischten der wet.
In de hoofdplaats van het kanton is een kweekschool voor nijverheid (école des apprentis artisans). De vruchten, die zij oplevert, hebben niet veel te beduiden, daar zeer vele leerlin-
{==339==} {>>pagina-aanduiding<<}
gen opgenomen worden, die niet eens de noodige elementaire kundigheden bezitten.
Het middelbaar onderwijs wordt in drie inrichtingen gegeven: aan de gymnasiën (collèges) te Sitten, Brig en St. Moritz; op eerstgenoemde plaats is ook een lyceüm en een rechtsgeleerde school. Aan het gymnasium te Brig en St. Moritz bestaan voorbereidende cursussen. Het getal leerlingen bedroeg in 1866 te Sitten 74, te Breg 93 en te St. Moritz 98. Te Sitten en St. Moritz is aan de inrichting ook een école moyenne verbonden. Ook bestaat daar een pensionaat, waar de leerlingen kost en verpleging genieten. - De rechtsgeleerde school werd door 12 leerlingen bezocht; zij worden daar onderwezen in het Romeinsche en burgerlijk recht en in het burgerlijk proces.
Ziedaar den toestand van het onderwijs in Wallis. Men ziet, het staat bij Zürich ver achter; maar toch wordt ook daar veel voor de volksontwikkeling gedaan. Thans, ten slotte, nog een kort overzicht over geheel Zwitserland.
De volgorde, waarin de kantons met betrekking tot het onderwijs staan, is deze: In Duitsch-Zwitserland staat Zürich vooraan, dan Bazel, Schaffhausen, Aargau, St. Gallen, Solothurn. Thurgau. In Fransch-Zwitserland worden het meest geroemd: Waadt en Neufchatel, voor een deel ook Genève; de andere kantons komen minder in aanmerking, maar toch is ook zelfs in de Italiaansche een begin van hervorming gemaakt.
Een eigenlijke staatschool is er in Zwitserland niet, maar toch stelt zich de staat ten taak, voor de handhaving der wet te waken en te zorgen, dat overal die vooruitgang plaats heeft, die door de wetenschap en de ervaring gevorderd worden. Daartoe wordt de hulp van mannen uit allerlei kringen der maatschappij gebruikt; ook de onderwijzers zelven worden veelal daarbij geraadpleegd. Niet in alle kantons is dit schoolbestuur even goed ingericht, maar overal is de vroeger te groote invloed der geestelijkheid zoo veel noodig beperkt. Slechts in enkele, zooals Fryburg en Schwijz, heeft de geestelijkheid het grootste aandeel in het bestuur der school.
De godsdienstgeschillen, zegt onze schrijver, die geruimen tijd aan een gezonde ontwikkeling van het onderwijs in den weg stondeu, zijn in de meeste kantons bijgelegd en de eenzijdige klerikale bemoeiingen vinden tegenwoordig slechts zelden weerklank. Zoo werd de opwekking om een katholieke

{==340==} {>>pagina-aanduiding<<}
onderwijzersvereeniging voor Duitsch-Zwitserland te stichten, bepaald afgewezen. ‘Er is maar ééne paedagogiek; de methoden en onderwijsmiddelen passen meer of minder voor alle volken en omstandigheden’, was de treffende opmerking der Zwitsersche onderwijzers-courant, ‘confessioneele twisten en verdeeldheden hebben van oudsher aan de werkzaamheid der school niets dan schade toegebracht.’
Wat het bestuur en de inrichting der school betreft, zijn er twee stelsels, die lijnrecht tegenover elkander staan, het centralisatie-stelsel en het beginsel der individualiteit en zelfstandigheid. De schrijver geeft aan het laatste de voorkeur, wanneer een bepaalde keus moet gedaan worden. Maar hij meent, dat er een middelweg is, die door verscheiden kantons bewandeld wordt, namelijk deze, dat men den onderwijzer en de gemeente zich binnen zekere grenzen vrij laat bewegen, maar bij belangrijke vragen met de regeering in overleg treedt. De school is overal een beeld van het veelzijdige, Proteus-achtige leven, dat zich in geene enge vormen laat knellen.
De inrichting der lagere school heeft in de meest geavanceerde kantons een hoogen trap van ontwikkeling bereikt. Toch worden er nog vele klachten gehoord, een teeken, dat men niet tevreden is met het bereikte standpunt, maar steeds hooger tracht te klimmen en aan de school een nog degelijker invloed op het leven te verschaffen. In vele kantons houdt met het bezoek der lagere school alle verder onderwijs op. Sedert vele jaren is de vraag aan de orde, of het niet geraden is, den tijd voor de dagschool te verlengen en een zekere mate van kennis te eischen van wie haar verlaten. Dit laatste gebeurt tot nog toe slechts in enkele kantons. Ondersteld, dat de eischen niet te hoog gesteld worden, zoo is daartegen niet alleen niets in te brengen, maar het beginsel moet als volkomen juist worden erkend. Ook wordt in vele kringen de noodzakelijkheid uitgesproken, om de jongelingen van 16 tot 20 jaren door de wet tot het bezoeken der voor hen bestemde school te verplichten. Onze schrijver is niet voor een dergelijke uitbreiding der schoolwet en meent, dat de behoefte aan meerdere ontwikkeling zich allengs van zelf bij jongelingen van genoemden leeftijd zal doen gevoelen. In die kantons, waar men handwerks- nijverheids- en handelsscholen gesticht heeft, zijn de uitkomsten niet onvoldoende.
Een geheel nieuwe inrichting zijn de arbeidsscholen voor

{==341==} {>>pagina-aanduiding<<}
meisjes, die gedurende den korten tijd van haar bestaan, reeds goede vruchten opleveren. Zooals bij alle schoolinrichtingen kan ook hier niet terstond de volmaaktheid bereikt worden; de ondervinding moet nog veel verbeteren. Over het algemeen heeft men er instinktmatig een goede richting aan gegeven, door zich vooral tot de praktijk te bepalen. Ook is men in vele kantons begonnen met onderwijzeressen voor deze scholen op te leiden. Overal, waar deze nieuwe inrichting wortel geschoten heeft, ondervindt men, dat de vrouwelijke jeugd in vlijt, orde, zuinigheid en zindelijkheid gewonnen heeft.
Het is ook een verblijdend verschijnsel, dat de meeste kantons zich belangrijke offers hebben getroost, om den stand der onderwijzers te verbeteren. Hieruit blijkt vooral, hoe ernstig men het met de bevordering van het onderwijs meent. Zoolang de onderwijzers geen goed inkomen hebben, zijn alle pogingen tot verbetering der volksschool vergeefs. De mensch heeft nu eenmaal brood noodig, om te leven, en vreemd klinkt het, als men juist van de onderwijzers eischt, dat zij een tal van voortreffelijke eigenschappen vertoonen, zonder hun de middelen te schenken om den strijd met het leven vol te houden. De kleine kantons van Zwitserland zouden hierin aan menigen grooten staat van Europa tot voorbeeld kunnen dienen. De kosten voor de lagere school worden door de gemeente en door den staat gedragen. De staat zorgt voor de opleiding der onderwijzers en voor het toezicht op de school; hij schenkt geregelde bijdragen voor het bouwen van scholen, tot vermeerdering van het schoolfonds, een deel van het traktement der onderwijzers, voor schoolbibliotheken, onderwijzers-hulpkassen, bewaarscholen enz.
Niet overal is het schoolgeld op denzelfden voet geregeld; in vele kantons wordt kosteloos onderwijs gegeven en de ouders zorgen alleen voor schoolboeken. Het schoolgeld staat als ‘scwarze Batzen’ gebrandmerkt. De gemeenten geven hare bijdragen uit de opbrengst van het schoolfonds, uit de gemeentekas en door middel va een hoofdelijken omslag.
De opleiding der onderwijzers is nog altoos een vraag, waarover zeer verschillend gedacht wordt. Sommigen zijn voor het samenwonen der kweekelingen, anderen niet. Men wil de kweekschool in verband brengen met de hoogeschool en andere denkbeelden meer. Hier en daar heeft men echter zeer goede

{==342==} {>>pagina-aanduiding<<}
kweekscholen, zooals te Küssnacht, Müncherbachsee, Wettingen, Mariaberg. De normaalscholen van Fransch-Zwitserland laten veel te wenschen over. Daar niet elk kanton een eigen kweekschool kan hebben, moesten de naburige kantons zich daartoe met elkaar verbinden. Maar dit gebeurt, helaas! nog te weinig. Ook wordt voor de opleiding der onderwijzers van de middelbare scholen tot nog toe te weinig zorg gedragen, vooral wat hunne praktische opleiding betreft.
Een zeer nuttige instelling zijn de in bijna alle kantons bestaande onderwijzers-bijeenkomsten, waarop de gewichtigste belangen der school besproken worden. Daardoor is reeds een rijkdom van gezonde denkbeelden aan het licht gekomen, die van tijd tot tijd aanleiding hebben gegeven tot zeer doelmatige verbeteringen. Ook in een aantal tijdschriften, uitsluitend aan het onderricht gewijd, worden de belangen der school besproken. Ook de politieke dagbladen houden zich nu en dan met het onderwijs bezig. De school-literatuur staat op een zeer hoogen trap en kan met het beste, wat in Duitschland geleverd wordt, wedijveren. In sommige vakken overtreft zij al wat elders gevonden wordt.
Nog altoos levert de vraag, welke plaats de middelbare school (Secundar- of Reaal-school) met betrekking tot de andere inrichtingen van onderwijs bekleedt, eenige moeielijkheid. Velen wenschen, dat zij ophoude een voorbereiding voor hooger wetenschappelijk onderwijs te zijn. Zij moet de school worden voor de kern van het volk, voor gegoede landbouwers en handwerklieden, voor den middelstand, die geen weteuschappelijke opleiding verlangt. En daarom, weg met het Latijn, de algebra, de chemie! Thans zijn die scholen visch noch vleesch. Het rusteloos laveeren tusschen twee richtingen moet een eind nemen. Onze schrijver meent, dat deze en dergelijke vragen niet principieel zijn uit te maken. Hoe juist het gezien is, dat de middelbare scholen een op zich zelf staand geheel moeten uitmaken, toch moet voor de leerlingen de mogelijkheid blijven bestaan om, na het volbrengen hunner studiën, deze aan eene hoogere school voort te zetten. Wat het in elkaar grijpen der verschillende inrichtingen betreft, zoo draagt ook hierin het kanton Zürich den eerepalm weg.
Nog moeten wij op een bijzonderheid wijzen, waardoor Zwitserland uitmunt, namelijk de armenscholen voor den landbouw.

{==343==} {>>pagina-aanduiding<<}
Er zijn 31 van die scholen met ongeveer 900 leerlingen. Het is de verwezenlijking van een denkbeeld van Pestalozzi, door Fellenberg en vooral Wehrli uitgewerkt. Het beginsel, dat er heerscht, is de opleiding tot arbeid door arbeid; vooral wordt in de meeste dezer inrichtingen de landbouw als opvoedingsmiddel gebruikt. Op vele plaatsen (bijv. te Olsberg, kanton Aargau) krijgen de kweekelingen ook opleiding in handwerken en industriëelen arbeid.
Wij hebben hiermede een kort overzicht van den toestand der lagere school gegeven. Wat nog van de kantonscholen en de hoogeschool wordt meegedeeld, laten wij achterwege, om met een statistiek overzicht te besluiten. Er zijn in Zwitserland 2700 lagere scholen met 2500 hoofd-onderwijzers en onderwijzeressen. Deze zonderlinge verhouding komt hiervan daan, dat in verscheiden kantons twee Lehrstellen met ééne Lehrkraft bezet zijn. Op 360 zielen heeft men ééne school, een zeer gunstige verhouding. In den regel wordt ééne school door 58 leerlingen bezocht, op de 100 zielen 16-17 leerlingen. In de noordelijke en westelijke deelen van het land zijn de scholen meestal het geheele jaar geopend; in Uri, Graubünden, Unterwalden, Wallis, Tessin en Lucern, St. Gallen, Waadt is een vrij aanzienlijk getal halfjaarscholen. De onderwijzers zijn geene geestelijken. In Wallis, Graubünden, Unterwalden, Zug en Tessin bestaat het onderwijzend personeel grootendeels uit geestelijken en orde-zusters.
Zwitserland telt 275 middelbare scholen, die nog in Granbünden, Wallis, Innerrhoden en Uri ontbreken, 47 gymnasiën met 500 professoren en leeraars, 6750 leerlingen, waaronder 1700 gymnasiasten. Er zijn 24 onderwijzers-kweekscholen, 12 evangelische, 8 katholieke en 4 gemengde. Voor de opleiding van onderwijzeressen zijn er 9 inrichtingen.
De gezamenlijke uitgaven der kantons voor het onderwijs bedroegen in 1864, 4,453,976 francs, dat is, bij een bevolking van ruim 2½ millioen 1,77 francs per hoofd. Daarbij komen nog 484,971 francs van wege den bond of 0,2 francs per hoofd.
In eenige kantons bestaan vereenigingen ter ondersteuning van arme schoolkinderen; zij dragen zeer goede vruchten. In industrieele sterken zijn, op aansporing der onderwijzers, spaarkassen voor de jeugd opgericht. In het kanton Glarus bijv. is in

{==344==} {>>pagina-aanduiding<<}
elke gemeente zulk een inrichting. In de hoofdplaats van het kanton was er van 1855, het jaar der oprichting, tot 1856, reeds 15,400 francs ingebracht, in 1861 reeds 101,800. Ongeveer 1400 kinderen namen daaraan deel tot hun zestiende jaar.

Hiermede eindigen wij, hopende niet te veel van het geduld des lezers gevergd te hebben. Wanneer onze mededeelingen dezen en genen opgewekt hebben om kennis met het voortreffelijk werk van Beer te maken en, aan de hand van dezen kundigen gids, den stand van het onderwijs in de verschillende staten van ons werelddeel na te gaan, dan is ons doel bereikt. Geen beter middel dan dit om zich in staat te stellen, de schoolkwestie in ons land met juistheid te beoordeelen. Wie zich aan anderen spiegelt enz. Moge het voorbeeld van Zwitserland ons volk tot naijver opwekken!
Leiden, 16 Februari 1869.
J.H. Maronier.





{==345==} {>>pagina-aanduiding<<}

De troubadours.

Door M.A. Perk.

De tiende eeuw onzer christelijke jaartelling staat met een zwarte, erg zwarte kool in de geschiedboeken aangeteekend. En niet onverdiend! Met recht geeft men haar den naam van ijzeren, van looden eeuw. Wel zijn er, die beweren dat de volgende tijden zich door niet mindere barbaarschheid kenmerkten. Maar wat eerst later uitzondering was, moet in de tiende eeuw als regel worden beschouwd. Met de elfde eeuw begon de nacht langzaam op te trekken, die zijn vale vlerken over Europa had uitgespreid. Allengs ontwaakte de menschelijke geest uit zijn sluimering en schudde de boeien af, waarin hij zóó lang, te lang verzucht had, om zich met frissche krachten toe te rusten tot dat, bij de herleving der kunsten en wetenschappen, de nieuwe dag aangebroken was, die ons thans met zijn vriendelijk en kostbaar licht beschijnt. - Wèl was de nacht donker.
Sombere duisternissen waren over de meeste landen van ons werelddeel neêrgedaald en hadden de liefelijke stralen beneveld van het licht, door Karel den Groote voor een wijle ontstoken. Het door dien vorst opgetrokken gebouw stortte, van het oogenblik dat de dood zijn eertijds zoo krachtigen arm verstijfd had, brok voor brok, in een. Zijne instellingen, hoe grootsch ook, waren niet diep in den bodem doorgedrongen. De stormen en onweders, die over zijn stichting onder zijne nietsbeduidende en onbekwame opvolgers losbarstten, bleken te krachtig, en bij gebrek aan voedsel verstief het door hem met kwistige hand uitgestrooide en aanvankelijk zoo welig ontkiemde zaad.

{==346==} {>>pagina-aanduiding<<}

De gebrekkig verbonden nationaliteiten ontbonden zich. De kunstmatige eenheid, door de hand des geweldigen krijgsmans tot stand gebracht, loste zich op. De erfenis van een vroegere, vervlogen maatschappij, die niet langer beantwoordde aan de behoeften en denkwijze des tijds, verdween. Het keizerrijk ging onder door een zelfmoord.
Zeventig jaren na Karels dood hadden zijn onmetelijke staten zich in zeven koningrijken gesplitst. Die koningrijken verdeelden zich eerlang in hertogdommen, graafschappen en heerlijkheden, waar de krijgsoversten zich ook met de leiding der regeeringszaken, die tot dus ver alleen bij de koningen berust had, belastten. Tegen het einde der negende eeuw telde Frankrijk alleen negen-en-twintig, en een eenw later vijf-en-vijftig provinciën, waarin de gouverneurs onder den titel van graaf, vicomte, markies met wezentlijk souvereine macht bekleed waren. De grond met zijn bewoners werd verbrokkeld en een prooi van duizend kleine tirannen, mededingers en vijanden, die elkander in bloedige oorlogen met blinde, hardnekkige woede vaak bestreden.
Een grenzenlooze verwarring en een naamlooze ellende heerschte allerwege. Binnenlandsche oorlogen en familietwisten en onderlinge verdeeldheid brachten niet minder dan de invallen van vijan - delijke horden overal de grootste jammeren en ellende. Het vuistrecht had de plaats eener eerlijke rechtsbedeeling ingenomen. Roofzucht, plundering en bloedstorting waren het dagelijksch bedrijf; ongehoorde wreedheid en uitzuiging, brasserij en ruwe zinnelijkheid, barbaarsche woestheid en geweldenarij jegens machteloozen, diepe onkunde tevens zaten ten troon.
Afgezonderd van de bevolking leefden de baronnen en edellieden op hun goederen. Het volk was hun vreemd.
Stelt u den baron voor, omringd van een niet talrijk gezin, in zijn burcht, gesticht op een verheven, door hem versterkt punt. Daar woont hij binnen hooge zware muren, waarachter het licht niet dan gebrekkig door de in lood gevatte en trechtervormig toeloopende vensters doordringt en waar een sombere stilte en de verveling haren zetel gevestigd hebben. Daar woont hij met eenige ruwe, onbeschaafde mannen, die zich nog niet tot den rang van grondbezitter konden verheffen, maar zich aan zijn persoon verbonden en aan zijn disch hun plaats hebben ingenomen. Op het slotplein of aan den voet des burchts verrijzen

{==347==} {>>pagina-aanduiding<<}
eenige schamele hutten, betrokken door een bevolking van lijfeigenen, die het land bebouwen.
De edelman veracht alle kennis en wetenschap. Oorlog, jacht en spel zijn zijne gansche bezigheid, zijn dagelijksch bedrijf en zijn uitspanning te gader. Hij kan niets anders dan zwaardslagen uitdeelen of ontvangen en afweren, zijn vurig krijgsros bestijgen en groote nappen wijns naar binnen zwelgen. Geen boek verdrijft de verveling, vooral in den langen barren winter, wanneer de slotbewoners geen andere redelijke wezens aanschouwen dan eenige schroomvallige, weinig ontwikkelde eigenhoorigen. Geen gelegenheid bestaat er voor hen, die niet eens zelfs lezen of schrijven konden, om den langen tijd te dooden....Toch achtten zij zich oneindig verheven boven de plattelandsbewoners, die zij beschouwden als van een ander ras dan zij, en op wie hun hand dan ook loodzwaar drukte. Hoe dikwijls wierpen zij zich in dolle brooddronkenheid op die gent corvéable, taillable et tuable à merci om hen te martelen, te plagen, te folteren, uit te zuigen....
En het volk, slachtoffer van de dwingelandij en de ruwe overmacht en het driest geweld, het volk, speelbal van de luimen, den hartstocht, de grillen en de willekeur der Heeren, op wier goederen het woonde, het volk leefde in een toestand van angst en vreeze, die het diep, diep rampzalig en beklagenswaardig maakte. Wel is waar bestonden er trappen van dienstbaarheid, en moeten de volslagen lijfeigenen wel onderscheiden worden van de eigenhoorigen, die slechts persoonlijke diensten moesten bewijzen en tegen betaling van zekere jaarrenten landerijen in bezit hadden. Doch wat beteekende eigentlijk dat onderscheid, wat beteekende zelfs de meest gunstige toestand voor den halfvrije, waar geen geschreven wetten zijn toestand regelden en hij gevaar liep vroeg of laat, naar de willekeur der Heeren, tot een lagere klasse te worden teruggestooten?
En waren de bewoners der steden er beter aan toe?
Zal ik hier spreken over het gemis der rechten, die Rome zelfs aan de steden toekende of over hare diepe afhankelijkheid van de Heeren, op wier goederen de vesten gesticht waren en door wier beambten zij op de willekeurigste wijze geregeerd werden? Een trek uit vele. Veiligheid bestond er niet. Wie in de stad niet behoorden tot den adel of de geestelijkheid, vormden de massa des volks en waren voor het grootste deel lijfeigenen, ofschoon ook tot het volk gerekend werden te behooren

{==348==} {>>pagina-aanduiding<<}
wie men als de laatste klasse der zoogenaamde vrije mannen beschouwde: winkeliers, handwerkslieden, voormalige dienstluiden, die van lieverlede de vrijheid zich hadden weten te verwerven, hetzij door koop of door gunst. Doch niet minder dan de plattelandsbewoners zuchtte het volk in de steden onder het ijzeren juk der heeren. Toen de edellieden nog geen vaste woonplaats hadden, vonden zij in stroop- en zwerftochten gelegenheid te over om aan hun woeste neigingen den vrijen teugel te laten. Maar toen zij voor goed op een bepaald punt hunne tenten hadden opgeslagen, was hun hebzucht en hun zinnelijkheid daarom niet uitgebluscht. Zij wisten zich niet te beheerschen; den gloed die in hen blaakte, koelden zij helaas! op de offers, die onder hun bereik waren: de platteland- en stedenbewoners! De afpersingen en kwellingen, waaraan dezen dan ook bloot stonden, gaan alle beschrijving te boven. De koopman b.v. kon na zijn rondreizen niet rustig thuiswaarts keeren en zijn zuur verdiende penningen in veiligheid brengen. De toegangen tot de stad vond hij vaak bewaakt door den baron en zijn krijgers, die zich op hem nederwierpen als op een welkome prooi! En God alleen weet welke verbittering en welke wrevel en wraakdorst deze stand van zaken in vele borsten deed ontwaken!
‘Maar de geestelijkheid dan!’ vraagt ge. ‘Maakte zij geen uitzondering?’ Och, enkele betergezinden niet te na gesproken, was het over het algemeen met haar weinig beter gesteld dan met den adel. Een nevel lag verspreid over het gelaat der kerk, wier roeping het was de haar omgevende duisternis te verdrijven. In de kloosters flikkerde van tijd tot tijd een vuurtje, welks gloed en weldadige warmte zich echter niet buiten de dikke muren verspreidden. De dienaren van den godsdienst werden algemeen beschuldigd niet alleen te deelen in het algemeen zedenbederf, maar er in voor te gaan. Ongevoelig voor alle tucht, orde en welvoegelijkheid, gelijk zoo menig besluit of voorschrift van de conciliën staaft, vergaten zij de heilige plichten van hun ambt en droegen onder hun priesterlijk gewaad een hart, vol van de ruwheid en ongebondenheid des krijgsmans hunner dagen. De pauzen dachten meer aan de uitbreiding hunner macht dan aan de beschaving en verlichting der volken, en verslaafd vaak aan het spel en aan een ontuchtige liefde, boden zij, in plaats van te zorgen voor de hun toevertrouwde kudde,

{==349==} {>>pagina-aanduiding<<}
door huu zedeloosheid en liederlijkheid een schouwspel aan, waarvan onze blik met walging zich afwendt. Zij werden meestal door de laagste en schandelijkste kuiperijen of door onbeschoft geweld op den stoel van Petrus geplaatst of daarvan afgebonsd. Het pauselijk paleis werd meer dan eens met bloed bezoedeld en schaamtelooze vrouwen heerschten er met onbeperkt gezag. ‘Over het geheele gelaat der kerk’, zegt een bevoegd schrijver, ‘lag een nevel van onwetendheid verspreid, die alle begrip te boven gaat en schaars brak een flauwe flikkering van licht door de duisternis heen. De geestelijkheid was in de ruwste zedeloosheid en in de stoutste verachting van alle godsdienst verzonken. Van Rome uit had het bederf zich over de geestelijkheid van alle christenlanden in het westen medegedeeld.’
Voegen wij hierbij dat de tiende eeuw nog gekenmerkt werd door allerlei rampen, door een pest, die duizenden en duizenden ten grave sleepte, door een vreeselijken hongersnood, die eenige schaarsche korrelen meels, onder wat krijt gemengd, met goud deed betalen; bovenal door het ontzettende schikbeeld van den jongsten dag, die naar de algemeene verwachting eerlang onder het bazuingeschal des laatsten oordeels zou aanbreken, - een schrikbeeld, wel geschikt om alle hoop uit te blusschen, iedere gedachte te verbannen aan een toekomst, waarin niemand, zelfs niet in naam, meer bestaan zou noch hopen kon voort te blijven leven in zijn nakomelingen of in de heugenis der menschen, die bestemd waren allen te gader om te komen! En men kan zich een voorstelling vormen van het gevoel van afmatting, ontmoediging, verslagenheid, dat allen bezielde en van de diepe ellende, waaronder men gebukt ging.

Doch het gevreesde tijdstip verstrijkt. De elfde eeuw breekt aan. Hoe voelt het door angst gefolterde hart zich niet verruimd! De menschheid begint op nieuw adem te scheppen. Men tijgt op nieuw aan den arbeid. En in de erkentelijkheid voor de door God verleende uitkomst, richt men overal tempels op te zijner eere. Een aantal onbekende bouwlieden bedekken Frankrijk het allereerst met die schoone dusgenaamde gothische kathedralen, die de zware romaansche basilieken vervangen en den menschen hun roepiug prediken om zich te onttrekken aan het aardsche en te verheffen tot het goddelijke en eeuwige; die uit de

{==350==} {>>pagina-aanduiding<<}
aarde zich schijnen los te rukken en omhoog, hemelwaarts te werken, zinnebeeld van 's menschen streven naar het ideaal, zijn zucht naar het oneindige, zijn aspiratiën naar God; die ons, gelijk Laprade zóó voortreffelijk en aangrijpend zingt, schijnen toe te roepen:

‘Plus haut, toujours plus haut vers les hauteurs sereines, 
Où les bruits de la terre, où le chant des sirènes 
Où les doutes railleurs ne nous parviennent plus. 
Plus haut dans le mépris des faux biens, qu'on adore! 
Plus haut dans les combats, dont le ciel est l'enjeu! 
Plus haut dans nos amours, montez, montez encore 
Sur cette échelle d'or, qui va se perdre en Dien!’ 

Europa scheen, volgens een oude kronijk, uit haar slaap te ontwaken, en den ouderdom afleggende, zich te hullen in een wit kleed van kerken.
Te gelijkertijd nemen de invallen der barbaren een einde. De talen ontwaken en wikkelen zich los uit de windselen, die haar hadden gekluisterd. En met de verschillende talen treden de nationaliteiten op. Want dan eerst krijgt immers een volk een zelfstandig bestaan als het een eigen taal heeft. ‘De taal is gansch 't volk’....De orde komt te voorschijn uit den chaos....Een nieuwe maatschappij ontstaat....De volken, vroeger sidderend in het stof gebogen op de tonen van het ‘Dies irae’, richten zich met blijden moed op....De nevelen worden weggevaagd en trekken langzaam weg....Wel moesten er nog eeuwen verloopen, eer het volslagen dag zou zijn. Maar het morgenrood vertoonde zich aan de kimmen.
Wat al verschillende factoren werkten hiertoe mede!
Heb ik noodig ze te noemen?
Denken wij niet in de allereerste plaats aan een Gregorius VII, een man die, zóó verschillend beoordeeld als maar aan weinigen is te beurt gevallen, in de lijst zijns tijds geplaatst zich echter den onpartijdigen geschiedschrijver voordoet als de vertegenwoordiger van het ontwakend geweten, dat met ontzetting ontwaarde hoe weinig het christendom de boosheid der menschen breidelde, en slechts te dieper besefte hoe laag de priesterschap gezonken was? als de hervormer, die met een warmen, schoon verkeerden ijver bezield, moedig de zaak van godsdienst en zede-
{==351==} {>>pagina-aanduiding<<}
lijkheid behartigende, vast besloten was de christenwereld te vernieuwen door haar aan de heerschappij van den stoel van Petrus te onderwerpen en hiernaar streefde met al de kracht zijner waarlijk groote ziel? Zouden wij voorts kunnen vergeten in rekening te brengen de kruistochten, die een niet minder krachtigen stoot gaven aan de ontwikkeling en beschaving, aan het herstel der orde in de maatschappij? Brachten zij niet de onderscheidene natiën, welke nooit van elkander gehoord hadden, althans nooit met elkander in aanraking gekomen waren, te zamen, als spitsbroeders in dezelfde tenten, om dezelfde banier geschaard, en met dezelfde heilige geestdrift bezield, en verbraken zij dus niet de muren van afscheiding welke deze tot dusver verwijderd hadden? Voerden zij niet de volken naar het vaderland der Phidiassen en Homerussen en deden zij ze niet dezelfde lucht inademen? en verwekten zij niet nieuwe gewaarwordingen, dichterlijke denkbeelden, andere behoeften en meerdere zucht naar bcschaving, - bij het zien van vreemde landen en indrukwekkende, aangrijpendc natuurtooneelen, bij den oorlog met zijne gevaren, zijne onverwachte uitkomst en groote godsdienstige drijfveeren, - in het hart van hen, wier horizon tot nog toe zich beperkte tot eenige mijlen omtreks? Vergaten niet bij hun terugkomst de fiere strijders, - die hadden leeren overwinnen en lijden te gader, die
door den rampspoed getemperd en tot zachtheid gestemd en met heilige gedachten vervuld waren krachtens de indrukken, ontvangen bij het staren op het graf des verlossers, bij het betreden der stad der Profeten, - hun twisten, en maakten zij niet een einde aan de afpersingen en knevelarijen, door hen ongestoord gepleegd? En wat brachten dus ten slotte de tallooze legers, toen na verloop van twee eeuwen het groote doel der tochten onbereikbaar scheen, in Europa mede uit dat geheimzinnige land, waar zij roem, rijkdom, vergiffenis der zonden, de martelaarskroon gezocht hadden? Was het niet dc vrijheid der lijfeigenen, het gemeentewezen, den voorspoed der steden, handel en nijverheid, de wetenschap van het oosten, en in engeren kring het ridderwezen, dat ridderwezen, dat tot leus had; ‘strijd tegen de ongeloovigen, eerbied voor de onschuld, de zwakheid en den rampspoed’ en dat op voorbeeldige wijze den christelijken geest van zelfverloochening en opoffering en rechtvaardigheid opwekte en voortplantte, de slavernij vernietigde, en de vrouw, door de vereering waarvan zij het voorwerp werd, heiligde?

{==352==} {>>pagina-aanduiding<<}

Maar onder die krachtige hefboomen tot verdrijving van den somberen nacht, die in de tiende eeuw over Europa lag uitgespreid, behoorde ongetwijfeld ook het ontwaken van de Muze der poëzy in het zuiden van Frankrijk, aan de oevers der Durance, onder den blauwen hemel, in de bloeiende dreven van Provence. Honderde lieren deden daar eensklaps de meest verscheidene en de welluidenste tonen hooren. En Frankrijk verrees op het vernemen van dat liefelijk geluid uit zijn bedwelming. En langzaam en statig ging de zon op, wier stralen zegen en verkwikking alom zou aanbrengen.

Een merkwaardige verschijnsel inderdaad, dat der Troubadours, want aldus noemt men de beoefenaars der lyrische of eigentlijk gezegde Provençaalsche poëzy. Zij zijn een nadere kennismaking overwaard. In de laatste vijftig jaren zijn zij het voorwerp geweest van de nasporingen en het onderzoek van menigen geleerde. Meer dan ééne monographie heeft over hen het licht gezien. Raynouard in zijn klassiek werk, Histoire des Troubadours; Simon de Sismondis in zijne littérature du midi de l'Europe en in zijn lettres du Midi; Ginguené in zijn Histoire littéraire d'ltalie; Roquefort in zijn sur la poésie du 12 et 13 siècle; Eugenè Baret in zijn les Troubadours et leur influence sur la littérature du Midi de l'Europe Paris 1867; Eugène Garcin in zijn les Français du Nord et du Midi 1868, Fauriel in zijn Origines de l'épopée chevaleresque du moyen âge en in zijne histoire de la poésie provençale 1846; Eugène van Bemmel in zijne De la langue et de la Poésie Provençales (1846); Villemain in zijn Cours de litterature Française; Diez in zijn Die Poësie der Troubadours en zijn Leben und Werke der Troubadours, en anderen hebben op nieuw op hen de aandacht gevestigd. - Het weinige wat men van hen weet bepaalt zich echter tot oude biographiën, in het Romaansch van het zuiden opgesteld door de Troubadours Hugues de Saint-Cire et Michel de la Tour, die tijdgenooten waren van de dichters, wier lotgevallen zij beknoptelijk mededeelen. Die mededeelingen gaan in de manuscripten, welke thans in de keizerlijke
bibliotheek te Parijs bewaard worden, de werken der romaansche Troubadours vooraf.
De meesten dier biographiën zijn in het fransch uitgegeven door Jean de Nostredame, raadsheer in het parlement van Aix en meer volledig opgenomen door Cesar zijn neef, in de Chronique de

{==353==} {>>pagina-aanduiding<<}
Provence, naar aanleiding der handschriften, door Jean aan een monnik van het klooster van Lerinus, bekend onder den naam van moine des Isles d'Or (íles d'Hyères) toegeschreven. Deze handschriften zijn de bronnen geweest, die ten groudslag hebben gestrekt aan de onderzoekingen van Sainte-Palaye, wiens aanteekeningen wederom den abbé Millot tot leiddraad dienden bij het opstellen zijner bekende Histoire des Troubadours. Hoewel de geloofwaardigheid van Nostredame langen tijd betwist is geworden en dus ook het werkelijk bestaan van den moine des Isles d'or in twijfel werd getrokken, is in de laatste jaren het gevoelen omtrent het hem toe te kennen gezag zeer gewijzigd. In weerwil dat men algemeen erkent, dat hij in het belang zijner provincie voor geen vervalsching der oorspronkelijke handschriften is ternggedeinsd en vele zaken verwart, en dat zijn werk eerder een roman is dan een geschiedenis, en een zonder de minste kritiek, zonder eerbied voor de waarschijnlijkheid en tijdrekenkunde, s amengestelde verzameling bevat van de fabelachtigste en soms tegenstrijdigste verhalen, zijn de feiten, door hem aangehaald soms zóó nauwkeurig en juist, dat men het gevoelen, als zou hij ze hebben verzonnen, niet kan aannemen, en moet toegeven, dat hij bronnen en bouwstoffen tot zijne beschikking heeft gehad, die wij niet meer bezitten. De genoemde moine des Isles d'or, lang als een mythisch persoon beschouwd, was uit het aanzienlijke huis der Cibo's van Genua, en een tijdgenoot van Petrarcha. Hij stierf in 1407, als bestuurder der bibliotheek van het klooster van Saint-Honorat de Lerins, in die dagen beschouwd als de beroemdste en volledigste van gansch Enropa. Onder andere manuscripten had hij daar een verzameling van provençaalsche dichters, gevolgd door hun biographiën,
gevonden, eertijds opgesteld door Dom Hermentère, een lid van een oude familie van Provence, op last van Alphonsus II, koning van Arragon en negende graaf van Provence, die zelf tot het gilde behoorde (1162-1196). Dat manuscript schreef Cibo over en zond het aan Lodewijk II, 19den Graaf van Provence. Afschrift op afschrift werd er van vervaardigd en heinde en ver verbreid.
Jean de Nostredame gaf zijn levens der provençaalsche dichters uit te Lyon in 1575. Sints geraakten de Tronbadours in het vergeetboek, tot dat, gelijk ik boven reeds deed opmerken, Sainte-Palaye in het laatst der vorige eeuw hen tot het voorwerp maakte van zijn nasporingen, reizen en werken. Alles wat om-
{==354==} {>>pagina-aanduiding<<}
trent hen verspreid was in de boekerijen van Frankrijk en Italië werd door hem verzameld en met aanteekeningen toegelicht. Maar alles bleef begraven in de 25 deelen in folio zijner handschriften, die nooit het licht hadden kunnen zien. De abbé Millot bewees der letterkunde den grooten dienst om er een uittreksel van uit te geven (3 deelen 12o Parijs 1774). Zijn histoire littéraire des Troubadours, hoe onvolkomen ook, is sedert de groote bron geweest waaruit allen putten, die met die zonderlinge provençaalsche literatuur wilden kennis maken en voor wie de toegang tot de oorspronkelijke stukken, de handschriften enz niet ontsloten was.
Ik stel mij voor, door de aangehaalde auteurs voorgelicht, in de volgende bladzijden de Troubadours te schetsen in hun karakter en werkzaamheid, om daarna kortelijk hun onverwacht optreden te verklaren, de oorzaken van hun verdwijnen op te sporen en rekenschap te geven van den invloed, door hen uitgeoefend. Ik besef ten volle, dat voor geleerden, voor mannen doorkneed in de geschiedenis der letterkunde, mijn schets weinig belangrijks zal hebben. Misschien echter dat de vorm, waarin ik mijn beschouwingen kleed, hen er een welwillend oog op zal doen slaan. Maar wat de meeste lezers van dit tijdschrift aangaat, die weinig meer van de Troubadours weteu dan wat de eene of andere beknopte geschiedenis der fransche letterkunde hen mededeelde of die hen niet anders kennen dan uit een roman of een opera, waarin zij ten tooneele worden gevoerd, zou ik te vermetel en te kortzichtig geweest zijn, toen ik mij met de hoop vleide dat de volgende bladzijden hun welwillende en belangstellende aandacht niet geheel onwaardig zouden wezen?

II.

Wij verplaatsen ons met onze verbeelding in Frankrijk, omstreeks de tweede helft der elfde eeuw.
Met de germaansche koningen was van den Gallischen bodem de Germaansche taal, het Duitsch verdreven. In 813 had reeds een kanon van het concilie van Tours de geestelijkheid gelast om te prediken in het Duitsch, zoowel als in het Latijn en in de Romaansche taal, een vermenging van het Latijn met de nog ongevormde tongvallen. Wel een bewijs dat het germaansch algemeen in zwang was.

{==355==} {>>pagina-aanduiding<<}

Negen-en-twintig jaren later, toen de beide zoons van Lodewijk den Vrome een vriendschapsverbond sloten aan het hoofd hunner legers, bediende de germaansche vorst Lodewijk zich van de Romaansche taal om door de onderdanen van Karel den Kale te worden verstaan, terwijl deze laatste tot de soldaten van den Duitschen Lodewijk in hun eigen taal het woord voerde. Het verschil openbaarde zich toen reeds: het Germaansch wijkt en laat den uit het Latijn ontsproten dialecten een veld open, dat later aan het Fransch zal toebehooren. Aan het hof van Karel den Eenvoudige in 911 verstond niemand Germaansch.
De zuidelijke provinciën, eerst door de Visigothen en de Burgoudiërs onderworpen, hadden onder die minder barbaarsche overheerders minder te lijden gehad dan zoo menig ander gewest. Na Karel den Groote onder de heerschappij van enkelen zijner opvolgers gebleven, werden zij een onafhankelijke staat onder Boso, die in 879 den titel van koning van Arles of Provence aannam en zijn gebied uitstrekte over Provence, Dauphiné, le Lyonnais en Savoye en eenige graafschappen van Burgondië. Onder de vaderlijke regeering van dezen Boso, dien keizer Karel de Dikke te vergeefs meer dan eens tot ouderwerping poogde te dwingen, en ziju opvolgers waren rust, voorspoed en welvaart het deel van Provence. Een dier opvolgers, Boso II verwisselde zijn titel van koning voor dien van graaf. Maar tegen het einde der elfde eeuw en in het begin der twaalfde eeuw werd des eersten Boso's nalatenschap verdeeld tusschen de graven Alphonsus van Toulouse en Raymond Berenger van Barcelona, die elk een der beide dochters van den laatsten graaf Gillibert huwde, tusschen welke deze zijne staten verdeeld had. De vereeniging van Provence met Catalonië en Arragon maakte eene groote klove tusschen het zuidelijke dialect en het noordelijke, gesproken door de gezellen van den Normandiër Willem den Bastaard. Het Provençaalsch werd voortaan een zelfstandige taal, van het roman wallon of Welsche Romaansch, dat wil zeggen het Gallisch of eigenlijk Fransch onderscheiden. Provençaalsch en Fransch werden aangeduid overeenkomstig het woord, dat bij beide de bevestiging ja, oui uitdrukt: de eerste als de taal van oc (Langue d'oc, van het Latijnsche hoc) de andere als de taal van oïl langne d'oïl (van het Latijnsche hoc illud), evenals men het Italiaansch langue de si en het Duitsch langue d'ya noemde.

{==356==} {>>pagina-aanduiding<<}

Om zich nu een juist denkbeeld te kunnen vormen van de streek, waar de Provencaalsche poëzy haren zetel had gevestigd, stelle men zich Frankrijk voor, zoo als het in de laatste helft der elfde eeuw zich vertoonde. Het Frankische koningschap der opvolgers en erfgenamen van Karel den Groote kwijnt weg, ingesloten, ten noorden van de Loire, tusschen de hertogdommen van Normandië en van Bretagne, de graafschappen van Champagne en van Anjou. Ten zuiden van de Loire vindt men het hertogdom Aquitanië of Guyenne, dat welhaast den erfgenaam van Normandië zal ten deele vallen, de graafschappen van Auvergne, van Poitou, van Rodez, van Toulouse, van Provence, van Vienne, het prinsdom van Oranje, en een aantal heerlijkheden en Baronnijen, allen in het bezit van Heeren die, al waren zij ook rechtens den koning van Parijs leenplichtig, dezen geenszins duchtten en rustig hun staten of kasteelen of stadjes, die erfelijk in hun geslacht waren geworden, bestuurden.
Daar bestond nog geen Spanje. De Mooren bezaten er in het zuiden twee derde gedeelten van. Doch ten noorden ontwikkelen zich krachtig de rijken van Castiliën, Arragon en Navarre; ten oosten het graafschap Barcelona; ten noord-westen het kleine land, dat bestemd was eenmaal het koningrijk Portugal te worden.
En wanneer wij nu, aan te vangen bij de Loire, als noordelijkste grens, tot aan het meer van Genève, over de landstreken die aan de andere zijde begrensd worden door de Middellandsche zee en den Ebro en die ik daar opsomde, den blik laten waren, dan hebben wij ongeveer het ware vaderland van de literatuur, die men niet dan zeer onjuist de provençaalsche noemt, voor ons. Want de bewoners dier streken hadden behoudens geringe afwijkingen een zelfde taal, dezelfde zeden, dezelfde belangen en genoten een zelfden voorspoed. Zij vormden een afzonderlijke nationaliteit met eigen taal, gebruiken en wetten, afkomstig nog uit de tijden van de bezetting door de Visigothen. Zij onderscheidden zich van hen, die men Franschen noemde en beschouwden zich evenmin als Franschen. Een innige betrekking bestond er tusschen Toulouse en Arragon, maar geen de minste tusschen Toulouse en Parijs.
Maar hoe nauw verwant die verschillende gewesten aan elkander waren, niet overal bloeide er de zuid-Fransche poëzij met denzelfden glans.

{==357==} {>>pagina-aanduiding<<}

Enkele provinciën waren rijker bedeeld in dat opzicht, daar zij buiten tegenspraak de beste en eerste Troubadours hebben voortgebracht. Het waren vooral Aquitanië, Auvergne, inzonderheid het Limosijnsche. Wanneer de Troubadours van hun taal spreken, noemen zij haar altoos lingua Romana, bij verkorting Romans. De Italiaansche, Spaansche, Portugeesche critici bestempelen nooit die taal of poëzy met den naam van provençaalsche; gewoonlijk noemen zij haar Limosijnsche taal of poëzy (Limosina), soms ook die van Auvergne, terwijl zij klaarblijkelijk daarbij op het vaderland van de beroemdste Troubadours, van degenen die het best de nieuwe poëzy vertegenwoordigden, doelden. Wat waarschijnlijk aanleiding gaf om naar ééne provincie, Provence, het gansche vaderland der Romaansche poëzy te noemen, het is dat, na den dood van den laatsten Berenger, zijn schoonzoon en opvolger Karel van Anjou, in Provence aan het Fransch de heerschappij deed verwerven en de taal des lands meer en meer deed verbasteren. Twee en een halve eeuw (van 1246-1482) bleef Provence onder de Anjou's. En daar Provence de literarische en politieke erfenis van het gansche zuiden bij de komst van Karel tot zich getrokken had, en geheel alleen aan deze zijde der Pyreneën de zuidelijke letterkunde vertegenwoordigde, die slechts binnen haar grenzen beoefend werd, valt het licht te begrijpen dat in het Fransch het gebruik bovendreef om de geheele Romaansche poëzy met de Provençaalsche te vereenzelvigen en naar deze te noemen.

Hoe het zij, wel was dat Romaansch van het zuiden, hetwelk wij nu verder naar den meest gebruikelijken naam, het Provençaalsch zullen noemen, geschikt voor de dichterlijke uitdrukking en het schetsen van de gewaarwordingen, welke de schoone blauwe hemel en de liefelijke natuur als van zelf opwekten. Het was aan de oevers der Durance en van den Isère, in het oude Occitanië, dat de Troubadours het eerst de snaren hunner lier tokkelden. Aan de andere zijde der Loire, in het noorden des lands, traden schier gelijktijdig de Trouvères op. Beide namen beteekenen hetzelfde: vinders. Hun kunst wordt genoemd: il art de trobar, l'art de Trouver, en die benaming is in volkomen overeenstemming met het denkbeeld, uitgedrukt ook in het Grieksche woord, waarvan ons ‘poëet’ afkomstig is, te weten: dat de dichter een scheppend vermogen bezitten moet, en dat geenszins

{==358==} {>>pagina-aanduiding<<}
de heerschappij over de taal, al is deze nog zóó bewonderenswaardig, hem aanspraak geeft op dien titel.
De Troubadours en Trouvères waren de dichters der 12de en 13de eeuw. Men behoort hen wel te onderscheiden. De eerste wijdden zich, gelijk wij zien zullen, aan de beoefening der Lyrische poëzij; de anderen aan die der Epische of Romantische; hoewel het niet te ontkennen valt, dat ook in de nalatenschap der Troubadours, wier frissche tonen door de echo der poëzy tot in onze dagen zijn weerkaatst, nog een korter of langer heldendicht is aangetroffen; terwijl de Trouvères door hun fabliaux, contes, chansons zich gelukkige navolgers hunner zuidelijke kunstbroeders betoonden.
Men wachte zich ook wel voor de verwarring der Troubadours met minstreels of jongleurs (joglar). De minstreels of menestreels, ministerialen, dienstlieden, eigenhoorigen, waren reizende toonkunstenaars, die op de pleinen, in de steden of op de kasteelen brokstukken zongen van reeds bekende gedichten en romans en daarvoor zich lieten betalen in klinkende munt. Tusschen de jongleurs echter en de Troubadours bestond in den aanvang geen verschil. De kunst van verzen te maken en die van ze voor te dragen waren niet van elkander onderscheiden. Eerst later vormden de jongleurs een afzonderlijken stand. De jonglerie sloot in zich de kunst van den trouveur en van den zanger. Daarom hooren wij een Pierre Vidal, na den droeven toestand der maatschappij te hebben geschetst, uitroepen dat er geen ander middel tot herstel der orde mogelijk is dan de jonglerie. Verschillende provençaalsche liederen betreuren de vernedering, waartoe die stand vervallen was. - Eerst droegen de jongleurs de door de Troubadours en Trouvères gedichte liederen voor en waren menigmaal verbonden aan den persoon eens vorsten. Voor den slag bij Hastings ten jare 1066 b.v. bemoedigde zekere jongleur Taillifer, op een moedig ras gezeten, het leger van Willem den veroveraar, tot wiens gevolg hij behoorde, door te zingen van de heldendaden van den grooten Karel en van Roelant, diens neef. - Sommigen hunner werden uitstekend beloond. Meer dan een wist zich te verheffen tot den rang van Troubadour. Want door altoos verzen voor te dragen, leerden zij ze zelf maken; en als die kinderen hunner Muze dan dikwerf herhaald werden of in den smaak vielen eener vermaarde schoonheid, dan sloeg een hertog of graaf hen tot ridder en

{==359==} {>>pagina-aanduiding<<}
van stonde aan behoorden zij tot het gilde der meesters van de vroolijke kunst, gelijk de Troubadours genoemd werden, die allen tot den ridderstand moesten behooren en geen middel van bestaan in hun edele kunst zochten of vonden. - Daarentegen, als een dezer laatsten een misslag begaan had, die zijn stand en titel onteerde, dan werd hij onbarmhartig gedegradeerd tot jongleur en onder geen anderen naam ontving en erkende men hem meer. - Doch de meeste jongleurs, vooral in latere tijden, zwierven rond voor eigen rekening, van stad tot stad, van kasteel tot kasteel. Alles deden zij voor een goed loon; en naar het toeval het wilde, waren zij nu eens ten prooi aan allerlei ellende en moesten zij de grootste beleedigingen verdragen, dan weder werden zij naar de mate hunner talenten geëerd en beloond. Die jongleurs van lateren tijd kunnen niet beter vergeleken worden dan bij de kunstemakers onzer dagen: hansworsten, koordedansers, buiksprekers en goochelaars en hen, die met afgerichte beesten op kermissen rondreizen. Door hun behendigheid, snakerijen, dwaasheden vermaakten zij de bijeenkomsten, tot welke zij toegelaten werden. De voornaamste Troubadours lieten zich door eenige jongleurs vergezellen, die zij in hun dienst genomen hadden en die de rustpoozen in hun voordracht moesten aanvullen door hun toeren of hen met snarenspel begeleiden, of ook de door hen vervaardigde liederen zingen.
De kunst der Troubadours was dus een adelijke, een edele kunst, een kunst die, daar zij zich steeds ontwikkelde, aanleg en oefening vereischte. Geen eigenlijk gezegde school vormden zij, maar een vrij genootschap. De beginners namen zich bekende meesters ten voorbeeld en tot leidslieden. Aan de groote en kleine hoven van Zuid-Frankrijk en het Noorden van Spanje (Catalonië, Valencia en een deel van Arragon) werden zij met voorkomendheid ontvangen en als een sieraad der gezelschappen aangemerkt. Daar wachtte hen om strijd fortuin, genoegen, achting, een vleiend onthaal. De schoone, wier bekoorlijkheden zij bezongen, ontving hen met voorkomende mildheid en soms met de teederste liefde. Vorsten en edelvrouwen, die vaak zelve hun kunst beoefenden, waren trotsch op hun lof en duchtten hun wraak. Vele Troubadours verbonden zich dan ook vrijwillig aan den hofdienst van een machtig heer. - Maar in elk geval koos ieder hunner zich voor langeren of korteren tijd een beheer-
{==360==} {>>pagina-aanduiding<<}
scheres zijns harten, tot welke hij onder algemeene of zinnebeeldige namen zijn minneliederen richtte.

En inderdaad. De liefde is schering en inslag in hun gedichten. Hun liederen hebben slechts tweeërlei onderwerp: de min en de krijg. Maar op den voorgrond staat altoos de liefde. Niet altoos de kuische liefde - de galanterie in den min gunstigen zin des woords werd door hen uitgevonden en tot vaste regelen gebracht. Want hoewel enkele troubadours de ideale vrouwenliefde huldigden, waren zij voor het meerendeel dartel en wulpsch, en niet zonder reden wordt hun kunst ‘el gay saber, la gaie science, le gai savoir, de vroolijke wetenschap’ genoemd. Doch al ademen hun zangen soms eene ongebondenheid en zinnelijkheid, die ons met walging vervullen, en die alleen te verklaren zijn uit den geest, die hun dagen beheerschte, die maítres du gai savoir blijven de eerste dichters van het Noorden van Europa, en, afgescheiden van hun verdiensten op letterkundig gebied, zijn zij door hun lotgevallen, hun liefdesavonturen, en den invloed dien zij uitoefenden, onze belangstelling overwaard.
Immers in hun liederen spreken zij hun eigen ervaringen uit. De tranen die zij zeggen te storten, zijn niet geveinsd maar oprecht. Zij geven niet voor gevoelens te bezitten, die niet de hunne zijn. Wat zij spreken komt uit hun hart, is de uitdrukking hunner persoonlijkheid. Zelven zijn zij de helden hunner gedichten. Hen zelven hoort men zuchten, hen zelven ziet men wegkwijnen, krank van liefde. Men is getuige van hun eigen hoop, hun eigen vrees en zaligheid. Zij wijden ons in het geheim hunner romaneske plannen in, van hun dwaasheden en van hun waanzin. En al bekoort soms de dichter ons weinig, de minnaar wekt toch onze belangstelling door zijn hartstocht en zijn tragischen toestand en lotgevallen.
Geëerd om hun kunst, terwijl hun roem zich heinde en ver verbreidde, stout geworden door de goede ontvangst, hun overal bereid, er zich van bewust de lievelingen te zijn van het schoone geslacht, durfden zij dingen naar de genegenheid van edelvrouwen van den hoogsten rang. En deze, - en onder haar ook wel eens gehuwde, - wel verre van hun vermetele wenschen met minachting den bodem in te slaan, ontzagen zich soms niet de smachtende liefdeverklaringen tot haar gericht, gunstig te be-
{==361==} {>>pagina-aanduiding<<}
antwoorden, en vonden in een eeuw, gekenmerkt door losbandigheid, een ongekend genot in een betrekking, die haar slechts een vluchtige gelegenheid aanbood om den minnaar te ontmoeten. Want meestal vertoefde de Troubadour niet langer dan één enkelen dag op het kasteel. Toch werd het dartele spel wel eens bittere ernst; en echtbreuk, moord en bloedwraak waren er de heillooze gevolgen van.
Wanneer evenwel geen onvoorzichtigheid het liefdegeheim verraadde, dan wakkerden de scheiding en de afwezigheid den hartstocht steeds aan. De verwijdering versierde het beeld der geliefden in elkanders hart met schitterende kleuren, en plaatste het op een immer rijzend voetstuk, in een altoos heerlijker licht. - Daarenboven waren de vrouwen gevleid door de hulde eens dichters, wiens verzen haar naam, geest, bekoorlijkheden door het gansche rijk beroemd zouden maken. - Zij bedrogen zich daarin niet. De zangers verhieven den lof van ‘les dames de leurs penseés’ of ‘leurs mies’ in coupletten, die soms een schier afgodische hulde ademden.
Nogtans gebeurde het ook wel, dat de vrouwen, aan wier dienst zij zich wijdden, gehuwd waren met achterdochtige echtgenooten of verloofd aan zonen van vorsten of koningen of machtige burchtheeren, wier vertrouwelijke omgang met de aangebedene den armen, verliefden Troubadour dan op de pijnbank bracht en doodelijk folterde. Hij kon het niet verdragen overschaduwd te worden door een mededinger, wiens schitterend gevolg, rijkdom en macht hem een doorn waren in het oog. De tegenspoed, de teleurstelling en de hinderpalen, die hij ontmoette, veranderde dan wel eens zijne fantazie in een ongebreidelden, woesten hartstocht. Dan bediende hij zich van allerlei listen en vermommingen om aan de blikken van een jaloerschen echtgenoot te ontsnappen of om te ontkomen aan de vervolgingen eens machtigen mededingers.
Ziet hem daar, gehuld in een pelgrimspij sluipen naar den voet van den toren, waar de vertrekken zich bevinden van de meesteres zijn hartes. Hoort! Halverwege verscholen tusschen de door den storm van den muur losgerukte en door elkander verwarde wijngaardranken, tokkelt hij zijn lier en heft hij een droefgeestig lied aan, nog bewaard in de elegiën en romances, welke zulk een belangrijke plaats bekleeden in de poëzy der Troubadours. Een enkele maal, als zijn klacht weêr-
{==362==} {>>pagina-aanduiding<<}
klank vindt, wordt het venster geopend en valt er een half verwelkte bloem naar beneden, die den vorigen avond de lokken of den boezem der schoone versierde. Die bloem wordt door hem opgevangen, met vurige kussen overdekt en medegenomen als een kostelijke, onwaardeerbare schat. - Maar dikwijls ook maakte de edelvrouw, die prijs stelde op haar goeden naam en trotsch was op haar geboorte, een onderscheid tusschen den dichter en den minnaar, en Ioonde de kunst des eersten met een zoeten glimlach, terwijl zij de hulde van den tweede versmaadde. Dan bedroog de door zijn hartstocht verblinde Troubadour zich gewoonlijk in de reden der hem betoonde welwillendheid en goedkeuring en sympathie, en waande hij zich werkelijk het voorwerp der teederste genegenheid van haar, die zijn liefdesverklaringen als de uitspattingen eener te levendige verbeeldingskracht wel wilde verschoonen. - Maar wanneer de dichter in zijn vermetelheid en stoutheid de palen te buiten ging, dan was het niet vreemd dat hij zich met minachting zag afwijzen. En beschaamd, vernederd, gegriefd, teleurgesteld in zijn dierbaarste verwachting, het hart vol bitterheid en gal, beide zijn lot en het verschil van geboorte en stand beschuldigende en verwenschende, kwijnde hij weg in een kluis, die hij op een kale rots stichtte, of trok hij met zijn verzuchtingen en weeklachten het land rond. In zijn ballingschap veranderde dan zijn poëzy van aard. Zij werd woest en verloor de liefelijkheid, die de zoete hoop
haar had bijgezet. - Somber en vol spijt en wrevel wreekte hij de teleurstelling en miskenning, waaraan zijn armoede hem blootgesteld had in satires of hekeldichten, waarin hij de eerzucht en den hoogmoed der vorsten, de huichelarij en praalzucht der edelen, de zinnelijkheid der geestelijkheid en de trouweloosheid der vrouwen geeselde. - Maar wanneer hij dan de bergen en dalen doorkruiste en zijn rampspoed klaagde aan de bosschen en de beekjes, of zich in de vervoering zijner liefde vrijwillige penitentiën oplegde en pelgrimstochten ondernam, ontmoette hij wel eens in de schaduw van het woud, bij een helder vlietende en zacht murmelende bron, een herderin, gezeten aan haar spinnewiel. Hoe voelde zijn geschokt en gefolterd gemoed, dat smachtte naar de beantwoording zijner liefde, zich niet verrukt bij die verleidelijke verschijning! Onwillekeurig maakte hij een vergelijking tusschen zoo veel leftalligheid en onschuld, als daar voor hem verrezen,

{==363==} {>>pagina-aanduiding<<}
en de onverschilligheid en stugheid, die hij verwenschte en die hem het hart deden bloeden. De bekoorlijkheden der herderin wogen in zijn oog op tegen de prachtige kleedij, de kostbare tooisels der adelijke schoone. Voeg daarbij de liefelijke natuur, die hem omringde en op hem zoo'n weldadigen indruk maakte, het zacht geritsel der bladeren, waarin een morgenkoeltje ruischte, het zoet gekabbel van het beekje, dat als van zelf tot minnekoozen uitnoodigde, - en men begrijpt dat de wanhopende minnaar zich spoedig troostte over zijn teleurstelling. ‘En als 't boschaadje eens klappen kon, wat meldde 't een vrijagie!’....
Genoeg, de Troubadour gaf in dergelijke omstandigheden vaak de voorkeur aan het woud boven de zalen van het kasteel, en zwoer der herderin een eeuwige liefde, of ten minste wat hij iu zijn taal, hij die als de vlinders fladderde van bloem tot bloem, onder eeuwigheid verstond: een tijdsverloop van enkele dagen! - En van hier die liederen, die bekend zijn onder den naam van pastoretas (pastorales), herdersdichten, liefelijke welluidende coupletten, waarin èn de min èn de natuur bezongen werden en verheerlijkt. Alles wat de laatste liefelijks en bekoorlijks voortbrengt, werd aangehaald en bijgebracht, om de bevalligheid der geliefde te beschrijven. -
Maar de opgewonden geestdrift en verliefdheid des Troubadours kon ook overslaan tot waanzin! Het was hem dan niet genoeg het hart uit te storten in gloeiende verzen en zich plechtiglijk te verbinden aan den dienst der aangebeden schoone onder bewoordingen, ontleend aan het leenstelsel. Hij ging verder. Hij vergeleek het voorwerp zijner liefde soms bij de godheid, en om het te vereeren, deinsde hij voor de grootste heiligschennis en godslastering niet terug. De een vergeleek de kus zijner dame bij de heerlijkste geneugten van het Paradijs; een ander zou heel gaarne zijn aandeel in de daar te wachten gelukzaligheid prijsgeven voor de liefkoozingen zijner vriendin: een derde zal, als God zijn wensch verhoort, gelooven dat het Paradijs voor hem geopend is; een vierde maakt, als hij bij zijn minnares is, het teeken des kruises, zóó verrukt hem haar aanblik: een vijfde acht zich in zaken der liefde de gelijke der grooten en koningen. ‘Dat ijdele verschil van stand en rang,’ zegt hij, ‘verdwijnt voor God, die slechts de harten oordeelt’. Zich vervolgens wendende tot zijn dame voegt hij er bij:
‘O volmaakt beeld der Godheid, waarom volgt gij uw modèl

{==364==} {>>pagina-aanduiding<<}
niet na!’ Een zesde zegt, dat als hij zijn gebeden tot God opzendt, het beeld zijner geliefde alleen zijn gedachten bezig houdt. Een ander nog bidt de H. Maagd Maria aan zijn beminde eenige liefde voor hem inteboezemen. Een ander verklaart dat als zijn geliefde hem zoo teeder aanziet, hij droomt dat het God zelf is, die hem toelacht. Verscheidene, genezen van hun hartstocht voor een gehuwde vrouw, meenen haar niet te mogen verlaten, voordat de priester hen van hun geloften heeft ontslagen, en de priester komt hun dispensatie geven van hun echtbreuk. Anderen, door het voorwerp hunner liefde afgewezen en teruggestooten, laten missen lezen en waskaarsen branden om haar tot welwillendheid te stemmen. Genoeg, God, de H. Maagd, de engelen, en het Paradijs vermengen zich in hun zangen met de ontboezemingen van hun verliefd hart. -
De liefde had zelfs onder de Troubadours hare pelgrims en kluizenaars. Men stierf van liefde, men vastte, men martelde zich, legde zich boeten op, liet missen lezen en gaf zich over aan allerlei buitensporigheid: uit liefde. Zoo verloor een hunner in Lombardije door den dood een gehuwde vrouw, die hij ontschaakt had aan haren man. Tien dagen lang bleef hij als vastgenageld aan haar graf, haalde haar er iederen avond uit, zag haar aan, ondervroeg en omhelsde haar, bezwoer haar tot hem terug te keeren. Uit de stad Como verdreven, dwaalt hij overal rond, raadpleegt de wichelaars om te weten of zijn beminde hem teruggegeven zal worden, onderwerpt zich een jaar lang aan de hardste beproevingen, in de hoop van haar in het leven terug te roepen, en sterft eindelijk, in zijne verwachting teleurgesteld, uit wanhoop. - De Troubadours riepen ook een vereeniging in het leven van geestdrijvers: penitents de l'amour, die de hevigheid van hun hartstocht wilden toonen door de hardheid en onaangenaamheden van elk jaargetijde te trotseeren en ter eere der aangebedene zich de ergste folteringen te getroostten. Des zomers hulden zij zich in dikke pelsen en de zwaarste stoffen, en 's winters dekten zij zich met een licht, gazen kleed. En zoo trokken zij in de hondsdagen over de door den heeten gloed der zon geblakerde bergen en zochten zij 's winters de kilste oorden op. De liefde immers was hun alles! Aan niets anders hadden zij behoefte! De vlam die in hen blaakte, verwarmde hen en verdreef de winterkou! - Hun voorbeeld wekte anderen van beiderlei geslacht tot navolging op; en men zag

{==365==} {>>pagina-aanduiding<<}
gansche rijen ridders en jonkvrouwen in plechtigen optocht trekken naar deze of gene plaats, merkwaardig door den een of anderen hartstocht, waaraan zij hunne hulde kwamen bewijzen.
Men legde zich gewetensvragen voor in een eigenaardige mystieke taal. Of wel uit vrees van de beheerscheres hunner harten te mishagen, onderzochten de Troubadours de diepste schuilhoeken van hun binnenste. Geen gezindheid, geen opwelling des harten, hoe vluchtig ook, geen aandoening of gewaarwording, die aan het scherpe oog van die maitres en amour ontging. Van daar de spitsvondige stellingen, zoo menig scherpzinnige woordenstrijd, de vreemdsoortige redeneringen, welke het karakter zijn der zoogenaamde tensons, berijmde samenspraken waarin de sprekers de een of ander sentimenteele kwestie behandelen, of wel poëtische tournooien, waartoe zij een iegelijk uitdaagden, ten einde met hen in het strijdperk te treden tot oplossing van zekere vraagstukken, rakende de zaken der liefde. Mocht de twist dan niet tot een gewenschte uitkomst hebben geleid, dan werd de beslissing door hen opgedragen aan de minnehoven of cours d'amour.

Een enkel woord over die instelling. Wij kunnen ze niet stilzwijgend voorbijgaan, nu wij over de Troubadours spreken, omdat dezen daarbij meestal een hoofdrol vervulden. Hoewel men het bestaan dier hoven wel eens in twijfel getrokken heeft, is men het over het algemeen vrij wel eens geworden op dat punt. Door aanzienlijke edelvrouwen, wier namen de overlevering tot ons bracht, werden zij gehouden. Zoo wordt o.a. Laura, de aangebedene van Petrarcha, als lid van het minnehof te Avignon voorgesteld. Petrarcha zelf spreekt in een sonnet over een hof van 12 edelvrouwen, die hij ons schildert spelevarende met Laura op den Rhône, schitterende als sterren om de zon. Nog andere plaatsen worden ons genoemd, waar die hoven zitting hielden als: Romanin, het kasteel Signes, Pierre-feu enz. allen in Zuid-Frankrijk, met name in het heerlijke Provence. Maar ook elders treffen wij ze aan. - Wat verder een hoogen dunk van hun invloed ons geeft, is dat prinsen en souvereinen, een Alphonsus, koning van Arragon, een Richard Leeuwenhart, een graaf van Provence ook als voorzitters er bij zijn opgetreden. Meestal echter bekleedden aanzienlijke edelvrouwen den presidialen zetel. In de open lucht, op het slotplein, gewoonlijk

{==366==} {>>pagina-aanduiding<<}
in Mei hielden zij zitting. Dan kwam men van alle kanten toestroomen om haar uitspraak te laten doen over zeer ingewikkelde vragen in zaken der liefde, vragen, die met al de scherpzinnigheid en den ernst cener eerlijke rechtbank behandeld werden. De vrouwen, die de hoven voorzaten, luisterden aandachtig toe naar de pleidooien. Zij lieten zich soms bijstaan door ridders, doorkneed in al wat de galanterie betrof of emeriti-verliefden, die nogtans slechts een raadgevende stem hadden. Daar openbaarde zich dan in al zijn kracht het weelderig vernuft van de Troubadours, die als pleitbezorgers optraden. Het was een strijd van woordspelingen en haarkloverijen. Daar werd dan uitspraak gedaan als de partijen het noodig oordeelden een scheidsrechterlijke beslissing te erlangen of boeten opgelegd tot straf voor overtreding van de wetten der liefde. Niemand waagde het weerspannig te zijn, wilde hij niet den ganschen adel, dat was toen de heele wereld, tegen zich krijgen. De publieke opinie was het machtige wapen, dat tot gehoorzaamheid dwong.
Snel breidde zich het rechtsgebied dier Hoven uit. Alle krakeelen en kibbelarijen der liefde werden er voor gebracht. Het was geen schijnvertooning, geen spel, geen tijdverdrijf; met den meest mogelijken ernst werden alle zaken behandeld. De beschuldigden zagen zich behoorlijk gedagvaard, en de woeste oorlogsheld, die bij het minste geschil aanstonds de hand sloeg aan het zwaard, om daarmede den twist te beslechten, kwam zonder morren zich onderwerpen aan de uitspraak van opgeworpen rechters, die hij eigenlijk niet behoefde te ontzien. Dan werd zijn vergrijp gewikt en gewogen en een daaraan geëvenredigde straf uitgesproken of last gegeven tot verbreking van een liefdesverbond of de wijze voorgeschreven, waarop de verzoening tot stand moest komen.
Maar ook allerlei vraagstukken op het gebied der min werden door die hoven behandeld en opgelost. En hun vonnissen, arrêts d'amour geheeten, zijn later verzameld en langen tijd in Frankrijk met een onbeperkt gezag als wetboek der min bekleed geweest. De Troubadours lichtten dan meestal de vragen toe of traden als verdedigers van de een of andere wijze van oplossing op. Zoo onderzochten zij b.v.:
‘Door welke eigenschappen een minnaar zijn geliefde het meest kan behagen?’
‘Wat of smartelijker was: zijn geliefde door ontrouw dan wel door den dood te verliezen?’

{==367==} {>>pagina-aanduiding<<}

‘Wie meer vatbaarheid bezat om lief te hebben of duidelijke bewijzen van liefde te geven: een vroolijke, droefgeestige of wel een grillige schoone?’
Zoo werden vragen als deze beantwoord:
‘Als gij een lieve schoone bemindet, wat zoudt gij meer duchten, dat zij stierf dan wel dat zij een ander huwde?’
‘Van tweeën een: een ridder kan een schoone weduwe huwen of haar minnaar blijven: wat moet hij kiezen?’
‘Een ridder heeft eene schoone lief, die zijn hulde versmaadt, maar een ander geeft hem blijken van genegenheid. Moet hij de laatste tot zijn vriendin kiezen of wachten tot dat de eerste zich over hem ontfermt?’
Zoo werd er uitgesproken:
‘Dat een huwelijk met een ander geen wettige verontschuldiging is tegen de liefde?’
‘Dat de liefde niets aan de liefde mag weigeren!’
Nog erger maakten die cours d'amour het soms. Doch vergeten wij niet, dat de tijden geheel anders waren en men andere begrippen van zedelijkheid en huwelijkstrouw koesterde.
Twee Troubadours bepleitten in verschillenden zin de vraag: ‘kan er liefde bestaan tusschen wettige echtgenooten?’ Ik durf het haast niet nederschrijven, maar het is zoo. Het hof beslistte in ontkennenden zin! Het is de gravin van Champagne, die deze uitspraak op hare rekening heeft.
Laten wij er terstond echter bijvoegen, dat toch meer dan eens de trouw aan één geliefde heilig werd verklaard, en de echte, reine, kuische min verheerlijkt.

Als goede ridders konden de Troubadours niet onverschillig blijven, wanneer in hun nabijheid het strijdgewoel zich ontbrandde. En de oorlogen tusschen Engeland en Frankrijk en de kruistochten vooral, al namen persoonlijk zij er ook zeer weinig een werkelijk deel aan, ontlokten menigen krijgszang aan hun lier. Verbonden aan den persoon van een machtigen baron of vorst, die hen met weldaden overlaadde, bezongen zij diens heldendaden, of ontvlamden, als andere Tyrtaeussen, den moed hunner krijgers en vervulden door hun stoute liederen, sirventes genoemd, van het Latijnsche servientes of milites, soldaten, de harten hunner tegenstanders met schrik en angst.
Ook waren er onder de Troubadours zeer aanzienlijke heeren.

{==368==} {>>pagina-aanduiding<<}
Dan kwam men tot hen om lessen en raad. En als het gure saizoen was aangebroken en de regen en de mist het aardrijk met een vale tint bedekte en de duisternis in de lange gangen van het oude kasteel heerschte, kwam een jonkman in rouwgewaad gekleed het orakel der galanterie raadplegen en vond dan den ‘Troubadour’ zitten bij een groot vunr, zijn toehoorders, die door hem op de meest heusche wijze ontvangen werden, onthalend op sonnets courtois, dits notables, fleurs du savoir. Hij deelde den verlangden raad mede in verzen, die in de provençaalsche poëzy onder de rubriek van instructions, lois d'amour bewaard gebleven zijn.

Maar lang genoeg geredeneerd! Er moet aan deze algemeene beschouwingen een einde komen. Liever dan op dezen weg voort te gaan, wil ik enkelen der voornaamste Troubadours voor mijn lezers doen optreden. Men zal zich dan een beter denkbeeld kunnen maken van de werkzaamheid en het karakter dier zonderlinge en belangwekkende dichters.
(Wordt vervolgd.)






{==369==} {>>pagina-aanduiding<<}

De arbeidersbeweging der XIX eeuw.

Door Dr. S. Sr. Coronel.

De maatschappelijke welvaart kan slechts verkregen worden door eene regelmatige, geordende beweging, die de onderscheidene deelen met elkander in innig verband brengt, de tegenstellingen opheft, aan een ieder de mogelijkheid verschaft zijne krachten en vermogens ten algemeenen nutte aan te wenden en daardoor zich een eigen bestaan, overeenkomstig de algemeene behoeften, te verzekeren. Treedt in een van die momenten eene stoornis op, dan wordt het organisme der maatschappij ziek en het evenwigt der beweging gaat verloren, het gevaar voor eene geweldige gebeurtenis is nabij, de staat wordt met ondergang bedreigd.
Wijsgeeren en staatslieden hebben eeuwen aan eeuwen getracht dit probleem op te lossen en een innig verband tusschen die onderscheidene momenten in het leven te roepen. Tot op den huidigen dag zijn ze daarin niet geslaagd en van daar die vreeselijke catastrophen, waarvan de volken van tijd tot tijd getuige zijn, als uitingen van het ziekteproces waaraan een deel der maatschappij lijdt.
Een van de hoofdoorzaken, die tot die stoornissen aanleiding geven, is de gebrekkige ontwikkeling waarin de groote massa onzer hedendaagsche maatschappij verkeert. Zij is een van de momenten, die den geregelden gang der beschaving in den weg staat, zij maakt de maatschappij ziek. De oorzaken op te sporen, de verschijnselen na te gaan en de middelen uit te vor-
{==370==} {>>pagina-aanduiding<<}
schen, die tot genezing van die ziekte kunnen leiden, ziedaar het onderwerp van hetgeen men de arbeidersquaestie noemt.
Wij stellen ons voor, in de volgende bladzijden, in eenige korte trekken de voornaamste punten te behandelen, die op die arbeidersvraag betrekking hebben. Wij wenschen een overzigt te geven van de arbeidersbeweging der 19de eeuw.
Ten einde de grenzen van een tijdschrift-artikel niet te buiten te gaan, zullen wij ons bepalen tot de vermelding van de hoofdverschijnselen dier beweging in de drie voornaamste rijken van Europa: in Engeland, Frankrijk en Duitschland.
Zij toch kunnen gerust als typen gelden voor hetgeen men elders meer in het klein en in het verborgen ziet plaats grijpen. In die landen kan het politiek en sociaal bewustzijn van de arbeidersbevolking min of meer ontwikkeld genoemd worden en daar kan dus eerst met regt sprake zijn van eene arbeidersvraag. Dat bewustzijn ook bij ons, in inzonderheid bij het intelligente deel der nijvere klasse op te wekken en, waar het aangetroffen wordt, door de feiten, die wij zullen aanvoeren, te versterken, is het voorname doel, dat ik mij bij de verzameling daarvan heb voorgesteld. Zij zullen, hoop ik, bij enkele ongeloovigen in de oplossing van het gewigtige vraagstuk, waarmede wij ons gaan bezighouden, het vertrouwen vestigen, dat door ernstige en volhardende pogingen zoo al niet het ideaal bereikt, althans eene groote stap gedaan kan worden op den weg van vooruitgang. Wanneer wij toch nagaan wat in het dertigtal jaren, waarover onze beschouwingen loopen, reeds tot stand is gebragt en welke heilzame vruchten die ernstige pogingen reeds gedragen hebben, dan, voorwaar, zal ieder moeten bekennen, dat de strijd geen hopelooze is, om het arbeidersproletariaat eens van deze wereld te doen verdwijnen en dat de arbeidersbeweging in de XIXde eeuw eene reuzenschrede op het gebied der beschaving gedaan heeft.

Engeland.

Wanneer men de ontwikkeling, die de arbeidende klassen in Engeland in de laatste 35 jaren ondergaan hebben, naauwkeurig nagaat, dan openbaart zich hierbij eene dubbele werkzaamheid, namelijk die van de wetgevende magt en die van de arbeidende klassen zelven uitgaande. De eerste baande aan de laatste

{==371==} {>>pagina-aanduiding<<}
veeltijds den weg en werd wederkeerig door de beweging der arbeidende klassen opgewekt. Men vergete daarbij echter niet, dat de groote vrijheid die het openbare leven in Engeland bezit, voor zulk eene beweging in wettelijken zin de meeste speelruimte overlaat, waardoor die standen zulk een grooten invloed in den staat erlangen. Anderzijds leerde de geschiedenis in Engeland de noodzakelijkheid erkennen, om van staatswege in de belangen der arbeiders in te grijpen. De staatstusschenkomst bepaalde zich allereerst tot het opheffen van de verderfelijke gevolgen der arbeidsbewegingen. De aandrang daartoe ging echter niet het minst van de arbeiders zelven uit. Zij verkeerden in zulk een gedrukten toestand en waren zich zoo weinig bewust van de oorzaken hunner verdrukking en van de aanspraken die zij op billijker behandeling konden doen gelden, dat zij zich voorshands slechts bepaalden tot het bedingen van een korteren werktijd en eene beperking in het bezigen van vrouwen en kinderen tot fabrieksarbeid. Het waren de meer verlichte en ontwikkelde arbeiders, die het eerst hunne stem daarvoor deden hooren. De grootere belangstelling van de massa in de regten der burgers ondersteunde die enkelen en wekte zoodoende ook de sympathie van enkele invloedrijke mannen uit de hoogere standen der maatschappij voor hunne zaak. Een vloed van petitiën overstroomde het parlement (the short-time petition), dat ten laatste en in weerwil van hardnekkigen tegenstand der nijverheidsmannen, door eene reeks van wetten, den werktijd en inzonderheid het bezigen van vrouwen en kinderen in de fabrieken verminderde. Daarbij werd onder anderen bepaald, dat de kinderen vóór hun 8ste jaar tot geen fabrieks-arbeid mogten gebruikt worden, en dat hun dagarbeid niet meer dan 7-10 uren mag bedragen. Voor de volwassenen werden de arbeidsuren door die wetten in zooverre geregeld, dat zij een maximum en de uren, binnen welke de arbeid mogt aangevangen en geëindigd worden,
vaststelden. Daarbij werd tevens eene verpligting van schoolonderwijs opgenomen.
Die belangstelling van hooger hand werkte zeer gunstig op de zedelijke en verstandelijke ontwikkeling der arbeidende klassen. Velen maakten zich de vrije uren ten nutte en vermeerderden zoodoende hunne welvaart; allen sloten zich aan een en trachtten een werkzame en magtige hefboom in den

{==372==} {>>pagina-aanduiding<<}
staat te worden. Allerlei inrigtingen tot bevordering van stoffelijke en verstandelijke welvaart ontstonden veelal uit den boezem der arbeidende klassen zelven, veelal gesteund en geleid door mannen van hooge positie.
Een der eerste middelen tot bevordering der stoffelijke welvaart is spaarzaamheid. Reeds lang had die gedachte bij den Engelschen arbeider uitvoering gekregen en van daar die reeks van private instellingen, waarheen de arbeider een deel van zijn verdiende peuningen ter kapitalisering bragt. Onder deze waren vele op zeer onsolieden grondslag gevestigd, waardoor menig zuur verdiende stuiver, in vertrouwen belegd, door den speculatiegeest der direkteuren verloren ging. De regering meende echter die zucht tot spaarzaamheid te moeten aanmoedigen en de gelegenheid om te sparen gereeder en zekerder te maken.
Tot dat einde organiseerde ze in 1840 de zoogenaamde post-spaarbanken, waar, bij parlements-acte van 1861, de gedeponeerde gelden door den Staat gegarandeerd werden en bij eene acte van 1864, die kantoren tevens tot verzekering bij overlijden op vaste premien werden gebezigd.
De behoefte om van de gespaarde penningen dadelijk nut te trekken, deed die reeks van vereenigingen ontstaan, welke onder den naam van friendly Societies bekend zijn, en waar de penningen tot een bepaald doel bijeengebragt worden. Eene reeks van wetten gaf ook aau deze vereenigingen eene gewenschte uitbreiding. Inzonderheid werd de aandacht aan de voorziening in betere woningen en huisvesting gewijd. Eenige onderstands-vereenigingen stelden zich daarom ten doel, om geschikte huizen voor de arbeiders te bouwen en die aan de leden tegen eene kleine verhooging in eigendom te geven. Dit denkbeeld vond spoedig gereeden ingang en gaf het ontstaan aan eene reeks van building Societies. Men telt thans 2000 zoodanige vereenigingen met meer dan 200,000 leden, grootendeels tot den arbeidersstand behoorende. In 1861 bedroegen hare fondsen ongeveer 11 millioen p. st., waarvan meer dan 8 millioen in grondeigendom. De voornaamste industriële distrikten tellen het grootste aantal deelhebbers.
De omstandigheid, dat de regering zich het volksonderwijs begon aan te trekken, bragt eene aanmerkelijke verbetering in den toestand der arbeidende klassen. Tot voor 30 jaren was zulks geheel aan het privaat belang overgelaten. Eerst

{==373==} {>>pagina-aanduiding<<}
onder de regering van koningin Victoria erkende de staat de verpligting die op hem rustte, om ook hier in de behoeften van onvermogenden te voorzien. Bij eene parlements-acte van 19 Julij 1844 werd voor het eerst bepaald uit de staatsfondsen gelden tot dat doel af te zonderen, en zoo werd de eerste schrede op het gebied van 't openbaar onderwijs in Engeland gedaan Met zulk een loffelijken ijver werd die weg betreden, dat in 1866 voor dezen tak van onderwijs in Engeland en Schotland 694,530 p. st. werd afgezonderd, waarvoor 25 jaren vroeger slechts 15000 p. st. bestemd waren. Het onderwijs aan de kinderen verstrekt wekte ook den naijver van den volwassene op. Van lieverlede zag men eene reeks van vereenigingen en instellingen ontstaan, die de verstandelijke ontwikkeling der arbeiders ten doel hadden. Ten gevolge van een parlementsbesluit werden in 1837 teekenscholen geopend, die evenwel een treurig bestaan voortsleepten, totdat de Engelsche fabriekanten bij gelegenheid van de tentoonstelling bemerkten, dat zij in het leveren van modelen en teekeningen door hunne Fransche concurrenten verre overvleugeld werden, en hun niets anders te doen stond dan dit verzuim zoo spoedig mogelijk te herstellen, door den kunstsmaak onder het volk aan te kweeken. Talrijke schools of Arts werden tot dat einde opgerigt, welker aantal van 4868 in 1852 tot 18,176 in 1866 toenam! Naast deze scholen werden in 1859 eene andere reeks geopend, die eene meer wetenschappelijke vorming der arbeidende klassen ten doel hadden. Haar aantal bedroeg in 1867 alleen in Engeland 220, met 10,231 scholieren. Bovendien werden sedert 1850 in groote verscheidenheid tal van middelen aangewend, om het schoonheidsgevoel en de verstandelijke ontwikkeling bij den man uit het volk aan te kweeken. Als zoodanig verdienen vermelding het openen van leesinrigtingen, het ontstaan van arbeids-vereeningen, de Workingmen's clubs and institutes, 't
zij als zelfstandige inrigtingen, of als onderdeel en van oudere instellingen. Een der eerste en aanzienlijkste is de Free Library in Manchester, die in 1865 68,210 boekdeelen bezat en 71,065 lezers telde. De Mechanic's Institutes, van gelijke strekking, voor volwassenen bestemd, worden talrijk in Lancashire en Yorkshire aangetroffen. De nijvere burgerstand is hier ook sterk vertegenwoordigd. In den jongsten tijd heeft men tusschen die onderscheidene inrigtingen

{==374==} {>>pagina-aanduiding<<}
een verbond trachten te vormen, onder den naam van Union bekend. Zoo omvat de Yorkshires Union 122 zoodanige Institutes, die gewoonlijk aan bibliotheken verbonden zijn. Die Union bezit 130,214 boekdeelen en meer dan 20000 leden. De Workingmen's Colleges, door den op dit gebied verdienstelijken Maurice gegrond, hebben ten doel eene keurbende van werklieden te vormen.
Die meerdere zucht naar beschaving en ontwikkeling onder de arbeidende klassen wekte bij haar goede levenselementen op, versterkte en verruimde den zin voor het schoone en goede en stelt haar in staat aan de duurzame en doortastende verbetering van haren toestand werkzaam te zijn.
De hier vlugtig geschetste maatregelen moeten slechts als de voorbereiding tot eene groote beweging beschouwd worden, die zonder deze zeker niet zulk een zegenrijk gevolg zou gehad hebben. Want daarin ligt toch het eigenaardige van de arbeidersvraag, dat de arbeiders zelven eerst tot hare erkenning komen, dat zij de overtuiging in zich moeten omdragen, dat hunne positie geene door onveranderlijke wetten te weeg gebragte is. Deze overtuiging heeft bij den Engelschen arbeider post gevat en wel op eene wijze die den gezonden, praktischen geest van het Engelsche volk tot eere strekt.
Ofschoon door een en ander eene gunstige wending aan hunne aangelegenheden gegeven werd, zoo bleef hunne positie tegenover de productie evenwel dezelfde. De groote vraag der loonen was nog onaangeroerd gebleven. Maar ook dit hebben zij, gesteund en beschermd door eene wet, getracht op te lossen op eene wijze die even heilzaam voor hunne toekomst als voor die van geheel Engeland geacht mag worden. Naauwelijks waren de arbeiders van hunne zware boeijen bevrijd, of de geest van associatie deed zich levendig gevoelen en uitte zich op niet minder krachtvolle wijze. De zin voor vereeniging als kenmerk van het Germaansche ras, is een grondtrek in het karakter van het Engelsche volk, hij is de zuiverste openbaring van den zin voor vrijheid. De verschillende soorten van de zoogenaamde Friendly Societies moeten als eene van die uitingen beschouwd worden. Onderstands- en spaarvereenigingen hadden wel een guns tigen invloed op de wijze waarop het verdiende loon werd besteed, maar aan de verhouding tusschen loon en arbeid deden zij weinig of niets af. Het groote kapitaal behield de heerschappij

{==375==} {>>pagina-aanduiding<<}
en kreeg het leeuwenaandeel in het bedrag der productie. Dat een andere weg moest ingeslagen worden, om den arbeiders zekerder en duurzamer waarborgen aan te bieden, was het hoofddenkbeeld van enkele verlichten onder hen, die met de hulp van invloedrijke mannen zich als kampioenen tot handhaving hunner regten deden gelden. Robert Owen, als leider van deze nieuwe beweging, gaf te veel toe aan onzekere theoriën en verviel daardoor in dwaalbegrippen, die het praktische resultaat eer na- dau voordeel aanbragten. Met zijne socialistische denkbeelden in 1817 opgetreden, ontwierp bij het plan, om de arbeidende klassen door het geheele land in zoogenaamde Communities te coloniseren. Hij riep tot dat einde te New Lanark een model-inrigting in 't leven, waaraan evenwel geen lang bestaan ten deel viel. Het Owenismus had echter onder de arbeidende klassen wortel geschoten en verkreeg door de coöperative beweging een hechteren grondslag. Haar einddoel moest zijn en werd ook eene betere belooning van den arbeid. De coöperative beweging was nu het wachtwoord van alle verlichte arbeiders. De in 1850 te Londen gestichte Association for promoting industrial and provident societies bragt het hare toe tot bevordering der goede zaak. Het wezen der coöperative beweging bestaat in de vereeniging van arbeiders, om eene rechtmatige regeling van de loonen tot stand te brengen. Dit doel tracht men op drieërlei wijze te verkrijgen en wel door de distributive (consumtive), en door de productive coöperatie in het bijzonder en door de coöperatie tot regeling van den loonstandaard in het algemeen. De distributive coöperatie vormt, als de eenvoudigste, het uitgangspunt van de geheele beweging Haar doel is de indirekte verhooging van het loon door het buitensluiten van tusschen-personen bij den in- en
verkoop der onderscheidene levensbehoeften, waardoor eene besparing voor de aandeelhouders voortspruit. De productive coöperatie gaat eene aanzienlijke schrede verder en maakt de onderneming zelve tot doel, omdat zij op den grondslag der coöperatie eene onderneming in het leven roept, waarvan de baten geheel ten voordeele der deelgenooten komen. De coöperatie tot regeling der loonen stelt zich ten doel eene organisatie van een groot deel der arbeidende klassen ten opzigte van enkele voorname takken van prodnctie, om door eene gemeenschappelijk optreden tegenover de ondernemers het loon te regelen, in de veronderstelling dat d

{==376==} {>>pagina-aanduiding<<}
concurrentie in het aanbod van den arbeid den willekeur van de ondernemers in het vaststellen en verminderen van het loon ondersteunt en dat door hare opheffing derhalve, onder den drang der omstandigheden, de ondernemers zich genoodzaakt zien, de door de arbeiders bedongen voorwaarden in te willigen. Die onderstelling berust menigwerf op een dwaalbegrip en de onbillijke eisch van den vrager leidt dan meestal tot eigen schade: want behoefte naar arbeid en de vruchten daarvan doen zich bij den laatsten dringerder gevoelen dan bij de werkgevers. Het egoïsme van het kapitaal is gewoonlijk het beste voorbehoedmiddel, om dergelijke stoornissen te voorkomen.
De distributive cooperatie wordt vertegenwoordigd in de distributive stores. Deze ontstaan door de vereeniging van een zeker aantal arbeiders, die door kleine bijdragen een fonds bijeenbrengen. De door hen benoodigde levensbehoeften worden in het groot, tegen den billijksten prijs en van de beste kwaliteit ingekocht, om ze dan aan de deelhebbers te verkoopen, die de winst wederom in verhouding tot het ingelegde kapitaal en de gedane inkoopen verdeelen. De materiele voordeelen, hierdoor behaald, zijn drieledig: men erlangt deugdelijke waar tegen billijken prijs en deelt ten laatste in de baten van een zuinig beheer. De eerste pogingen tot het welslagen dier winkelvereenigingen mislukten in den aanvang, doch de volharding overwon en kan thans wijzen op het schitterende voorbeeld van de 28 arme flanel-arbeiders te Rochdale, die in 1844 als de Rochdale Equitable Pioniers zijn opgetreden. Die winkel-vereeniging telde in 1866 6246 leden met een kapitaal van 99989 p. st. Binnen weinige jaren rigtte zij van haar kapitaal bakkerijen, slagterijen en korenmolens op, en in 1855 eene fabriek, de Rochdale Cooperative Manufacturing Society, met een kapitaal van 5000 p. st., waarin de pioniers voor de helft bijdroegen. In 1866 bereikte het bedrijf kapitaal van de Rochdale pioniers de aanzienlijke som van 249,122 p. st., waarop eene zuivere winst van 31931 p. st. Hun voorbeeld vond weldra navolging in alle deelen van Engeland. De meeste vereenigingen bepaalden zich tot de distributive coöperatie. Bij eene groote uitbreiding van het ledental en van het kapitaal, verbond men daaraan ook de productive coöperatie.
Het aantal stores in Engeland, in 1865 aanwezig, bedroeg - voor zooveel bekend - 417 met 148,586-leden en een inleg-
{==377==} {>>pagina-aanduiding<<}
kapitaal van 761,313 p. st. Zij hadden voor een bedrag van 112,733 p. st. geleend, 3,063,088 p. st. verkocht en voor 3,373,837 p. st. ingekocht. De meeste stores bevinden zich in de groote fabriekdistricten Lancashire alleen bezit 71,332 leden. Door de Industrial and Provident societies Act van 30 Junij 1852 werden de stores en alle op dergelijke wijze ingerigte arbeidersvereenigingen onder wettelijke bescherming gesteld. Hoe aanzienlijk eene uitbreiding de stores ook verkregen hebben, zoo blijft echter de groote moeijelijkheid bestaan, om een voldoend kapitaal bijeen te brengen uit de penningen der arbeiders zelven.
De productive societies moeten als uitvloeisel van de stores beschouwd worden. De ontwikkeling van dezen tak van coöperatie was minder te danken aan de zucht naar loonverhooging, dan wel aan de zucht naar onafhankelijkheid en aan de begeerte, om een graad hooger te stijgen in de productive kracht. Deze beide drijfveeren zijn iets geheel eigenaardigs in het Engelsche volkskarakter. Alleen door eene zeldzame energie en volharding, gepaard aan naauwgezetheid en strenge eerlijkheid, was het mogelijk aan zulke plannen uitvoering te geven en daarvan zulke schitterende resultaten te verkrijgen, als we in zoo menige belangrijke vereeniging van dien aard in Engeland gewaar worden. Eene van de voornaamste daarvan mag genoemd worden de katoenspinnerijen van de Rochdale-pioniers, welker grondkapitaal door de winsten der stores werd gevormd. Anderen hadden haar onstaan veelal te danken aan langdurige strikes of werkstakingen, zooals de Wolverhampton and Brewood Industrial and Provident Plate Manufacturing society. Zij werd door 7 arbeiders met een kapitaal van 13 p. st. gegrond. De meeste van dergelijke vereenigingen zijn van veel jongere dagteekening dan de distributive vereenigingen en dan ook minder talrijk in leden.
De arbeiders die het meest tot de productive vereenigingen toetraden, behoorden tot de élite van hun stand. Hunne vlijt, eerlijkheid, zedelijkheid en kunde deden hun het vertrouwen van het publiek winnen en dit spoorde hen tot grootere werkzaamheid aan. Van daar de aanzienlijke uitbreiding die vele dier vereenigingen hebben verkregen. Een dergelijk doel als de productive vereenigingen zich voorstellen, wordt op een andere wijze bereikt door het deelgenootschap van de arbeiders in de winsten van den patroon: het Industrial Partnership. Hier is

{==378==} {>>pagina-aanduiding<<}
de arbeider of deelgenoot in het kapitaal of alleen in de winsten van den arbeid. Eene parlements-acte van 5 Julij 1865 maakte de toepassing van dit stelsel gemakkelijker door de beperkte verantwoordelijkheid op dergelijke aandeelen uit te strekken. De vruchten van deze wijze van arbeiden en winstverdeeling waren zeer gewenscht, omdat de ijver van den arbeider er door opgewekt, de goede betrekking tusschen werkman en patroon er door bevorderd wordt. Men schat dat tegenwoordig 8 à 10,000 arbeiders in zoodanige verhouding tegenover hunne patroons staan. Men begrijpt ligt hoezeer zulk een stelsel tot verheffing van den stand der arbeiders moet strekken.
Eindelijk heeft zich de coöperative beweging op eene wijze geopenbaard, die zoowel wegens de middelen als om het doel dat de arbeiders daarmede trachten te bereiken, de bezorgdheid van de welgezinden in den lande heeft gaande gemaakt. Wij bebedoelen de vereenigingen tot het volhouden van werkstakingen. Zij ontstonden uit het bewustzijn van de tegenstelling van kapitaal en arbeid, daar de arbeiders meenden dat zij door aansluiting van productieve krachten een sterken dam zouden kunnen opwerpen tegen de eischen van het kapitaal. De strikes schenen den arbeider het meest voor de hand liggende middel, om eene daling der loonen te voorkomen of loonverhooging te verkrijgen.
Het laat zich begrijpen, dat de arbeider, die in den regel niet ver vooruit ziet, vermeende verdrukking daardoor denkt te kunnen tegengaan, dat hij den producent zijne medewerking aan den arbeid ontzegt, in de onderstelling, dat de werkgever liever in eene loonverhooging zal toestemmen, dan zijne onderneming te laten varen. Eene plotselinge staking van den arbeid en loonderving is dan ook het eerste gevolg van zulk een maatregel.
De strikes zijn derhalve gevaarlijke doch stompe wapenen, naar welke door de arbeiders in een oogenblik van opgewondenheid gegrepen wordt, omdat het hanteren dier wapenen zoo gemakkelijk is, ofschoon het in den regel veel offers kost, zonder daarom tot eene glansrijke overwinning te leiden. In den grond berust de strike op een gezond denkbeeld. De verhouding tusschen arbeider en arbeidsgever moet toch als een verdrag worden aangemerkt, dat door elke partij om bijzondere redenen kan verbroken worden, en zoowel door het individu

{==379==} {>>pagina-aanduiding<<}
als door de massa. Wanneer nu allen gelijktijdig het verdrag verbreken, dan hangt de vernieuwing der overeenkomst van hem af, voor wien zij het meeste belang heeft. Wanneer het kapitaal - de ondernemer - geen andere overeenkomst kan sluiten, dan is hij ten laatste wel gedwongen toe te geven. Dit denkbeeld werd door de Engelsche arbeiders op breede schaal in toepassing gebragt. Wanneer het namelijk gelukt, om onder de arbeiders een naauw, wel georganiseerd en op onderlingen bijstand steunend verband tot stand te brengen, dan moet daardoor het ongerief, dat de arbeiders met elkaâr in concurrentie treden, opgeheven en het verlies voor enkelen minder zwaar worden. Die ondersteuning van de eischstellenden en de verpligting die zij bij de toetreding tot den bond op zich hebben genomen, maken het hun mogelijk hun tijd af te wachten tot dat hunne eischen worden ingewilligd.
Tot bereiking van dit doel hebben zich velen vereenigd, een ondersteunings-fonds gesticht en eene strenge tucht aan de leden voorgeschreven. De trade-society en trade-union namen dit doel in haar pogramma op, en bragten dit op zulk eene nadrukkelijke wijze ten uitvoer, dat haar eigenlijk doel zich heden ten dage daartoe hoofdzakelijk bepaalt, ofschoon haar oorspronkelijk doel was de ondersteuning der leden bij ziekte, overlijden, werkeloosheid of dergelijke ongevallen. Sedert een vijftiental jaren hebben zij echter haar hoofddoel van de strikevraag gemaakt.
Gelijke belangen deden de arbeiders van verschillende nijverheidstakken zich aansluiten tot eene ontzaggelijke en vreeswekkende massa, die het kapitaal dwong aan hare eischen te voldoen.
In 1866 telden de onderscheidene trades-societies meer dan een half millioen leden, die over aanzienlijke fondsen konden beschikken, grootendeels door de leden bijeengebragt. Het juiste bedrag van het gezamenlijk kapitaal is natuurlijk niet op te geven, wegens den geheimzinnigen sluijer, waarmede de handelingen van dergelijke vereenigingen gewoonlijk bedekt wordt. Maar uit de bekend gemaakte staten van enkelen kan men eenigermate besluiten tot den magtigen omvang dier vereenigingen. De Amalgamated Society of Engeneers, Machinists, Millwrights and Patern-makers telde in 1866 30,984 leden met een jaarlijksch inkomen van 75,672 p. st., en een zuivere balans van 115,357 p. st. Die vereeniging is in

{==380==} {>>pagina-aanduiding<<}
229 afdeelingen, over Engeland en Wales, 32 in Schotland en 34 in de koloniën verspreid. Zij heeft in 15 jaren van haar bestaan voor haar doel 484,717 p. st., waarvan 279,840 p. st., tot ondersteuning van werklieden verstrekt, die aan werkstakingen hebben deelgenomen, en slechts 115,127 p. st tot ondersteuning aan zieken. De amalgamated Society of Carpenters and Joiners telde in 1866 8002 leden, over 187 afdeelingen verspreid, met een beschikbaar kapitaal van 13,052 p. st. en eene uitgave in dat jaar van 11,808 p. st. De operative House Carpenters and Joiners Society telde in den aanvang van 1867 10,000 leden, over 150 afdeelingen verspreid.
De Friendly Society of operative Masons had in November 1867 17,762 leden met 278 afdeelingen, die over een jaarlijksch inkomen van 17,746 p. st. en een kapitaal van 12,334 p. st. kon beschikken. De amalgamated Tailors of Engeland in Manchester telden in 1866 11,060 leden, de Friendly society of Ironfounders of England, Ireland and Wales 10,669 leden.
Zoo als we vroeger reeds medegedeeld hebben, vereenigen zich enkele Trade-Societies tot grootere maatschappijen, om zich met hare fondsen wederzijds te ondersteunen. Op deze wijze ontstond o.a. de Miners National Association, die in 1864 reeds meer dan 86,000 leden telde, de Sheffield Association of organized Trades, de London Trade-Union met 6000 leden. Gemeenschappelijke belangen worden op algemeene vergaderingen, meetings, besproken. In 1866 werd eene zoodanige meeting in Sheffield gehouden, waaraan omstreeks 180,000 personen deel namen en waar de United Kingdom Alliance of Organized Trades als eene grootsche verwezenlijking van het denkbeeld der arbeiders-organisatie gegrondvest werd. Deze vereeniging hield in 1867 te Manchester eene meeting, waar meer dan 192,000 arbeiders in St. Martins Hall bijeenkwamen. Het laat zich begrijpen, dat dergelijke vereenigingen door zulk eene massale aan eensluiting in kracht winnen. Behalve de bereiking van het naaste doel, werken zij tevens mede tot bevordering van eenheid van stand. Ofschoon de middelen, die somwijlen aangewend worden om het doel te bereiken, afkeuring verdienen, zoo mag men echter uit die enkele feiten niet tot de veroordeeling van alle dergelijke vereeni-
{==381==} {>>pagina-aanduiding<<}
gingen besluiten. De daden van geweld, die van elk harer leden aan den dag komen, zijn veelal in strijd met de bedoelingen van de vereeniging. De meeste Trades societies en unions stellen op den voorgrond en als hoofddoel, om verschillen met de patroons langs den minnelijken weg te vereffenen en regt en billijkheid te doen zegevieren. Wanneer de leden eener vereeniging eene strike willen aangaan, dan moeten zij dit eerst aan het centraal comité kenbaar maken en het waarschijnlijk bedrag der door zulk eene strike buiten werk gestelde personen, benevens de kansen van welslagen opgeven. Het comité doet dan eene aanvraag bij de
onderscheidene onderafdeelingen, berekent de waarschijnlijke kosten van de strike, brengt die in overeenstemming met de voorhandene fondsen, en wanneer de meerderheid de noodzakelijkheid van de strike erkent en tot hare volvoering besluit, dan beproeft het comité in vele gevallen eerst eene minnelijke schikking met de arbeidgevers en ook als dit mislukt, besluit men tot eene algemeene werkstaking.
De werkeloozen erlangen dan, zoolang de werkstaking duurt, eene ondersteunning uit de fondsen. Geen der leden mag in dien tijd werk zoeken of aannemen van een patroon in de strike betrokken en men zorgt, zoo veel mogelijk, dat geen vreemde arbeider met hen in concurrentie treedt.
De nadeelige gevolgen, die de strikes in den regel voor dergelijke vereenigingen in het algemeen en hare leden in het bijzonder opleveren, doen gewoonlijk den weg van minnelijke schikking bij aanvrage tot loonverhooging inslaan. Er worden dan uit de patroons en arbeiders scheidsregters benoemd, boards of arbitration. Langs dien weg worden dan vele verschillen vereffend en daardoor veel kwaad voorkomen.
Op staatsburgelijk gebied hebben de arbeiders ook niet stil gezeten. De parlements-reform van 1832, die reeds grove onbillijkheden in het vertegenwoordigen van het parlement had opgeheven, bleef voor den arbeidersstand nog een vrome wensch, totdat na veeljarige vruchtelooze pogingen in de parlements-zitting van 1866/67 een regerings-bill werd aangenomen, waardoor de vertegenwoordiging in het parlement zelfs tot de arbeiders werd uitgestrekt.
Ofschoon de massa der Engelsche arbeiders zich nog niet in eene gewenschte mate van welvaart mag verheugen, zoo hebben de boven aangevoerde middelen echter den weg aangewe-
{==382==} {>>pagina-aanduiding<<}
zen, waar langs ieder tot verbetering van zijn toestand kan geraken. De geest van vereeniging, die zich zoo krachtig geopenbaard heeft, wrochtte op het gebied van beschaving en verstandelijke ontwikkeling ook veel goeds. Billijk oordeel en verstandig verzet nemen thans de plaats bij hen in voor het vroeger door hen geoefende ruw geweld. Daardoor worden zij een integrerend deel in den staat, dat gelijke aanspraken kan doen gelden en een aanzienlijk gewigt in de schaal legt bij de oplossing van belangrijk vraagstukken van den dag. Zij oefenen door hunne menigte in de politieke schaal een zeker tegenwigt uit tegenover de geldaristocratie en verkrijgen bij haar den noodigen steun, waar er sprake is van de bevordering hunner belangen.

(Wordt vervolgd,)





{==383==} {>>pagina-aanduiding<<}

Buitenlandsche letterkunde.

Losse schetsen.

Nathanael Hawthorne 1).

In het intieme levensboek van een beroemd, sinds kort gestorven romandichter te bladeren; de bonte reeks van adversaria, invallen, opmerkingen, enz. nu en dan losweg door hem op het papier geworpen, te monsteren; in die vluchtige aanteekeningen zijn doorgaand karakter, de richting van zijn geest en tevens de zaadjes op te sporen, waaruit de geurige bloemen zijner verbeelding van lieverlede zijn omhooggeschoten: - zulke napluizingen hebben iets genotrijks.
't Is waar, de oogst kan soms tegenvallen. Toen, ongeveer een tweetal jaren geleden, het ‘dagboek’ van Alfred de Vigny, mede als oeuvre posthume door een vriendenhand gepubliceerd, het licht zag, en daardoor zeer onverwachts voor het publiek het gansche, uit bitterheid en vertwijfeling saamgevoegde weefsel dier, naar men meende, zoo harmonisch gestemde dichterziel werd ontsluierd, - hadden velen misschien liever gewenscht van deze illusieroovende verrassing verschoond te zijn gebleven.
Zulk een wensch echter zal de lectuur van Hawthorne's Note-Books gewis bij niemand doen oprijzen. Integendeel! zoo van eenige, dan mag van déze, in de papiertasch eens overleden

{==384==} {>>pagina-aanduiding<<}
schrijvers gevonden aanteekeningen gerustelijk worden gezegd, wat in het motto voor het boekske vermeld staat, dat zij de uitdrukking zijn van a peaceful and gentle heart; zij dragen tot opluistering, niet tot ontsiering bij van het beminnelijk beeld des Amerikaanschen schrijvers, zoo als dat in al zijn grootere en kleinere werken onwillekeurig reeds staat afgedrukt.
Niet - als wilde ik hiermeê beweren, dat Hawthorne juist zulk een vroolijken blik op de wereld en het menschdom placht te slaan; dat het leven zich bij voorkeur van zijn rooskleurige en lachende zijde aan hem vertoonde - verre van dien. Veeleer, evenals meestal zijn ‘romans’ en ‘vertellingen,’ zoo zijn ook deze, zelfs de meest zonnige, beschouwingen als overtogen met een floers van weemoed, van stille, onuitsprekelijke melancholie. Groote verwondering kan dit niet baren bij een man van zulk een grübelende, in zich zelve gekeerde natuur, die zijn leven lang zich als 't ware op de microscopische studie van het menschelijk gemoed heeft toegelegd; bij een dichterlijk wijsgeer, die aan groote verbeeldingsgaven eene schier vrouwelijke teederheid van gevoel paarde; wiens geest, in den omgang met Emerson en van soortgelijken gescherpt, al de banen van menschelijk gepeins had doorloopen; en die een groot gedeelte zijns levens ambteloos, ver van het stadsgewoel, in den schoot zijner familie en van de Natuur, die hij hartstochtelijk lief had, zijn tijd tusschen bespiegeling en letterarbeid verdeelende, heeft doorgebracht.
Toch is er hoegenaamd niets bitters of zwartgalligs in zijn levensbeschouwing; zij ademt meer la douce melancolie van iemand, met uiterst fijne voelhorens bedeeld, die na het wezen der meeste dingen tot op den bodem te hebben gepeild, de voorkeur gaf boven de naakte werkelijkheid aan het verkeer in een afgetrokkene, denkbeeldige wereld; die zich 't gelukkigst gevoelde te midden van zijn boeken, zijn boomen en van weinige intimi; die stof te over had voor de behoeften van hart en geest in het opmerken van de duizend dagelijksche kleinigheden om hem heen, en in de spelingen van zijn dichterlijke phantasie. Bij uitnemendheid toch - en als zoodanig neemt Hawthorne een eenige en gedistingueerde plaats in onder de Amerikaansche romanschrijvers - was het schoonheids-, het dichterlijk gevoel sterk bij hem ontwikkeld; zijn oog voor het opmerken van het pittoreske, schilderachtige in natuur en menschenwereld

{==385==} {>>pagina-aanduiding<<}
gescherpt. Wat andere, meer practisch ontwikkelde wezens gevoelen bij het vernemen van belangrijke beurstijdingen, een menisterieele crisis, den uitslag van een gewichtigen verkiezingstrijd, enz - diezelfde sensaties, daaraan geëvenredigde zielstrillingen ondervond hij bij de speling b.v. van een geestig lichteffect, bij het aanschouwen van een bevallig kindergroepje, het murmelen van een beek, den roodachtigen gloed van een herfstzon, de geuren van het woud, enz. Hij behoorde tot die menschen, waarvan Gautier zingt:

‘Un air de tête heureux, une forme de jambe, 
Un reflet qui miroite, une flamme qui flambe, 
Il ne leur faut pas plus pour les faire contents.’ 

In één woord - hij leidde grootendeels 't geen men noemt een verbeeldingsleven. Hij leefde met zijn hart en stond zoodoende wel een weinig bezijden de gewone wereld....Zich ‘ongelukkig’ voelen kunnen dus gestemde gemoederen nooit; maar zij missen uit den aard der zake dien helderen, opgeruimden blik op menschen en dingen, die gemeenlijk het deel is van hen, die de wereld meer van haar buitenzijde en oppervlak te plegen te bezien.

‘Alles Vergängliche 
Ist nur ein Gleichniss.’ 

Wie op dit door den dichter aangegeven standpunt staat, ziet de verschijnselen van het leven in een ongewoon licht, als door een gekleurd glas.
Vooral Hawthorne's verbeelding tastte bij voorkeur in de donkere schuilhoeken van het, door een of anderen misdaad bezwaard of door geheime kwellingen gefolterd gemoed; kroop liefst op den bodem rond van het geheimzinnige, angstwekkende of, zoo als ze duitschers zouden zeggen: romantisch-gespensterhafte; pluisde gaarne al de draden uit van het verborgen lijdensweefsel in den boezem van zijn evenmensch. Hij was verwant aan de familie der grands tristes; alleen - in plaats van door tintelenden humor of door snijdende sarcasmen, gaf hij zijn overvol hart lucht door een half-weemoedigen glimlach, als iemand die:

‘...........had learned this book of man 
Full of the notes of frailty, and compared 
The best of glory with her sufferings.’ 

In den regel plegen zulke gevoelige naturen, als zij pen of palet hanteeren, zich ook door bijzondere fijnheid van opmerking

{==386==} {>>pagina-aanduiding<<}
en penseelsbehandeling te onderscheiden. En inderdaad, indien iemand het geheim verstond, om nevens de nacht- ook de lichtzijden, het kleinste, warme zonnetintje zoowel als de nauw merkbare schaduwtjes in de dingen van het gewone leven op te speuren en te doen uitkomen, dan was het Hawthorne.
In het schilderen van de intiemste aandoeningen en gevoelens, in het vertolken van het geringste gebarenspel, heeft hij zijn wedergade niet; en hij doet het als geboren dichter en kunstenaar. Zijne phantasie vergroot wel is waar, maar zij adelt tevens alles wat haar oog omvat; zij hult alle voorwerpen in een doorschijnend poëtischen, men zou haast geneigd zijn te zeggen bovenaardschen gloed; zij vermijdt, aan eene Sylphide gelijk, al het vulgaire, het grof zinnelijke. Geen juister karakteristiek is er dan ook van zijne Muze gegeven, dan deze: ‘ideally true to the real.’

Tot dusver was mij geen eigenlijk gezegde biographie van den overleden schrijver - hij stierf dan ook eerst in Mei 1864 - onder de oogen gekomen. Ook de Introduction van den uitgever der Note-Books, den heer Conway, bevat niet meer dan een vluchtig overzicht. Er bestaat intusschen eene van de hand van Curtis, een van Hs. vrienden. Maar - gelijk de heer Conway zeer terecht opmerkt - wie naar een getrouwe levens- en karakterbeschrijving van Hawthorne begeerig is, geve zich de moeite en raadplege liefst zijne werken zelve. ‘His works have a singularly autobiographical character’. Men vindt daarin niet alleen hem zelven, maar ook al de plaatsen waaraan zich de belangrijkste herinneringen van zijn leven vastknoopten, en zelfs de verschillende menschen, waarmeê hij in aanraking is geweest, haarfijn beschreven terug.
Hawthorne toch - gelijk ik reeds ter loops te kennen gaf - was een bij uitnemendheid prikkelbare, voor de geringste indrukken gevoelige natuur. Wat Goethe van Schiller placht te zeggen, dat deze ‘als een gepeld ei’ moest worden aangevat, datzelfde gold ook van hem. ‘Al zijn zenuwen, schrijft de heer Conway, lagen bloot. Bij de aanraking met een onsympathetische persoonlijkheid kromp zijn geheele wezen als 't ware ineen.’ Geen wonder dan ook dat alles, wat zijn gemoed wezenlijk aandeed, er diep in wegzonk, als 't ware in

{==387==} {>>pagina-aanduiding<<}
zijn bloed en sappen werd opgenomen, maar - om later in een of andere zijner letterkundige producties weer verheerlijkt te voorschijn te komen; 't geen slechts dit onaangenaam gevolg had, dat iedere nieuwe levensondervinding, 't zij een aangename of onaangename, eene soort van heroïsche proef voor hem was. ‘Wie hem alleen van de buitenzijde gadesloeg, hem bloot in de bescheidenheid en beminnelijkheid van zijn wezen kende, vermoedde zeker weinig (zegt genoemde schrijver) met welk een geweldigen storm van ziedende hartstochten deze natuur had te kampen gehad, om tot die kalme heerschappij van den geest over de zinnen te geraken. Diep, op den bodem van zijn gemoed, lag de vruchtbare akker waar al de zaadjes, die er gaandeweg in waren gevallen, ontkiemden.’
Trouwens er behoort geen zeldzame intuïtie-gave toe, om de sporen dier sensitiveness, zoomede den gloed van een, hoewel onder tucht gebracht, doch van nature rijk en weelderig temperament in zijn schriften overal tusschen de regels te zien heenschemeren.

‘Toen ik de eerste maal - dus verhaalt de uitgever der Note-Books in den aanvang van zijn kleine levensschets - Nathanaël Hawthorne te zien kreeg, werd ik getroffen door zijn indrukwekkend voorkomen. Hij telde toen ongeveer vijf en veertig jaren; zijn kloeke, rijzige gestalte zou aan die van een athleet van beroep hebben doen denken, indien niet die forschheid getemperd ware door iets ongemeen bevalligs en bescheidens in al zijn bewegingen. Het zware voorhoofd en de donkere wenkbrauwen, door zwarte lokken omsloten, de breede neus en mond hadden licht - ware er een andere ziel achter verscholen geweest - het vermoeden kunnen wekken, dat men een groot veldoverste, of staatsman; iemand, gedreven door sterke hartstochten en geweldige eerzucht, voor zich had. Maar die indruk verdween geheel onder den vriendelijken gloed, die uit zijn groote, donkere, zachte oogen straalde, een glans wierp over zijn gelaat en, om zoo te spreken, op geheel zijn wezen een geestelijken stempel drukte.’
Hij bewoonde destijds in het dorp Concord, zijn lievelingsoord, met zijn jonge vrouw een oude, schilderachtig gelegen dorpspastorie, hem door zijn vriend Emerson afgestaan; 't was die sedert beroemd geworden woning, waar hij de gelukkigste

{==388==} {>>pagina-aanduiding<<}
jaren zijns levens sleet en tal van də kinderen zijner verbeelding ontstonden. Men vindt al die typen in The Mosses from an Old Manse, het werk waardoor hij 't eerst ook aan deze zijde van den oceaan de aandacht op zijn naam heeft doen vestigen. Hij leefde toen nog ambteloos, gedeeltelijk van de vruchten zijner pen, en ik geloof dat, zoo men in zijn hart had kunnen lezen, zulk een leven - een dichterlijk otium - 't meest met zijn innerlijke neigingen zou hebben gestrookt. 't Koste al den drang en de overredingskracht zijner vrienden om hem tot het aannemen eener maatschappelijke betrekking te bewegen. Hij had toen kort te voren zijn eerste lettervrucht, een deeltje nl. van zijn Twicetold tales (‘Overdrukjes’ zouden wij zeggen) in 't licht gegeven, waardoor - vreemd genoeg - zijn naam voor 't eerst bij zijn landgenooten bekend was geworden; in hun oorspronkelijken vorm toch, dien van maandschrift-artikelen, had niemand op deze, inderdaad bevallige verhaaltjes gelet, laat staan ze gewaardeerd. Zelfs nú nog meenden velen dat ‘Nathanaël Hawthorne’ slechts een nom de guerre was, half aan de ‘Schrift,’ half aan de ‘haagdorens’ van Massachusetts (des schrijvers geboortegrond) ontleend; - zonder twijfel voor den auteur een alleraangenaamste verrassing, die hem dan ook schertsend de opmerking uit de pen deed vloeien, dat hij een tijd lang de onbekendste schrijver in heel Amerika was.
Zijn later gevolgde romans intusschen, de Old Manse. The house of the seven gables, en The scarlet letter, enz. maakten spoedig aan die vergetelheid een einde en bezorgden hem eene reputatie, geëvenredigd aan de wezenlijke hoogte van zijn talent.

Al deze verhalen en vertellingen zijn als doorvlochten met Hawthorne's persoonlijke herinneringen. Met grooter nauwkeurigheid dan van den keurigsten biograaf schilderen zij ons al de plaatsen en gestalten, al de tooneelen, al de levenlooze en bezielde voorwerpen, die achtereenvolgens zijn verbeelding hebben bevolkt; en fijner, dan de scherpzinnigste physioloog zou vermogen, leggen zij al de aandoeningen, al de trillingen, al de geheime sympathiën van zijn hart voor ons bloot. En niet slechts schetsen zij ons het tegenwoordige maar ook het verledene; niet slechts plaatsen, menschen en zeden, zooals ze thans zijn, maar zooals ze in verloopen eeuwen bestonden. De geheele geschiedenis, om zoo te zeggen, van Nieuw-Enge-
{==389==} {>>pagina-aanduiding<<}
land, van de dagen der sombere puriteinen af, verrijst in beelden voor onzen blik; - want Hawthorne's phantasie bezat de verwonderlijke gave om lang verleden typen als 't ware te doen herleven in die, welke dagelijks hem omringden, zoodat hij terecht de eerste dichterlijke beschrijver van de oudste geschiedenis zijns vaderlands mag worden genoemd.

Tot zijn vroegste souvenirs behoort de oude, pittoresk aan de zeekust gelegene stad Salem, waar eertijds de stamvader van zijn geslacht zich met der woon was komen vestigen en waar ook hijzelf in 1804 het levenslicht heeft gezien. De grillig gebouwde gevels, de spookachtige galgenhenvel, de menigerlei overblijfselen in deze voormalige puriteinenzetel, herinnerende aan de dagen, toen men nog heksen verbrandde en ontrouwe echtgenooten, met een scharlaken roode letter A (adulteress) op de borst gespeld, openlijk aan de kaak tentoonstelde, boden een welkom voedsel aan zijn sombere phantasie. Hier verzamelde hij, op zijn eenzame nachtwandelingen door de holle, spaarzaam verlichte straten, reeds de voorbereidende bouwstoffen voor zijn House of the seven gables; hier ging dagelijks zijn schildersoog te gast aan de forschgebouwde zeelieden en werd ongetwijfeld ook de grond gelegd voor die hartstochtelijke liefde voor strand- en zeegezichten, baden enz., die hem zijn gansche leven door is bijgebleven. Men heeft vooral de inleiding voor de scarlet letter slechts te doorbladeren, om te ontwaren hoe diep al die tooneelen van zijn geboorteplaats in zijn geest stonden geprent.
Vervolgens Roxbury, waar hij een tijd lang zich bij eene socialistische vereeniging, de zoogenaamde Brook-farm-community heeft aangesloten - waarover straks nader. In weerwil van het utopische dier onderneming bleven èn die plek èn de daar gevonden vriendenkring hem steeds dierbaar, getuige zijn Blithedale romance.
Maar de plaats waar zijn hart bijzonder, eigenlijk 't meest aan is gehecht geweest, waar het om zoo te spreken geheel meê is samengegroeid, was het reeds genoemde dorp Concord, zijnde dit het plekje van zijn eerste zalige huwelijksjaren; van zijn dagelijks samenzijn met Emerson, Longfellow e.a. van gezellige interviews met zijn Boston'sche vrienden; van geheel den sympatheti-
{==390==} {>>pagina-aanduiding<<}
schen kring waarbinnen zijn talent in stilte zich heeft ontplooid; - en, zoo ooit onder de schaduw van liefelijk geboomte, in landelijke eenzaamheid een mijmerende dichterziel heerlijke droomen heeft gedroomd, dan was het Hawthorne dolende, alleen of aan de zijde van zijn gade, door de schilderachtige omstreken van zijn innig geliefde, zijn onvergetelijke old manse.
Tal van bladzijden der hier door mij aangekondigde passages uit zijn Note-Books, zijn ook aan dat tijdperk ontleend. Boven menige dezer vluchtig, au jour le jour neêrgeschreven aanteekeningen, of geurig en met dichterlijke hand weergegeven natuurindrukken, leest men de naamteekening: Concord. Nu eens is het een geestverheffend onderhoud met Emerson; of het genot van een bad in de rivier die achter zijn woning stroomt; of een indruk van lenteweelde; of een prettige rid te paard naar het naburige Boston; of iets schilderachtigs, dat op de wandeling zijn oog heeft getroffen; of zijn lonely gevoel bij een korte afwezendheid zijner vrouw, 'tgeen hij beschrijft. Dan weer zijn het bespiegelingen over het menschdom in 't algemeen, wijsgeerige Boutade's, invallende gedachten enz., die hem uit de pen vloeien. Onder en te midden van dat alles schreef en arbeidde hij vlijtig.
‘O!’ - dus luidt het ergens, op een kouden natten Aprilsdag, toen hij zich ten gevolge van aanhoudende inspanning een weinig uitgeput en opgeschikt tot werken gevoelde - ‘O! hoe zalig zou het zijn, als ik eens niets had uit te voeren! Dan zou ik ieder duimpje, elke haarbreedte van de ontwikkeling van het saizoen oplettend gadeslaan; geen enkel blaadje zou zich in de buurt van mijn woning ontplooien, zonder dat ik er het oog op hield. - Thans, helaas! met het gewicht van mijn dagelijksche arbeidstaak beladen, is mijn geest niet vrij genoeg voor zulke waarnemingen. Ik kan nu den gang der ontwikkeling van de natuur slechts in 't groot volgen...’ enz.

Inderdaad - het uitenleven was aan Hawthorne besteed! Wij kunnen het (uit een letterkundig oogpunt) nogtans kwalijk betreuren, dat zijn idyllische rust in dat Eden niet altoos ongestoord is gebleven. Anders toch zouden hoogst vermoedelijk, noch zijn The scarlet letter - de somberst getinte, aandoenlijkste van al zijn romantische voortbrengselen; een treffende bijdrage tot kenschetsing van de zeden der oude puriteinen en

{==391==} {>>pagina-aanduiding<<}
een meesterstuk tevens van haarfijne gemoedsoutleding, - noch Transformation ooit het licht hebben gezien. De stof namelijk voor eerstgemelden roman vond hij te Boston, waar hem, door bemiddeling van zijn vriend Bancroft, eerlang eene betrekking aan het Custom-house werd opgedragen. Op zekeren dag snuffelend onder oude papieren aldaar, viel hem toevallig een decreet in handen, waarin beschreven stond, dat een vrouw, van schending der huwelijkstrouw overtuigd, met de letter A op de borst gespeld, aan de kaak moest worden gesteld. - Een vriend, hem in de lezing van dit stuk verdiept ziende, fluisterde onmiddellijk iemand die nevens hem stond in de ooren: ‘Wij zullen van die letter A spoedig iets naders vernemen.’
Er behoorde intusschen een verbeelding, een diepte van gevoel toe, als alleen Hawthorne bezat, om aan deze schijnbaar geringe omstandigheid het doek te ontleenen voor een schildering van zulk aangrijpend en roerend effect, als The scarlet letter ons te bewonderen geeft. Niet zonder reden betitelt de heer Conway dien roman als: the great New-Engeland Epic; karaktertypes als van Hester Prynne en Ds. Dimmesdale behooren tot het verhevenste wat de Amerikaansche litteratuur tot dusver in het genre van tragische poëzie heeft aan te wijzen.
Ook in andere opzichten opende die verplaatsing een nieuw veld van studie voor Hawthorne's opmerkzamen geest. Geen twijfel toch, of de Pyncheon's en Maule's, de Westervelt's en Fauntleroy's en meer andere figuren, die in zijn mede omstreeks dien tijd verschenen The house of the seven gables en in zijn Blithedale romance een belangrijke rol spelen, zijn in mindere of meerdere mate de kopijen van origineelen, met wie hij door die maatschappelijke betrekking te Boston [later te Salem] in aanraking en somwijl in botsing is geweest. Zoo wreekte zich de dichter van den hem opgedrongen proza-last.

Er is, gelijk ik vroeger reeds opmerkte, iets verwonderlijks fijns in Hawthorne's wijze van gemoeds-analyse. Hij moet niet alleen de menschen met wie hij omging, maar ook zichzelven gestadig als door een vergrootglas hebben bezien; ja, voor wie een weinig tusschen de regels weet te lezen is het, meen ik, dan ook niet moeielijk in sommigen zijner romanfiguren, behalve

{==392==} {>>pagina-aanduiding<<}
de portretten van anderen, hier en daar ook de trekken van zijn eigene physionomie te ontdekken. Zoo wordt b.v. in The House of the Seven Gables, dat bij uitnemendheid delicaat gepenseelde verhaaltje (denkt maar, om iets te noemen, aan de unieke beschrijving van de statige oude vrijster, Miss Hepzibah Pyncheon, zooals zij, door de harde noodzakelijkheid gedreven, met een heimelijk bloedend hart voor 't eerst haar winkeltje opent) o.a. ook een zeker karakter met een meesterschap, een finesse geteekend, die 't onmogelijk maakt de gedachte te onderdrukken, dat er een zweem, hoewel ook niet meer dan een zweem, van verwantschap tusschen den schilder en het door hem geschetste beeld moet hebben bestaan.
‘'t Scheen geheel in Clifford's natuur te liggen - zegt Hawthorne - een Sybariet te zijn. Men gistte willekeurig die neiging, zelfs te midden van dat oude, doodsche vertrek, alleen reeds in de wijze waarop zijn blik als met magnetische kracht door het spel der zonnestraaltjes, die op de bladeren heen en weer dansten, werd aangetrokken. Men speurde haar in het kennelijk welgevallen waarmee hij een vaas met bloemen gadesloeg, en in de manier waarop hij haar geur inademde; zij verried zich in den onwillekeurigen glimlach, die zijn gelaat verhelderde, zoo vaak zijn oog op “Phoebe” rustte, wier frische, volle jeugdige vormen aan zonneschijn en bloemengeur deden denken; en niet minder duidelijk uitte die liefde voor, die onweerstaanbare behoefte aan het schoone zich bij hem in de evenzeer instinctmatige behoedzaamheid, waarmeê hij zijn blikken telkens van de hoekige gestalte zijner gastvrouw (Miss Hepzibah) afwendde en ze in een tegenovergesteld gedeelte van de kamer liet dwalen. Arme miss Hepzibah! - Toch was het waarlijk Clifford's schuld niet. Hoe kon hij - geel als ze er uitzag, zoo vol rimpels, somber gestemd, met dien afschuwelijken tulband op het hoofd, en die leelijk opgetrokken wenkbrouwen - hoe kon hij bij mogelijkheid met genoegen naar haar zien? Maar was hij haar dan geene liefde verschuldigd, voor al 't geen zij jaren lang in stilte voor hem had gedaan? Neen, hij was haar niets schuldig. Eene natuur als die van Clifford kan geen verbindtenissen van dien aard aangaan. Menschen van zoodanige bewerktuiging - ik zeg dit, zonder hen te beoordeelen, noch ook om iets op de onafwijsbare verplichtingen af te dingen, die op menschen van een anderen stempel rusten -
{==393==} {>>pagina-aanduiding<<}
zijn in den grond van hun wezen altoos zelfzuchtig.’
't Behoeft nauwelijks herinnerd te worden, dat hier in de laatste regels het punt van vergelijking lang heeft opgehouden.

Hawthorne's wèlgelijkende beeltenis, zijn portret ten voeten uit - gelijk hij zelf heeft bekend - vindt men in The blithedale romance, onder welken titel hij eene, hoewel in phantastisch, toch zeer doorschijnend gewaad gehulde periode uit zijn jongelingsleven, waarvan ik straks reeds met een enkel woord gewag maakte - die namelijk van zijne betrekking tot de Brook-farm-Community - aan de vergetelheid heeft ontrukt.
't Is moeielijk, binnen de enge grenzen dezer schets en ook bij gebrek aan genoegzaame stellige bescheiden, een volledige karakterbeschrijving te geven van die socialistisch gekleurde Vereeniging - in Amerika vooral een dertig jaar geleden onder de benaming van ‘The transcendental movement’ algemeen bekend; de anthentieke geschiedenis dier broederschap moet nog altoos beschreven worden. Naar den ‘roman’ van Hawthorne te oordeelen - die zelf intusschen slechts gedurende één enkelen zomer in haar midden heeft vertoefd - droeg zij een vrij utopisch karakter. Niettemin heeft zij haar mannelijke zoowel als vrouwelijke leden en begunstigers geteld onder Amerika's hoogsten letterkundigen adel: Channing (een neef van den beroemden prediker), Theodore Parker, Emerson, George Ripley, den dichter Dana, Margaretha Fuller en meer anderen. Zoo 't schijnt, was het een poging, ten doel hebbende om een nieuwe, op betere, meer ‘broederlijke’ beginselen rustende, maatschappelijke organisatie in 't leven te roepen dan de tot dusver bestaande.
Zij die tot de Vereeniging toetraden, of die haar wel met hun kapitaal of geestesgaven ondersteunden - mannen zoowel als vrouwen - behoorden allen zonder onderscheid tot de woordvoerders van ‘jong’ Amerika. Door de lectuur van Fourier, Owen en andere socialistische schrijvers, ook van Carlyle, waren zij tot de overtuiging ontwaakt, dat het éénige geneesmiddel voor de door en door kranke maatschapij hierin bestond, dat men ‘gezamenlijk’ zijn levenswijze op een volslagen nieuwen voet poogde in te richten. Voor ‘concurrentie,’ moest broederlijke samenwerking in de plaats treden. - Door combinatie van kapitaal en arbeid zoude, meenden zij, ieder voor zich van menige knellende zorg zich

{==394==} {>>pagina-aanduiding<<}
on theven zien en oneindig meer tijd en gelegenheid winnen voor verstandelijke en geestelijke ontwikkeling..
Vol geestdrift sloot ook Hawthorne die, toen nog pas gepromoveerd, het hoofd vol had van jeugdige idealen, zich bij de oprichters en - oprichtsters aan.
Ongelukkig bleek later, dat de plek tot proefneming gekozen - eene oude hoeve op acht mijlen afstands van Boston gelegen - wat de gesteldheid van den grond betrof, veel te wenschen overliet, 't geen dan ook een der hoofdoorzaken is geweest van de later gevolgde ontbinding der broederschap. Zeven jaren lang heeft ze niettemin zich weten staande te houden. Schoon, gelijk ik zeide, de leden meest allen, ook op godsdienstig gebied, tot de zeer geavanceerde school behoorden, pasten ze hun radicale begrippen uitsluitend op het handelsgebied toe. Van Mormonisme en diergelijke fraaiigheden onder hen geen spoor! De kerk bezocht ieder - Hawthorne zelf deed dit nooit - waar ter plaatse hem zulks goed dacht. De familiën woonden 't zij vereenigd, 't zij elk afzonderlijk, naar ieders keuze. 't Stond een elk vrij de soort van arbeid te kiezen, waartoe hij de meeste roeping gevoelde. Aanvankelijk geschiedde de betaling bij het uur - later evenwel was die geëvenredigd aan de volbrachte taak. Voor lichamelijken zoowel als voor geestes-arbeid gold eenerlei maatstaf van loon. Voor lager en middelbaar schoolonderwijs werd niet alleen behoorlijk zorg gedragen, maar zelfs verwierf de vereeniging zich op dit gebied weldra een soort van beroemdheid. In 't kort, dit nieuwe Arcadia, gelijk Hawthorne het in zijn Blithedale romance heeft betiteld, leed, bij vele uitmuntende hoedanigheden, slechts aan één gebrek - dat het nl. op den duur te veel geld verslond; waarom het jonge Amerika het dan ook bij deze ééne, niet herhaalde proefneming heeft laten blijven.
Voor de oprichters zelv', en al de geestverwanten in wier bezoeken zij zich herhaaldelijk mochten verheugen, is die Brookfarm-épisode steeds een bron gebleven van lieflijke en hartverheffende herinneringen. Ook bij Hawthorne zelven, al bekoelde wat spoedig zijn eerste vuur - de gebleken onvereenigbaarheid van handen- en van intellectueelen arbeid, stelde hem o.a. bitter te leur - bespeurt men duidelijk, zoo vaak hij van Brook-farm gewaagt, den gloed eener eerste liefde. Sedert de uitgaaf van zijn Blithedule romance noemden zijn vrienden hem

{==395==} {>>pagina-aanduiding<<}
bijna nooit anders dan ‘Miles Coverdale.’ Liefelijk beeld, dat des schrijvers hart alleszins tot eere verstrekt.
Voor 't overige behooren de figuren in dezen roman bijna geheel tot het gebied der fictie en Hawthorne heeft het steeds betreurt dat men, door o.a. het uiteinde van zijn hoofdheldin, Zenobia, met den tragischen dood van Margaratha Fuller in verband te brengen, op haar en op andere levende personen, toespelingen in zijn verhaal heeft meenen te zien, waaraan hij in de verte niet had gedacht.

Franklin Pierce, zijn intiemste vriend en voormalige akademiemakker, in 1853 tot President der Vereenigde Staten gekozen zijnde, benoemde den dichter tot consul te Liverpool. Van de acht jaren gedurende welke hij die betrekking heeft bekleed, en die zeer veel tot zijne meer sociale ontwikkeling hebben bijgedragen - de Blithedale Romance episode lag toen zeer ver achter hem - bracht hij er een, tot herstel zijner gezondheid, in Italië door. Wie Hawthorne kent, begrijpt licht hoe zijn voor kunst en schoonheid zoo bij uitstek gevoelige ziel van dat verblijf in de ‘eeuwige stad’ partij trok; geen wonder dan ook dat hij zijn indrukken in een of anderen vorm heeft pogen te bestendigen. Transformation or the romance of Monte Beni was van die mijmeringen de vrucht.
Bij veel schoone, schilderachtige gedeelten, waardoor ook deze vertelling uitmunt, inzonderheid op het gebied van plaatsbeschrijving en kunstphilosophie, doet zij toch, duidelijker dunkt mij dan eenige andere, de eigenaardige leemten van zijn talent in het oog vallen. 't Geen men in zekere mate van ‘al’ zijn romanfiguren kan zeggen, dat zij meer op types dan op schepselen van vleesch en bloed gelijken, zulks geldt in nog hooger mate van raadselachtige wezens als Mirjam, en Hilda; vooral - van den held des verhaals, den min of meer op een antieken boschgod gelijkenden graaf Donatello, in wien Hawthorne overigens den opbruisenden levenslust en de ongebreidelde zinnelijkheid van de weelderige kinderen van het Zuiden op hoogst bevallige wijze heeft weten te belichamen. Ook het sombere, spookachtige, ziekelijke van zijn phantasie - hoewel soms in dit verhaal, bij de nachtelijke bezoeken b.v. aan het Kapitool, het Coliseum, enz. gebracht, van uitnemende werking - schreeuwt toch hier en daar tegen het overig costuum.

{==396==} {>>pagina-aanduiding<<}
Blijkens een aanteekening van den heer Conway, moet de gedachte aan de figuur van Donatello reeds vroeger in hem zijn opgerezen bij 't lezen van een plaats uit Mr. Trelawny's Recollections of Byron and Shelley, waar deze schrijver nl. verhaalt dat hem, tot zijn ontzetting, bij een onderzoek van Byron's lijk, was gebleken dat de beenen van den vermaarden dichter tot aan de knieën volmaakt den vorm hadden van die waarmeê men de oude boschgoden ziet afgebeeld: ‘the form and the face of an Apollo, with the feet and legs of a sylvan Satyr.’ Dat deze curiositeit in het verbeeldingsziek gemoed van den dichter, vooral toen hij later onder de marmerschatten van het oude Rome den beroemden ‘Faun’ van Praxiteles vond, geen onvruchtbaren akker moest vinden, lag voor de hand. Alles wat op min prikkelbare menschen slechts een bloot voorbijgaanden indruk maakte, dat vervolgde, dat kwelde hem; daarvan werd hij - en 't pleit voor zijn kunstenaarsaanleg - niet ten volle weer bevrijd, eer hij het ook om zoo te zeggen ‘getransformeerd,’ namelijk op een of andere wijze tot een beeld of tafereel had verwerkt. Jammer slechts, dat zijne phantasie daarbij zoo vaak in gewrongen allegorische en onnatuurlijke spelingen haar voornamen prikkel zocht.

Transformation is de laatste voldragen vrucht, de jongste helblinkende zonnestraal geweest van zijn talent. Kort na het voltooien van dien arbeid keerde hij naar zijn vaderland terug; maar - schoon hij als vroeger weer in zijn dierbaar Concord zich nestelde, en in weerwil van de groote hartelijkheid waarmee al zijn vrienden hem welkom heetten - er was, tegelijk met de krankte die zijn krachtig gestel ondermijnde, ook zichtbaar een geest van somberheid en moedeloosheid in hem gevaren, waartegen hij vruchteloos poogde te worstelen. De vreeselijke burgerkrijg die zijn land verscheurde en welks uitslag de meesten zijner vrienden hoopvol te gemoet zagen, verscheurde hem de ziel. Hij zag geen licht hoegenaamd in die verpletterende catastrophe, maar slechts het voorspel van den naderenden ondergang der Republiek; en, wat sommigen zijner heethoofdige landgenooten te dien opzichte ook van hem gebeuzeld hebben, Hawthorne's hart hing innig aan zijn vaderland.
Tot herstel zijner krachten deed hij nu en dan, vergezeld van dezen of genen vriend, kleine uitstapjes in de bergachtige

{==397==} {>>pagina-aanduiding<<}
omstreken, en op een dezer was het dat onverwachts - de dood hem trof. Zijn reisgezel, de reeds genoemde, toen gewezen President Pierce, 's morgens vroeg in zijn kamer tredende: vond hem schijnbaar rustig liggende....hij was levenloos!
Als in den slaap, kalm en zonder spoor van doodstrijd op het gelaat, was hij uit het leven gescheiden.

‘Hawthorne’ - las ik ergens - ‘moet even als ieder schrijver die in waarheid een persoonlijkheid is, om gewaardeerd te worden, in de vereischte gemoedstemming gelezen worden. Dan eerst zal voor al het fijne, zachte, rustige van zijn manier, die anders licht een weinig gemaakt zou kunnen schijnen, het oog van menig lezer opengaan.’
Dit oordeel kan, geloof ik, niet dan onderschreven worden. In geenen deele althans behoort hij tot die auteurs, die men aanstonds waardeert, wier werken men vluchtig en en haastig verslindt. Hij wint bij oplettende herlezing; er is iets vaags in zijn stijl en veel laat hij aan de gissing van den lezer over; hij onderstelt als 't ware bij dezen een zekere ingenomenheid met de dingen die ook hem zelven belang inboezemen, en om door hem geboeid te worden moet men tot op zekere hoogte met hem sympathiseeren.
Datzelfde geldt ook van de hier aangekondigde losse aanteekeningen. Wie ze losweg doorloopt, zonder Hawthorne te kennen - (eenige bladzijden uitgenomen, die over Engeland handelen, loopen zij meest over zijn verblijf te Concord kort vóór en na zijn huwelijk aldaar, gedurende de jaren 1835-1842) - zal licht als beuzelingen over 't hoofd zien, wat bij zijn eigenaardige gemoedsrichting en tournure d'esprit inderdaad niet zonder beteekenis is. 't Zijn de bloesems van een rijk begaafden geest. In die duizende kleinigheden, die wisselende Alltags-stemming openbaart zich zijn geheele mensch. En die mensch mag gezien worden. In Hawthorne was niet slechts - gelijk een zijner landgenooten 't heeft uitgedrukt - ‘New-Engeland embodied as never before’; in hem huisde ook een edel, spiegelrein gemoed.
Naar waarheid, geloof ik, heeft een zijner vrienden, die de Amerikanen kent, gezegd, dat er denkelijk nog heel wat jaren verloopen zullen, eer Hawthorne, zelfs door de élite zijner landgenooten, op zijn wezenlijke waarde zal worden geschat.
Velp.
P. Bruijn.





{==399==} {>>pagina-aanduiding<<}

De troubadours

door M.A. Perk.

II.

De oudste der tweehonderd Troubadours, van wie de geschiedenis melding maakt en wier namen en gedichten tot ons kwamen, is Willem IX, hertog van Aquitanië of Guyenne en graaf van Poitiers. Van hem wordt getuigd dat hij was, ‘een dapper en beleefd ridder, maar een groote misleider der dames’, om zijn vroolijkheid en geestigheid tevens zeer gezien. Iutusschen neemt dit niet weg, dat hij zich schuldig heeft gemaakt, aan feiten, die haast niet te noemen zijn en het daglicht niet mogen zien.
O.a. had hij een gehuwde vrouw, Malberge, echtgenoote van den vicomte de Chatellerault geschaakt en, nog tijdens het leven van dezen, gedwongen met hem in het huwelijk te treden. De bisschop van Poitiers protesteerde in het openbaar met fieren moed tegen dit overspelig echtverbond en wilde over den vorst den banvloek uitspreken. Hij begon reeds in Willem's tegenwoordigheid het hiertoe bestemde formulier voor te lezen. Daar trekt de graaf, in wilde woede ontstoken, zijn zwaard en wil den kerkvorst te lijf. Deze vraagt een oogenblik uitstel, schijnbaar om zich ten doode te bereiden. Maar van deze gelegenheid maakt hij gebruik om de voorlezing van het formulier te voleindigen en met luider stem den ban uit te spreken, en voegt daarop zijn aanrander toe: ‘Nu ben ik gereed: sla toe!’
‘Neen, nu wil ik niet,’ dus luidt het antwoord, ‘want ik zou u dan regelrecht in het Paradijs zenden!’ En hij vergenoegde zich den bisschop het verder verblijf in zijn staten te ontzeggen. - Doch men moet nooit aan iemands bekeering wanhopen. De geschiedenis van dezen ruwen graaf, uit wiens achttal nagelaten gedichten, op een enkele uitzondering na, de grcotste los-
{==400==} {>>pagina-aanduiding<<}
bandigheid spreekt, bewijst dit op nieuw. Nauwelijks verbreidde zich de overtuiging dat men, door ter kruisvaart te trekken, de zonden van een vroeger leven kon uitwisschen, of onder de eersten hechtte hij het kruis op de schouders en trok naar het heilige land. In een lied, dat een gansch anderen toon ademt dan de overige die van hem tot ons kwamen, en dat Raynouard in het oorspronkelijke mededeelt, neemt hij afscheid van zijn schoon vaderland, van de door hem zoo geliefde ridderspelen en van zijn weelde: het is een soort van politiek, poëtisch testament.
Het luidt aldus ongeveer:
‘Daar mij de lust bekropen heeft om te zingen, zal ik een lied, een droefgeestig lied dichten. Ik zal niet langer Poitiers noch Limousin aanscheuwen.
Ik zal in ballingschap trekken, mijn zoon achterlatende in oorlog, in onrust en in gevaar, ten prooi aan de kwaadwilligheid zijner naburen.
In het leedgevoel dat mij drukt, nu ik mijn heerlijkheid van Poitiers ga verlaten, stel ik onder de hoede van Fulco van Aujou mijn bezitting en mijn zoon.
Komen Fuloo van Anjon en de koning, wiens leenman ik ben, hem niet ter hulpe, dan zullen de meeste baronnen hem des te grooter leed berokkenen naar mate zij hem jong zien en zwak.
Is hij niet wèl opgevoed en dapper, dan zullen, als ik ver van u af ben, de verraders uit Gasconje en Anjou hem weldra vernederen.
Ik ben altoos dapper en vroed geweest. Maar thans zullen wij van elkander scheiden. En ik, ik ga tot Hem, wiens gunst de pelgrims afsmeeken.
Ik verlaat alles wat ik gewoon was lief te hebben: ridderschap en grootheid; en onverwijld ga ik derwaarts waar de zondaren zullen verlost worden.
Aan mijn wapenbroeders, mocht ik hun ooit onrecht aangedaan hebben, vraag ik mij vergiffenis te schenken; ik bid dit zelfde ook van Jezus, in het Romaansch (de volkstaal) en het Latijn.
Ik ben een vriend der wereld en dartel geweest. Maar onze Heer wil dit niet langer. Ik kan den last daarvan niet dragen, nu ik het einde nader.
O, mijn vrienden! Als ik in tegenwoordigheid des doods zal zijn, komt allen tot mij, want had ik ook vroeger de vroolijkheid

{==401==} {>>pagina-aanduiding<<}
en het genot lief, gaarne doe ik afstand van de vrengde en de geneugten en al de ijdelheden der wereld.’ -
Willem werd op zijn tocht goed onthaald aan het keizerlijk hof te Constantinopel, maar wist geen orde te houden onder zijn krijgers. Later, ter nauwernood met verlies van al wat hij bezat, aan den dood ontsnapt, die duizenden zijner krijgsmakkers trof, keerde hij huiswaarts en bezong de rampen en gevaren van zijn tocht in een lied, dat wel verloren is gegaan, maar waarvan men, naar veler getuigenis, weet, dat 's dichters onuitputtelijke vroolijkheid zich er in verraadde.

Geoffroi of Govert Rudel, een provençaalsch edelman, is vermaard niet minder om den melodieusen klank zijner stem en den oorspronkelijken vorm zijner gedichten als door zijne tragische, romantische lotgevallen. De hand van Melinsende, dochter van Raymond, graaf van Tripoli in Syrie, welk gewest ten jare 1109 tijdens de kruistochten door de christenen was veroverd en in een christelijk graafschap herschapen, was toegezegd geweest aan Manuel, keizer van Constantinopel, doch door dezen geweigerd. Dit had groot opzien gebaard en aller aandacht op de verworpen schoone gevestigd. Haar uitstekende bevalligheid en deugd, vooral haar gastvrijheid werden hemelhoog geprezen. Haar naam zweefde op de lippen van vele pelgrims, die uit Palestina huiswaarts keerden, en haar beeld leefde in veler hart en werd met gloeiende tinten gemaald. Op de beschrijving alleen der trekken en dengden van de schoone jonkvrouw ontvlamt Govert Rudel in de hevigste liefde. In meer dan een gedicht schildert hij zijn vurigen hartstocht. ‘Ik heb een voorwerp lief,’ dus zingt hij o.a. ‘dat ik niet gezien heb, aan hetwelk ik mijn gevoelens niet heb kunnen openbaren, noch vragen te verklaren hoe het jegens mij gezind is. Maar ik weet het, onder de Saracijnsche, Joodsche en christelijke schoonheden is er geen die haar evenaart. Elken nacht slaap ik in, vervuld van haar beeld, en betooverende droomen spiegelen het mij voor. Het ontwaken helaas! verdrijft de begoocheling. Ik open de oogen slechts om te begrijpen dat het mij onmogelijk is haar te zien. Ik herinner mij dan dat zij een vreemd land bewoont, dat een onmetelijke afstand haar van mij scheidt....Dien afstand, ik zal hem overschrijden....Zou mijn reis anders dan gelukkig kunnen zijn? Liefde zal mijn gids wezen....Zij die ik aanbid zal mij in een pelgrimsgewaad voor zich zien.

{==402==} {>>pagina-aanduiding<<}
O, als zij eens om Godswil mij in haar paleis gastvrij wilde ontvangen!...Neen, het zal voldoende zijn voor mijn geluk, als ik de gevangene ben der Sarracenen. Ik zal dichter zijn bij de plaatsen die haar bezitten. O mijn God! voer mij over in haar tuinen of in haar vertrekken. Geef ten minste dat ik haar aanschouwen....Het is beslist. Ik vertrek. Moge ik ten minste maar niet sterven voordat zij wete wat de liefde mij voor haar heeft doen ondernemen....Mijn lied zal er haar van onderrichten bij mijn aankomst. Ik zal haar mijn verzen doen voorzingen door een tolk: want zij zullen in het Romaansch zijn. Gewis, is zij niet getroffen door zooveel liefde, ik zou reden hebben het er voor te houden, dat mijn peten (waarschijnlijk bedoelde hij de feeën, aan wier macht en invloed de oudheid geloofde) over mij een slecht lot beschikt hebben.’ -
De dichter besluit dus ten laatste tot een tocht naar het Heilige land, in spijt van de tegenwerpingen, welke men hem maakt. Een der Troubadours, een zijner trouwste vrienden, vergezelt hem. En daar gaat hij scheep, droomende van de jonkvrouw, haar beeld versierende in zijn verbeelding met alle mogelijke bevalligheden, zich haar voorstellende onder een engelen-gedaante. Gezeten in de schaduw der zeilen vervaardigt hij de teederste romances, ter eere van Melinsende. Hij vergelijkt haar bij de godheid, die hij aanbidt en toch evenmin ooit heeft aanschouwd. - Op de tonen zijner lier, door zijne zuchten afgebroken, vergeten de verrukte schepelingen de riemen en de signalen. Intusschen vuurt een hevige koorts den gloed zijner liefde nog aan. Geen rust, geen voedsel gunt hij zich. Hij kwijnt weg van smachtend verlangen naar de geliefde. In stille afgetrokkenheid zit hij neder, verdiept in zijn droomen. Eindelijk nadert het oogenblik dat deze zullen worden verwezenlijkt....’ Doch reeds verflauwt des dichters stem! Nog zweeft Melinsede's naam steeds op zijn kleurlooze lippen. - Het schip komt ten laatste te Tripoli aan wal. Te gelijk vangt 's lijders doodstrijd aan. Zijn trouwe vriend ijlt naar het paleis en meldt der jeugdige gravin den hartstocht, de reis en den toestand van Govert. Op hare beurt voelt de schoone, getroffen door zóóveel liefde, in haar hart een gloed ontwaken, die haar drijft naar de haven. Zij beklimt het schip, nadert den stervenden Troubadour, ondersteunt hem met haar eigen hand, spreekt hem moed in. Govert slaat de oogen op....Ja hij herkent haar!...

{==403==} {>>pagina-aanduiding<<}
Zij is het!...Schooner nog dan hij zich haar in zijn droomen had voorgesteld!...Hij heeft nog even de kracht haar dank te zeggen voor hare deelneming en zijn erkentelijkheid te betuigen voor de eenige weldaad, die hij van haar had verlangd....Hij is tevreden, drukt een langen, langen kus op haar hand en....sterft.
En Melinsende, na voor zijn uitvaart te hebben gezorgd en in de kerk der Tempeliers te zijner eere een grafstede te hebben opgericht, zondert zich voor goed van de wereld af en neemt den sluier aan.

Bekend is ook de geschiedenis van Willem van Cabestaing, de zoon eens armen edelmans van Roussillon. Naar de gewoonte zijner dagen, trad hij in dienst bij Raymond van Castel-Roussillon, den echtgenoot der beminnelijke Margaretha. Zijn innemend uiterlijk en de groote gaven van verstand en hart hem toebedeeld, deden hem van dag tot dag stijgen in de gunst zijns heeren en vooral zijner meesteres, aan wier persoon hij als page werd verbonden. Willem bleef niet ongevoelig voor de schoonheid der jeugdige gravin en deze beantwoordde zijn liefde. Zoodra hij zich bemind wist, ontwikkelde zijn hartstocht in hem de kiemen der poëzy. Verschillende liederen ontvloeiden aan zijn lier. Wij ontleenen hieraan de volgende brokstukken:
‘De zoete gedachten die de liefde mij ingeeft, veroorzaken de vroolijkheid mijner liederen. O gij, wier schoonheid mij in verrukking brengt, moge de Liefde mij vloeken, als ik eene andere bemin....Indien het geloof mij even getrouw aan God maakte, zou ik rechtstreeks het Paradijs binnengaan....Ik bezit geen wapenen om mij tegen uwe bekoorlijkheden te verdedigen! Stel er aldus een eer in om medelijden met mij te hebben! Vergun mij ten minste uwe handschoenen te kussen. Ik durf geen aanspraak te maken op uitnemender gunstbewijs....
Uit duizende bloemen in een fraaien tuin, kies ik de schoonste. God zelf maakte haar zonder twijfel tot het beeld van zijn eigen schoonheid. De zedigheid verheft den glans harer bekoorlijkheden. De zachtheid van haren blik heeft mij tot den teedersten en gelnkkigsten aller minnaars gemaakt....
Mijn liefde, die ik eerst niet durfde openbaren, kan nu in mijn verzen doorstralen, naar het welbehagen van het voorwerp mijner liefde, dat uit zoovele aanbidders slechts naar mij hoorde. Ik hef geen ijdele lofzangen aan, zooals zoo menig ander dich-
{==404==} {>>pagina-aanduiding<<}
ter....Hare oogen schieten stralen tegen welke niemand bestand kan zijn; maar niemand hebben zij zóó getroffen als mij. Nooit zag men zóóvele deugden en zóóvele bevalligheden! Zij munt uit in de kunst van te behagen, haar wijsheid boezemt eerbied in aan den vermetelsten minnaar, en haar goede naam is buiten bereik van de minste aanranding....’
Maar de genegenheid, welke tusschen beiden ontstond, kon niet lang verborgen blijven aan het achterdochtige oog van den graaf. Wellicht dat gedienstige vrienden hem het geheim verrieden! Hij was er zooveel te meer door getroffen, daar hij zijne vrouw lief had en bouwde op de braafheid en trouw zijns dienaars. - Op zekeren dag dwingt hij dezen in het woud, waar zij ter jacht waren gegaan, met het zwaard in de vuist, hem den naam te noemen der schoone, ter wier eere hij zijn liederen dichtte. De Troubadour wist hem diets te maken, dat het Agnes, Margaretha's zuster, de vrouw van graaf Robert van Tarascon was. Raymond voelde zich door deze bekentenis verlicht, en wilde zelfs dien minnehandel bevorderen, waarin hij, toen hij zelf er niet in betrokken was, niets kwaads zag. Ook Agnes, in het geheim ingewijd, versterkte hem, met goedvinden van haren eigen man, op allerlei wijze in den waan, dat niemand anders dan zij het voorwerp was van de hulde des pages. - Maar Margaretha begon te twijfelen aan de goede trouw van haren minnaar en haar zuster. Zij duchtte dat de schijn werkelijkheid zou geworden zijn! Zóó goed wisten die beide anderen hun rol te spelen! En hoe leed zij niet onder dat vermoeden! - Wèl poogde Willem haar gerust te stellen en bezwoer hij haar haar wantrouwen te laten varen. Doch zij kon en wilde haar argwaan niet opgeven, voor dat hij in een lied verklaard had, dat zij, zij alleen en geenszins Agnes, het voorwerp was zijner genegenheid.
Hij geeft, zijns ondanks, aan haar verlangen gehoor. Maar het teeder lied valt in Raymonds hand. Een helsche woede grijpt dezen aan. Jaloezy, ergernis, gekrenkte eigenliefde, toorn over de misleiding, waarvan hij het slachtoffer geweest was, bekampen elkander in zijn gemoed. In dien toestand ontmoet hij den page. Hij trekt het zwaard, doodt den jongeling, rukt hem het hart uit het lijf, laat dit fijnhakken en des middags zijne vrouw voorzetten. Deze eet er van zonder iets kwaads te vermoeden. Doch nauwelijks heeft zij een gedeelte van den gruwzamen schotel genuttigd of haar echtgenoot vraagt haar:

{==405==} {>>pagina-aanduiding<<}
hoe die spijs haar smaakte? en toont haar, na van haar een verklaring van ingenomenheid te hebben ontvangen, - Willems hoofd, en voegt haar toe: ‘Daar is hij, wiens hart gij u zoo goed hebt doen smaken!’ Op die helsche woorden roept Margaretha buiten zich zelve van ontzetting uit: ‘Ja tijger! die spijze heeft mij zoo goed gesmaakt dat ik nimmer weer een andere zal nuttigen om er den smaak niet van te verliezen.’ En ondanks Raymonds pogingen om haar te weerhouden, snelt zij naar het balkon en stort zich, onder het uitspreken van Willems naam, naar beneden.
Raymond zelf ontging zijn straf niet. Alle edelen, tot zelfs Alphonsus, koning van Arragon, op de mare van het droevig voorval in toorn ontstoken, keeren zich tegen hem. Zijn kasteel werd ingenomen en geslecht en hij zelf in boeien geslagen. - De nagedachtenis der beide geliefden, wier overschot in hetzelfde graf vóór een der kerken van Perpignan werd neêrgelegd, bleef lang in eere. En langen tijd kwamen jaarlijks op den verjaardag van hun dood minnenden van beiderlei kunne op dat graf bidden voor de rust hunner zielen.

De droevige geschiedenis van Willem en Margaretha heeft waarschijnlijk aanleiding gegeven tot het verdichten eener andere, die er veel overeenkomst mede leeft.
Een zekere Troubadour, de Coucy geheeten, zou, gelijk verhaald wordt, naar het Heilige Land zijn getogen om er, zooals hij in een ons overgebleven lied zegt, de drie kostelijkste zaken voor den ridder te zoeken: ‘het paradijs, den roem en de liefde zijner uitverkorene.’ Hij wordt gekwetst. In zijn doodsure biecht hij en gelast daarop zijn schildknaap zijn hart te brengen aan Gabriëlle de Vergy, vrouwe van Fayal, la dame de ses pensées. Dit hart nu, onder andere spijze vermengd, zou de heer van Fayal, in minnenijd ontstoken, aar zijn gade hebben doen voorzetten. Toen deze vernam wat zij gegeten had, kwijnde zij weg van hartzeer, terwijl haar man een kruistocht moest ondernemen om zijn zonde te boeten.

Bernard de Ventadour was uit de lijfeigenschap waarin hij geboren werd, door de goedheid zijns meesters Eoles, vicomte van Ventadour, die zijn aangeboren talent voor de poëzy, zijn innemend uiterlijk en beminnelijkheid had opgemerkt, tot den rang

{==406==} {>>pagina-aanduiding<<}
van Troubadour verheven. Het eerst richtte hij zijn smachtende liefdezangen tot zijn meesteres, Agnes van Montluçon, maar zag zich door haar met minachting teruggestooten. Zijn liefde nam evenwel toe, en de toeneming verraadt zieh in zijn verzen, waarin hij het voorwerp zijner liefde onder verdichte namen bezong. Eerbied en de vrees om zijn meesteres te mishagen sloten lang zijn mond. Eindelijk waagt hij het te spreken met meerderen aandrang. En ditmaal scheen de vicomtesse er niet ongevoelig voor te zijn. - Maar Ebles maakte een einde aan die betrekking. Hij sloot zijn vrouw op en joeg Bernard smadelijk weg. De beminnelijke zanger kon evenwel zeker zijn van elders een goed onthaal te vinden. Eleonora van Guyenne, hertogin van Normandije ontving hem vriendelijk en aanvaardde zijn hulde met welgevallen. Ook na haar huwelijk met den Engelschen koning Hendrik II bleef zij hem niet ongenegen. De groote afstand van rang, die beiden scheidde, was voor de liefde geen hinderpaal. Ten minste Bernard, eerst huiverig om het vuur dat in hem blaakte te openbaren, overwon zijn beschroomdheid en, te oordeelen naar eenige uitdrukkingen in zijn stukken, had de vorstin de vermetelijke ontboezemingen des aanbidders met alles behalve verachting beantwoord. Hij wilde naar Engeland gaan. ‘De wind die van daar komt, waait mijn zintuigen al de geuren van 't paradijs toe’, zegt hij. Of hij evenwel zijn plan volvoerd heeft, weten wij niet. - Van het hof van Normandije begaf hij zich naar dat van den graaf Raymond van Toulouse en bleef bij dezen beschermer der Tioubadours tot diens dood in 1194. Daar vervaardigde hij waarschijnlijk de liederen, die betrekking hebben op de twee der vermaarste tijdvakken zijns levens, waarop wij wezen. Nu eens schildert hij zich zelven af als veel gelukkiger in de liefde dan vroeger. Dan weder beklaagt hij zich er over dat hij aan een medeminnaar is opgeofferd. Zoo vinden wij hier de volgende klacht:
‘In April, als ik de weiden zie groenen en de bloemgaarden bloeien, als de vogels zingen en de wateren glinsteren, doen de geur van het jonge groen en het zoet gekweel der vogelen de vreugde in mijn hart herleven.
Dan had ik de gewoonte om te denken aan de middelen om de liefde te verwerven, aan paarden, tooi, bewezen trouwe diensten en rijke giften; want hij, die deze middelen aanwendt, is zeker de overwinning te behalen.

{==407==} {>>pagina-aanduiding<<}

Nu zing ik, terwijl ik moest weenen over het leedgevoel, waarmede de liefde mij verteert. Ik moet dus mijn tonen bedwingen; want wellicht zal ik niet meer durven spreken. Nogthans wanhoop ik er niet aan om weder eenmaal aanleiding te krijgen te zingen. O mijn lied! ga, steek de zee over, en op mijn woord, zeg aan de edele dame, dat er geen dag voorbijgaat, waarop ik niet smacht naar den liefelijken blik, waarmede zij zegt: ‘waar gaat gij heen? wat zal, mijn lieve vriend! uw vriendin doen, wanneer gij haar verlaten hebt?’ - Een enkel zijner gedichten heeft eenige historische waarde. De dichter vermaande keizer Frederik I om den Milaneezen hun opstand betaald te zetten en toch te zorgen dat hij het onderspit niet dolf. De graaf van Toulouse stond op goeden voet met Frederik. Dit was voor Bernard reden genoeg om de partij des keizers te kiezen. Als zoo menig ander Troubadour eindigde ook deze zijn avontuurlijk leven in een klooster.

Pierre Vidal van Toulouse is niet minder beroemd door zijn buitensporigheden dan door zijn poëtische gaven. De ijdelheid en verliefdheid vervoerden hem schier tot waanzin. Overtuigd dat hij door alle schoonen bemind werd en de onversaagdste aller ridders was, werd hij het slachtoffer van allerlei mystificatiën. Een ridder van St. Gilles, van wiens vrouw hij verklaarde dat zij hem niets geweigerd had, wreekte zich door zijn tong te laten doorboren. Hugues de Baux had medelijden met hem en verpleegde hem. De erkentelijkheid hechtte hem aan de heeren van Baux. Een der eerste leden van dit aanzienlijk huis Barral, vicomte van Marseille overlaadde hem met goedheden, maar maakte hem tot het onafgebroken voorwerp van allerlei spot, toen hij zich vermat verliefd te worden op zijn echtgenoot Adelaïde van Roquamentime. Wel verre van zich jaloersch te betoonen, behandelde hij den dichter op de voorkomendste wijze, veroorloofde hem allerlei onschuldige vrijheden, en deed hem kleeden in eenzelfde gewaad als hij zelf droeg, terwijl de vicomtesse zelf, die de dichter bezong onder den naam van Audierna zich vermaakte met dat spel en den verliefde in den waan bracht, dat zij even als alle andere dames, aan wie hy het hof maakte, hem beminde. Door den schijn bedrogen, zuchtte hij, beklaagde hij zich, en ging soms tot verwijtingen over. Dan ontstond er wel eens een kleine twist en verwijdering, maar de

{==408==} {>>pagina-aanduiding<<}
vicomte legde alles weder bij, tot dat Vidal zich op zekeren dag verstoutte de kamer binnen te sluipen waar de vicomtesse sliep, op de knieën voor haar neer te vallen en haar in haren slaap te kussen. Zij ontwaakte verschrikt, en riep luidkeels om hulp, in hevigen toorn ontstoken. Nu was het spel uit. Uit vrees voor de wraak des verbolgen gemaals vluchtte de Troubadour naar Genua waar hij in verschillende gedichten zijn spijt uitdrukte:
‘Ik vind de lucht heerlijk, die uit Provence komt; ik heb dat land zoo lief. Als ik er over hoor spreken spring ik van vreugde op, en voor het eene woord dat men er van zegt, vraag ik er honderd. Ik heb mijn hart onder dat beminnelijke volk gelaten. Ik ben er aan verschuldigd al wat ik bezit van vernuft, kennis, vreugde en talent om te zingen.’
Hij jammert er over dat hij ver van zijn dame is verbannen; hij vergelijkt de verrukking waarin hij was, toen hij haar aanschouwde bij die van een krankzinnige, die onbewegelijk den glans van een schoonen spiegel aanschouwt. Hij zou de gelukkigste aller stervelingen zijn, indien de kus, dien nij gestolen had, hem was geschonken geworden. Waarom was hij niet beter op zijn hoede tegen een schoone, die den verstandigste het verstand zou doen verliezen?
Zijn dame doet hem sterven, zegt hij elders. Hij doet niets dan haar verheffen; zij denkt aan niets anders dan om hem te kwellen. ‘En waarom anders is zij op mij verstoord, dan omdat ik haar meer goeds dan aan mij zelven toewensch? Toen zij mij verbande had ik van haar niets ontvangen dan een lint. Op zekeren morgen trad ik in haar kamer, ontroofde haar een kus, zonder iets meer, zoo waar als ik leef. Zij ontsteekt mij in vuur, als ik mij haar schoone oogen en schoon gelaat voor den geest roept. Maar voor mij heeft zij het hart eener leeuwin. Dit doet mij besluiten een pelgrimstocht naar overzee te ondernemen?’
En hij hield woord. Maar tijdens den derden kruistocht dien hij medemaakte, deed men hem op Cyprus een Grieksch meisje huwen, dat voorgaf af te stammen van een der geslachten, die te Constantinopel op den troon gezeten hadden. Dat was hem genoeg om te denken dat de keizerlijke kroon hem rechtens toekwam. Hij nam den titel van keizer aan, noemde zijn vrouw keizerin en liet een troon voor zich uitdragen, en bestemde zijn spaarpenningen en hetgeen hij verdiende met zijn gedichten voor de verovering

{==409==} {>>pagina-aanduiding<<}
van zijn keizerrijk. - Evenwel bleef hij ten innigste gehecht aan de teedere echtgenoot van den reeds bovengenoemden Barral, die hij voor goed gekozen had tot de dame de ses pensées en aan wie hij uit Cyprus liederen richtte, om hun harmonischen klank beroemd. Bij zijn terugkeer in Provence verzoende hij zich met de verstoorde vicomtesse, ontving zijn vergiffenis en bezong dit vooral in gloeiende verzen. Doch hij was de rol, die men hem weder wilde laten spelen moede. - Een nieuwe liefde vervoerde hem tot de dolste onzinnigheid. Een zekere dame van Carcassone was er het voorwerp van. Zij heette Louve (Wolvin) van Penautier; ter harer eere nam hij den naam van Loup (Wolf) aan en om dien naam des te waardiger te dragen, bekleedde hij zich met een wolfshuid en liet zich door herders en honden in het gebergte tot het uiterste vervolgen tot hij meer dood dan levend bij zijn Louve gebracht werd, die hem voor zijn dwaasheid weinig dankbaarheid betoonde. - En toch bekleedt die Vidal als dichter een eersten rang. Zijn stijl en verbeelding, zijn gezond oordeel, wanneer slechts zijn eigen verdiensten en zijn liefde niet ter sprake kwamen, zijn merkwaardig.
Meer dan zestig gedichten zijn er van hem bewaard. In een dezer stelt hij de liefde zelve als een schoon ridder voor, met een wegslepend bevallige gedaante, het hoofd met een krans van rozen getooid, op een paard, wit als sneeuw maar met gitzwarte en purperen vlekken, en met een tuig van edelgesteenten, vergezeld door de drie middeleeuwsche gratiën: gunst, schaamte en oprechtheid.
Men zegt dat Pierre Vidal op zijn ouden dag een verhandeling schreef over de wijze van zijn tong in bedwang te houden. - Hij ondernam een tweede reis naar het Oosten; men verzekert dat hij op nieuw van het dwaze denkbeeld zwanger ging om het Oostersche rijk, dat toen in handen der Latijnen was, te veroveren. Hij stierf echter niet lang daarna in 1229.

Sordel of Sordello van Mautua behoort onder die Troubadours van wie de schitterendste lotgevallen verhaald worden en die voor hun levensbeschrijvers helden geworden zijn, welken men niet genoeg kan verheerlijken. De groote Dante heeft zijn nagedachtenis in een heerlijk beeld vereeuwigd. De florentijnsche dichter vindt hem aan den ingang van het vagevuur, en met diepen eerbied voor zijn nobele fierheid, vergelijkt hij hem bij een leeuw, die in het bewustzijn zijner kracht kalm uitrust,

{==410==} {>>pagina-aanduiding<<}
terwijl op het hooren van zijn naam Virgilius hem in de armen sluit. Sordel's groote verdienste bestaat echter in de harmonie en het gevoelvolle zijner verzen. Hij was een der eersten die zich voor de uitdrukking zijner gedachten bediende van den dichtvorm, dien wij ballade noemen. In een dier balladen, welke Millot vertaald heeft, wist hij met bevalligheid de schoonheid der natuur en de zich telkens hernieuwende smart van een verliefd hart bij wijze van tegenstelling te schetsen.
Zij luidt aldus:
‘Helaas! waartoe dienen mij mijne oogen? daar zij niet haar zien naar wie mijn wenschen zich uitstrekken, nu wederom de natuur zich vernieuwt en de aarde met bloemen zich tooit.
Doch de koningin der bevalligheid wenscht dat ik mijn lijden vergete om te zingen; zij noodigde mij daartoe uit. Ik zal dus zingen, stervende van liefde. Ik heb zoo innig en zoo oprechtelijk lief. Nogtans, ik zie zóó weinig haar, die ik aanbid: Helaas, waartoe dienen mij mijne oogen!
Hoewel Liefde mij kwelt en doodt, mor ik niet; want ik sterf voor de schoonste aller vrouwen. Ik verdraag gaarne het kwaad dat ik lijd, mits zij het slechts wete en het haar welgevallig zij, mits ik op hare gunst mag hopen. Welke smart mij ook verscheure, zij verneemt uit mijn mond geen enkele klacht. Helaas! waartoe dienen mij mijne oogen?
Ik sterf, als zij mij haar liefde niet wil schenken. Waarheen zou ik gaan, waar zou ik kunnen blijven als zij mij van haar wil verwijderen? Er bestaat geen andere door wie ik zou wenschen teruggehouden te worden. En wel verre van haar te kunnen vergeten, doet liefde mij haar altoos meer beminnen. Helaas! waartoe dienen mij mijne oogen?
Maar toch, waarom zou zij mij met hardheid bejegenen? Zij weet dat het mij een lust is haren lof te vermelden. Hoe meer Liefde mij doet lijden, des te vuriger min ik haar. Meesteres van mijn leven en dood, zal zij mij haar geen weerstand zien bieden, hoewel zij mij in de kracht mijns levens doet sterven. Helaas! waartoe dienen mij mijne oogen?
Ik bid met de tonen mijns lieds mijn lieftallige vriendin om mij niet zonder reden te doen sterven. Als ik dood zal zijn, zal zij haar misslag inzien en er berouw over hebben. Toch zou ik liever sterven, dan te leven zonder troost. De minnaar, die niet haar ziet, welke hij zóó vurig lief heeft, is er erger

{==411==} {>>pagina-aanduiding<<}
aan toe, dan dat hij dood is. Helaas! waartoe dienen mij mijne oogen?
Nog een ander lied.
Het behaagt mij een aardig lied te zingen, waarvan de woorden gemakkelijk zijn en de wijze vroolijk is, want de beste dame die men kan kiezen, en aan wie ik mij geheel en al overgeef, houdt niet van te geleerde en te verheven gedichten. Daar zij er niet van houdt, zal ik voortaan liederen dichten, gemakkelijk om te zingen, aangenaam om te hooren, en wier beteekenis duidelijk zal zijn voor wie er de fijnheden van zal weten op te merken.
Zij wist op een aardige wijze mijn teeder hart mij te ontfutselen van het eerste oogenblik af, dat ik haar schoone gestalte aanschouwde. Een zoete, verliefde blik, dien haar oogen mij ter sluiks toewierpen, baande den weg aan de liefde om door mijn oogen heen tot op den bodem mijns harten door te dringen. Zij vermeesterde het aldus, en waar zij ook zich bevindt, het is altoos bij haar.
O! wat zag zij mij toen teederlijk aan: als ten minste de blik harer oogen, waarvan zij zulk een aangenaam gebruik wist te maken, mij niet bedrogen heeft. Maar zij schijnt dien te logenstraffen door hare woorden. - Neen! ik zal liever hare blikken gelooven. Men is vaak gedwongen niet te spreken zooals men denkt. Maar de oogen hebben de macht niet om te veinzen. De teedere blikken komen slechts uit het hart voor!
Een dame liefhebbende, welke niemand in verdienste evenaart, wil ik haar liever zonder loon dienen, dan mij aan een ander verbinden, die mij hare gunsten zou schenken. Haar zonder loon dienen! Neen, dat meen ik niet! Hij, die met zijn gansche hart een dame vol eer en deugd dient, doet dat niet voor niets. Het genoegen om haar te dienen, strekt mij tot loon. Ik vraag verder niets meer. Maar als zij mij iets daarenboven toestond, dan zou ik dit wel aannemen.’ -
Men zou licht denken, dat Sordel een hartstochtelijke liefde koesterde voor een enkele schoonheid! Het tegendeel is waar. Hij was een trouweloos minnaar en zeer losbandig. Hij beroemde zich zelfs in een lied op zijn zegepralen. ‘Ik ben zoo sterk in zake der liefde’ zegt hij o.a., ‘dat er geen vrouw, hoe deugdzaam ook, is, die zich kan verdedigen tegen mijn aanvallen. De mannen hebben wel reden zich te bedroeven wanneer

{==412==} {>>pagina-aanduiding<<}
hun vrouwen mij bij zich ontvangen -’, en wat dies meer zij.
Vergeten wij echter niet dat, mogen de vrouwen in dien tijd niet al te gestreng geweest zijn, de Troubadours zeker nooit teruggedeinsd zijn voor overdrijvingen en grootspraak. Doch van onzen Sordel wordt verhaald, dat hij, zoon van een ridder zonder vermogen, aan het hof van den graaf van Saint Boniface bij Verona ontvangen werd, die voor hem een edelmoedige Maecenas was. Zijn welwillendheid zag hij evenwel beloond door den zwarsten ondank. Sordel werd verliefd op zijn echtgenoot en wist haar liefde te verwerven. Een twist tusschen den graaf en zijn zwagers ontstaan, stelde de gravin aan allerlei kwade bejegeningen van de zijde haars gemaals bloot. Hare broeders raadden den Troubadour aan haar te schaken. Hij deed het en kwam bij hen wonen en bracht gelukkige dagen door. - Later ging hij naar Provence, werd aan het hof van den graaf Raymond Berenger met groote onderscheiding bejegend, ontving van dezen een kasteel ten geschenke en huwde op zijn raad een vrouw van aanzienlijke huize. Hoewel Lombarijer van geboorte, koos hij de provençaalsche taal voor zijn gedichten. - Dit is alles wat wij van hem weten uit de manuscripten. De overlevering en de volksverbeelding schrijven hem nog allerlei avonturen toe en mengen hem in alle omwentelingen, die het land met schrik en ontzetting vervuld hadden. Hij zou te midden van helden en monsters hebben geleefd; met den woesten Eccelnio, tiran van Verona, wiens dochter of zuster hij gehuwd had, gestreden hebben; door den Heiligen Lodewijk in een tournooi voor den dappersten en beminnelijksten ridder verklaard zijn: eindelijk de souvereiniteit van Mantua hebben ontvangen! -
Maar zoo veel is zeker, dat Sordel ook krachtvolle mannelijke tonen wist te ontlokken aan zijn lier. Hij dichtte o.a. eene lofrede op den ridder de Blacas, een Arragonsche Troubadour, wiens hart hij wilde verdeelen tusschen de vorsten der christenheid om hun den moed te schenken, dien zij misten. Met stoutheid geeselt hij de lafhartigheid van al de heeren en vorsten van Europa, die achtereenvolgens door hem worden uitgenoodigd tot den bloedigen disch. Villemain geeft de vertaling van dat lied in prosa. Wat nem zelven aangaat, had Sordel weinig dorst naar oorlogsgevaren. Aan Karel van Anjou, die hem met aandrang uitnoodigde om hem ter kruisvaart te vergezellen, antwoordde hij in een gedicht: ‘Heer graaf! gij moet niet eischen dat ik

{==413==} {>>pagina-aanduiding<<}
aldaar den dood ga zoeken: als gij een zeer ervaren zeeman wilt hebben, neem dan Bertrand de Alamanon mede, die de beste winden kent en niets liever wenscht dan u te volgen overzee; gaat de gansche wereld de zaligheid verdienen, ik voor mij, ik heb zoo geen haast om haar te verwerven: ik wil zóó laat mogelijk het eeuwige leven ingaan!’
In een tenson, waarin hij zich zelven sprekende invoert met den zoo even genoemden Bertrand doet hij zich ook niet als de dapperste voor. Hij stelt daarin de lief kozingen zijner beminde oneindig verre boven den oorlogsroem en de achting der groote Fransche heeren, hare kussen boven de scherpste lansstooten. Bij Sismondi treffen wij van dit lied een vertaling aan, die wij niet dan noode, om niet te veel plaatsruimte te vorderen, ons onthouden in een Hollandsch gewaad te dossen en op te nemen.

Gaarne zouden wij nog andere Troubadours doen optreden. Maar ons bestek gedoogt dit niet. Slechts met twee hunner moeten wij onze lezers nog kennis doen maken. Zij zijn zeker niet de minst merkwaardige en bekleeden in het edele gilde lang niet de laatste plaats. Ik bedoel Bertrand van Born en Richard Leeuwenhart, zijn discipel en kweekeling.
Die Bertrand, vicomte van Hantefort, een der helden van de 12e eeuw, kende geen grooter genot dan bloedigen twist en oorlogsbrand en toch schreef hij verzen vol gal en alsem, maar gloeiende van poëzy. Een hedendaagsch schrijver 1) getuigt van hem: ‘Wanneer het hem gelukt is moord en brand te stichten, wanneer er bloed is, dan juicht hij en viert hij feest, dan snelt hij mede ten strijde als ter bruiloft!’ Dante plaatst hem in een der diepste afgronden van de hel met zijn bebloed hoofd in de hand 2). Toch kou hij de roerendste verzen vervaardigen op den dood van vrienden, die tengevolge van zijn ophitsing het offer des doods waren geworden.
Heer van Hautefort in de diocees van Perigueux, heeft hij gedurende de gansche tweede helft der 12e eeuw de provinciën van Guyenne door zijn twisten en kuiperijen met oorlogsbrand vervuld. Eens weigerde hij zijn heerlijkheid, die omstreeks duizend bewoners telde, met zijn broeder Constantin te deelen. Hij

{==414==} {>>pagina-aanduiding<<}
wilde alles alleen hebben, en na lange oneenigheid, eindigde hij met zijn broeder weg tejagen. Een broederoorlog, waarin de meeste naburige heeren en vorsten deel namen, was het gevolg. Hautefort werd belegerd en ingenomen, doch door Bertrand hernomen. Een nieuw verdrag werd door hem met zijn broeder gesloten, maar spoedig verbroken. - Vasal van Hendrik van Guyenne, zoon van den Engelschen koning Hendrik H, wist hij dezen in het harnas te jagen tegen zijn broeder Richard van Poitou, die de partij van Constantin gekozen had. Daarna met den laatsten verzoend, na heeten, langen strijd, stookt hij hem op tegen zijn vader, die hem met een talrijk leger kwam belegeren op zijn kasteel en hem, na een wakkere verdediging door de overmacht dwong zich over te geven, doch hem, ter wille van zijn inmiddels vroeg gestorven oudsten zoon Hendrik, aan wien Bertrand steeds door de teederste genegenheid verbonden geweest was, en wiens verscheiden hij in een treffend lied had bezongen, in het bezit zijner goederen herstelde en de vrijheid teruggaf. Altoos liederen dichtende en strijdende, een andere Tyrtaeus, verknocht aan zijn vrienden, jegens zijn vijanden onverzoenlijk, is deze Troubadour een historische type vol leven en een dichter vol bezieling. Hetzij hij zijn liefde bezingt, hetzij hij zijn eer poogt te handhaven, hetzij hij zijn tegenstanders tergt of met oprechtheid, warmte en gevoel den jeugdigen Hendrik, zijn beschermer en vriend betreurt, altoos is hij waar, oorspronkelijk en kernachtig.
Een staaltje slechts. Het is een sirvente door hem gericht aan Richard om dezen tot een nieuwen krijg aan te zetten. Men vergunne mij haar mede te deelen in de vertaling welke ik er van aantrof bij Demogeot. 1)

Bien me sourit le doux prietemps, 
Qui fait venir fleurs et feuillages; 
Et bien me plaît lorsque j'entends 
Des oiseaux le gentil ramage. 
Mais j'aime mieux quand sur le pré 
Je vois l'étendard arboré, 
Flottant comme un signal de guerre. 
Quand j'entends par monts et par vaux 
Courir chevaliers et chevaux, 
Et sous lears pas frémir la terre. 

{==415==} {>>pagina-aanduiding<<}

Et bien me plaît quand les coureurs 
Font fuir au loin et gens et bêtes: 
Bien me plaît quand nos batailleurs 
Rugissent; ce sont là mes fêtes! 
Quand je vois castels assiégés, 
Soldats, sur les fossés rangés, 
Ebranlant fortes palissades; 
Et murs effondrés et croulants 
Créneaux, mâchicoulis roulants 
A vos pieds, braves camerades! 
 
Aussi me plaît le bon seigneur 
Qui le premier marche à la guerre, 
A cheval, armé, sans frayeur: 
On prend coeur rien qu'à le voir faire. 
Et quand il entre dans le champ 
Chacun rivalise en marchant. 
Chacun l'accompagne où qu'il aille. 
Car nul n'est réputé bien né 
S'il n'a reçu, s'il n'a donné 
Maint noble coup dans la bataille. 
 
Je vois lance et glaive éclatés 
Sur l'écu qui se fausse et tremble; 
Aigrettes, casques emportés, 
Les vassaux férir tous ensemble, 
Les chevaux des morts, des blessés, 
Dans la plaine au hasard lancés. 
Alloas! que de sang on s'enivre! 
Coupez moi des têtes, des bras, 
Compagnons! point d'autres embarras 
Vaincus, mieux vant mourir que vivre. 
 
Je vous le dis, manger, dormir 
N'ont pas pour moi saveur si douce, 
Que quand il m'est donné d' ouïr:’ 
‘Courons, amis! à la rescousse!’ 
D'entendre parmi les halliers 
Hennir chevaux sans cavaliers 
Et gens crier: ‘A l'aidel à l'aide!’ 
De voir les petits et les grands 
Dans les fossés rouler mourants. 
A ce plaisir tout plaisir cède.! 

De dichter besluit met een last aan zijn dienaar om het lied te brengen aan: Out et non, en hem te zeggen dat de vrede al te lang duurt. Die oui et non was niemand anders dan diezelfde Richard van Poitoú, later onder den naam van Richard

{==416==} {>>pagina-aanduiding<<}
Leeuwenhart als koning van Engeland opgetreden en wien de dichter om zijn besluiteloosheid dezen bijnaam gegeven had.
Die oorlogsheld, wiens gansche bestaan een voortdurende strijd scheen te zijn, was toch niet ongevoelig voor de liefde. Hij hechtte zich eerst aan Helena, de zuster van Richard, die later den hertog van Saxen huwde en de moeder was van keizer Otho IV. Richard zag met welgevallen zijn zuster door een zoo wakkeren ridder en beroemden Troubadour bezongen. Hij vuurde diens genegenheid voor haar aan. En Helena zelve was ingenomen met de hulde, haar gebracht door een man, wiens geest hem nog verhief boven allen, die in rang en moed met hem op dezelfde lijn geplaatst konden worden.
Er is slechts een chanson over van al degene, die Bertrand ter eere dier vorstin vervaardigde. Hij dichtte haar in het kamp, op het oogenblik dat zijn leger gebrek had aan levensmiddelen en hij zelf den honger, die hem kwelde, trachtte te vergeten door de poëzy en de liefde. - Later vatte hij den hevigsten hartstocht op voor Maentz van Montagnac, dochter van den vicomte van Turenne en echtgenoote van Taleyrand van Perigord. Hij werd door haar met wederliefde beloond en als haar ridder erkend, boven de talrijke medeminnaars die naar hare genegenheid dongen, maar dikwijls kwam de jaloezy hun eendracht verstoren. De verzoening die volgde, werd dan weder in een lied bezongen.
Zoo rechtvaardigt hij zich in het volgende lied, merkwaardig door de beelden, ontleend aan het ridderleven, tegen de beschuldiging van ontrouw tegen hem ingebracht. Ik deel het insgelijks naar de vertaling van Demogeot mede, ook als tegenstelling van het vorige:

Je sais le mal, qu'en leurs propos menteurs 
Out dit de moi vos perfides flatteurs, 
Dame, pour Dien! ne les en croyez mie, 
N'éloignez pas votre tant loyal coeur 
De votre bon, fidèle serviteur, 
Et de Bertrand soyez toujours Pamie. 
 
Au premier jet perdant mon épervier, 
Je veux le voir fuir devant le gibier; 
Que sur mon poing un faucon me le plume, 
Si seul pour moi votre pailer n'est doux, 
Si mon bonheur est ailleurs qu'avec vous, 
Si loin de vous doneeur n'est amertume. 

{==417==} {>>pagina-aanduiding<<}

Qu' ayant au col mon éen suspendu 
Par un grand vent je trotte morfondu, 
Qu' un dur galop me broie ainsi que l'orage, 
Qu'ivre et maussade un sot palefrenier 
Casse la bride on lache l'étrier, 
Si vos flatteurs n'ont menti par la gorge. 
 
Quand je m'approche à table pour jouer 
Que je ne puisse y changer un denier; 
Que par une antre elle soit retenue, 
Que tous les dés me soient dés malheureux, 
Si d'antres femmes oncques fus amoureux 
Si, fors la vôtre, une amour m'est connue. 
 
Que je vous laisse aux bras d'un étranger, 
Pauvre benêt, sans savoir me venger; 
Qu'un vent heureux à ma nef se refuse, 
Qu'en cour da roi me batte le portier, 
Que du comhat je parte le premier, 
S'il n'a menti le lache qui m'accuse. 

Wars van de wereld, eindigde Bertrand zijn leven als monnik in een Cistenzer-klooster.
Maar die Bertrand, die als dichter en krijgsman zulk een schitterende rol gespeeld en zooveel invloed gehad had op zijn tijdgenooten, kon evenmin als eenig ander groot man van dien tijd door Dante in zijn Divina Comedia vergeten worden. Gelijk ik reeds deed opmerken stelt deze hem voor, zonder hoofd, daar henen wandelende in de hel, of liever het hoofd bij de haren met de rechterhand vast houdende. Bij de ontmoeting van den dichter heft de romp dat hoofd omhoog en laat het dezen aldus toespreken:
‘Gij, die bij uw leven het rijk des doods betreedt, zie of gij er eenige straf zult ontmoeten, die de mijne evenaart. En opdat gij de wereld der levenden eenig bericht van mij zoudt kunnen brengen, weet, dat ik Bertrand van Born ben, dezelfde Bertrand, die den jeugdigen koning (Hendrik II) den noodlottigsten raad gaf. Ik verleidde een zoon tot opstand tegen zijn vader, ik was de Achitofel van dien tweeden Absalon; en het is omdat ik gescheiden heb wat God vereenigd had, dat ik aldus mijn hoofd draag, van mijn schouders gescheiden.’

Die Richard, met wien Bertrand zoo vaak, hetzij als vijand

{==418==} {>>pagina-aanduiding<<}
hetzij als vriend, in aanraking was, behoorde ook tot de edele broederschap.
Zijn vader Hendrik van Anjou, koning van Engeland, was gehuwd met Eleonore van Guyenne, kleindochter van Willem van Aquitanie, den eersten Troubadour, over wien ik boven sprak. Door dit huwelijk kwam het Zuiden van Frankrijk even voor het midden der 12e eeuw onder zijn heerschappij. Er vloeide dus Troubadours bloed door Richard aderen en van Bertrand van Born leerde hij de schoone kunst. Van dezen leermeester nam hij getrouw over zoowel de liefde voor de poëzy en de vaardigheid in het hanteeren der lier, als de woeste oorlogsdrift. Welk een woelig leven! Eerst voert hij, opgehitst door Bertrand, krijg tegen zijn vader, vervolgens tegen Filips August van Frankrijk; dan trekt hij, met dezen verzoend, ter kruisvaart, strijdt in Sicilie, verovert het eiland Cyprus, overwint in Palestina Saladyn in geregelde gevechten en belegert St. Jean d'Acre. Weinige koningen hebben minder hun vaderland bewoond en er toch diepere sporen achtergelaten. Stoutmoedigheid paarde hij aan beleid maar ook bloeddorstige wreedheid kenmerkte menige overwinning, en zijn hooghartigheid maakte hem vele vijanden.
Na een aantal gevechten te hebben geleverd, en tallooze Saraceenen te hebben doen bijten in het stof, zoodat zijn naam bij hen langen tijd het symbool werd van den grootsten schrik, sluit hij met Saladyn een verdrag, waarbij 3 jaren lang den Christenen het ongestoord bezoek van het H. graf werd toegestaan. Hij keert van den kruistocht nu huiswaarts, zonder leger, zonder gevolg, zonder schildknaap zelfs. Maar dit ontmoedigt den stouten ridder niet. Hij lijdt schipbreuk op de kusten van Istrië en vreest niet het grondgebied van een zijner grootste persoonlijke vijanden, dien hij fel tegen zich in het harnas gejaagd had, hertog Leopold van Oostenrijk, te betreden en in een pelgrimspij gehuld dat door te trekken. Ondanks zijn vermomming wordt hij toch te Weenen herkend, gevangen genomen en in een toren opgesloten; daarna voor een aanzienlijke som aan keizer Hendrik VI verkocht, die hem 18 maanden lang in den kerker liet versmachten. - Zijn verdwijnen baart groot opzien. De mare verbreidt zich dat hij het heilige land verlaten had om huiswaarts te keeren, maar dat men niet verder dan de kust van Istrië zijn spoor kan terugvinden. - Toen

{==419==} {>>pagina-aanduiding<<}
was het dat - naar luidt een verhaal, hetwelk aan de poëzy en het drama de stof heeft geleverd tot de roerendste scheppingen - een zijner vrienden, de Troubadour Blondel zich op reis begaf om zijn heer op te sporen. Hij trekt van oord tot oord, en zingt zijn lied aan den voet van alle sterkten, waarin Richard opgesloten kon zijn, want het vermoeden sprak zich al luider en luider uit, dat de vorst in boeien gekluisterd hier of daar verzuchtte. Eindelijk bevindt Blondel zich zonder dit zelf te weten vóór 's Konings kerker. Hij zingt ook hier het provençaalsch lied, dat zij te zamen vervaardigd hadden. En hoort,...die tonen dringen tot des gevangenen ooren door!...Deze herkent die stem. En hij beantwoordt haar door het tweede couplet van het gedicht aan te heffen. - Nu weet de trouwe zanger genoeg. Hij keert naar Engeland in allerijl terug, meldt 's Konings verblijf en bewerkt daardoor diens loskooping. - Ik weet niet of dat verhaal zuiver historisch is. Dit wordt door vele geschiedschrijvers betwijfeld. Maar hoe dit zijn moge, dit zien wij er toch uit, dat men Richard als Troubadour kende en dat hij met nog andere dichters dan Bertrand van Born bevriend was.
Daarenboven bezitten wij van zijn dichterlijken aanleg andere proeven, met name een klaaglied door hem in zijn gevangenis opgesteld en uit het diepst zijner ziel geweld. In de dialecten der Troubadours en der Trouvères beide, het Provençaalsch en het oud-Fransch wordt het aangetroffen. De vorst beklaagt zich daarin over zijn vasallen, over zijn vrienden die bem aan zijn lot overlaten en over den koning van Frankrijk, die gebruik maakte van zijn afwezigheid om in spijt van alle verdragen het land te overheeren...Maar laten wij het even in de vertaling welke wij er van aantreffen bij Sismondi, die met behoud van den vorm, alleen de verouderde en onverstaanbare woorden heeft vervangen, mededeelen:

Si prisonnier ne dit point sa raison 
Sans un grand trouble et douloureux soupçon 
Ponr son confort qu'il fasse une chanson! 
J'ai prou de amis, mais bien pauvre est leur don, 
Honte ils auront, si faute de rançon, 
Je suis deux hivers pris. 
 
Qu'ils sachent bien mes hommes, mes barons, 
Anglais, Normands, Poitevins et Gascous, 

{==420==} {>>pagina-aanduiding<<}

Que je n'ai point si pauvres compagnons, 
Que pour argent n'ouvrisse leurs prisons. 
Point ne les veux taxer de trahisons. 
Mais suis deux hivers pris. 
 
Pour un captif plus d' amis, de parents, 
Plus que ses jours ils épargnent l'argent. 
Las! que je sens me douloir de tourment; 
Et si je meurs dans mon confinement, 
Qui sauvera le renom de ma geut, 1) 
Car suis deux hivers pris. 
 
Point au chagrin ne voudrais succomber! 
Le roi François peut mes terres bruler, 
Fausser la paix qu'il jura de garder, 
Pourtant mon coeur je sens se rassurer 
Si je l'en crois, mes fers vont se briser, 
Mais suis deux hivers pris. 
 
Fiers ennemis, dont le coeur est si vain 
Pour guerroyer, attendez done la fin 
De mes ennuis, me trouverez enfin. 
Dites le leur, Chail et Pensavin 
Chers Troubadonrs! qui me plaignez envain, 
Car suis deux hivers pris. 

Evenals alle andere liederen der Troubadours, eindigt ook dit met een toewijding aan de beheerscheres van het hart des dichters en brengt deze daarin zijn hulde aan de liefde. ‘Gravin mijne zuster! God behoede uwe uitnemende begaafdheden en bescherme de schoonheid, die ik zoo lief heb en die mij in kluisters heeft geslagen.’
Wat wonder dat Richard in hooge eere stond bij de Troubadours! De koninklijke dichter en de koninklijke ridder vereenigde in zich al wat in zijn eeuw voor groot gehouden werd. Men vergaf hem zijn ondeugden en een wreedheid, die geheel en al in den geest lag zijns tijds. Men scheen te gelooven dat zijn dapperheid het gemis aan goedheid kon vergoeden. Toch was hij een slechte zoon, een slecht echtgenoot, een slechte broeder, een slechte koning; maar hij was tevens de dapperste, onversaagdste soldaat zijns legers. Zijn krijgsmakkers bewezen hem een schier afgodische liefde, in die mate dat een zijner edellie-
{==421==} {>>pagina-aanduiding<<}
den hem met opoffering van eigen leven gered heeft uit de handen der Sarraceenen in Syrië.

Voordat wij dit deel onzer studie besluiten, nog een enkel woord over den vorm van de poëzy der Troubadours. Wij konden het reeds opmerken, hun verzen kan men rangschikken onder verschillende rubrieken. Het waren Canzone of Cantos (chansons) minnezangen, pastoretas (pastorales) herdersdichten, planks of complaintes, klaagliederen op den dood van een vriend en beschermer of een dapperen ridder of de aangebedene schoone; tensons, samenspraken in den vorm van beurtzangen; sirventes of servantois, oorlogsliederen of hekeldichten, alba's, (aubades), morgenzangen en serenas, (serenades), avondzangen, gewijd aan de geliefde; sonets of sextines, gedichten, die met accompagnement van muzijk werden voorgedragen, fabliaux, (contes en vers) vertellingen, ballades, liederen bij het dansen aangeheven, met eenzelfde refrein, dat iedere strophe besluit, enz. - Van al deze soorten geeft Raynouard in het tweede deel van zijn beroemd werk verschillende proeven, die ook door hem aan den voet der bladzijden in dichtmaat vertaald zijn. Wij moeten dus den belangstellenden lezer, die nader met de poëzy der Troubadours wil kennis maken, daarheen verwijzen.
Wij zullen ons bepalen tot eenige algemeene beschouwingen. Al die verschillende gedichten kunnen ook naar den inhoud in eenige andere groepen verdeeld worden. Wij zouden ze kunnen splitsen in galante, historische, satirische en didactische poëzy.
De liefde vooral was, gelijk wij zagen, het hoofdonderwerp hunner zangen en op verschillende wijze treedt zij daarin op. In alle gedaanten vertoont zij zich. Nu eens uit zij zich met kracht en naïven eenvond; dan weder is zij beschroomd, schuchter en eerbiedig, aan alle onkuische begeerten vreemd, en ademt zij niets anders dan de grootste verrukking over de schoonheid der aangebedene, wie alle mogelijke volkomendheden worden toegeschreven en wier minste gunstbewijs het hart in opgetogenheid brengt. Dan weder wil zij zich door heldenmoed doen kennen. Dan weder is er ter nauwernood een woord, dat haar verraadt. Hier is zij de blinde, woeste, alles wagende hartstocht: of wel, na een openlijke breuk, belijdt zij overgegaan te zijn in de volkomenste onverschilligheid of diepste verachting. Al de

{==422==} {>>pagina-aanduiding<<}
slingeringen van een minnehandel en de aandoeningen daardoor opgewekt kan men in die liederen gade slaan: hier het zuiverste zielgenot, ginds de minst bedekte zinnelijke lusten; soms eenvond en vertrouwen; een ander maal verraad en ontrouw; hier de voorkeur aan de zedelijke eigenschappen - daar aan de lichamelijke schoonheid: zwarte oogen, schitterende tint, bevallige lippen, betooverende glimlach, blozende wangen. Toch is er in die minneliederen iets eenvormigs; dat kan niet geloochend worden. Hoe welluidend en liefelijk ze zijn, meestal zijn het variatiën op hetzelfde thema. - Trouwens de edelvrouwen plukten de loftuitingen van hun lippen, zoo als zij de bloemen plukten in haar hof, zonder zich terug te laten houden door de gedachte, dat zij die in alle bloemperken aantroffen en dat iedere lente ze op nieuw aanbracht. De dichters zelven waren niet keurig op het stuk van beelden; een bekoorlijk beeld, hoe vaak ook herhaald, was hun altoos welkom. - Men moet hen al zeer nauwkeurig bestudeerd hebben in het oorspronkelijke, en aan hoe weinigen is dit gegeven! om eenig verschil onder hen op te merken of te weten wien den eerepalm toe te wijzen.
Schier allen staan op dezelfde lijn. Alleen brengt de verscheidenheid van karakter en toestand eenige verscheidenheid in hun poëzy. Soms ook geven de bijzondere lotgevallen van een hunner, het vuur van den hartstocht, die in hem blaakte, hem iets oorspronkelijks, waarvan de sporen in zijn liederen te ontdekken zijn. -
Wat de andere rubrieken der poëzij der Troubadours aangaat, zij bieden veel grooter afwisseling aan. De historische heeft betrekking op personen of feiten en is een onschatbare bron voor de geschiedenis dier dagen. Hun sirventes, waarin lof, verwijtingen, klaagtonen, bedreigingen en vermaningen en raadgevingen onder elkander vermengd zijn, doen ons een blik slaan in des dichters gemoed, geven op welsprekende wijze zijn denkbeelden, gevoelens, hartstochten terug. Als de helden van Homerus betoonen de Troubadours zich daarin hooghartig en onbeschaamd, dapper en overmoedig. -
Onbekwaam om een beleedigend woord, dat op hun lippen komt, terug te houden, spreken zij met ruwe openhartigheid, zonder aanzien des persoons, zonder acht te geven op verschil van stand en rang, uit, wat hun op het harte ligt. Hun satires, waarin zij zich over een ondergane miskenning wreekten, en al de bitterheid van een vertoornd gemoed uitstortten, en hun haat

{==423==} {>>pagina-aanduiding<<}
en nijd en afkeer van personen, vooral van de geestelijkheid, die weinig ingenomen met hen was, openbaarden, schetsen ons uitnemend de zeden en ondeugden van hun tijd, en de kwalen, waaraan deze leed. En niet velen zullen er zijn, die met het oog op de dagen der Troubadours zullen spreken van den goeden ouden tijd!
In de didaktische poëzy eindelijk treffenwij algemeene zedespreuken aan, onderwijzingen en lessen omtrent de maatschappelijke en huiselijke plichten, gegeven aan aanstaande ridders, jonkvrouwen, dichters en jongleurs, soms op vrij losbandigen toon. Of wel in een verdichten vorm, wanneer er een jonkman voorgesteld wordt die raad komt vragen aan een ervaren ridder, of een eerwaardig man, die bij een toevallige samenkomst een jongeling onderricht. Ook idylles en herdersdichten, soms zeer kunstig wat den vorm aangaat, en bezingende de ontmoeting van een herderin en een Troubadour, behooren tot deze soort.
De laatste zijn echter niet zeer talrijk. Waarschijnlijk omdat de dichters meestal aan de hoven vertoefden. Ook brengt men onder deze rubriek de tensons, berijmde samenspraken, wier aard wij boven reeds bespraken. -
Om het mechanisme, de maat en de harmonie te beoordeelen moet men echter de taal kennen, waarin de Troubadours gedicht hebben en hun uitspraak.
‘Ik erken,’ zegt Raynouard, ‘dat ik te vergeefs beproefd heb er eene vertaling van te leveren: het gevoel en de bevalligheid laten zich niet overzetten. Het zijn teedere bloemen, wier geur men aan de plant zelve moet inademen.’ Om de liederen, die zooveel doorluchtige vorsten, zooveel dappere ridders, zoovele edelvrouwen, beroemd door hare schoonheid, hebben bekoord te waardeeren,’ zegt Schlegel, ‘moet men de Tronbabonrs zelven hooren en zich de moeite geven van hun taal te verstaan. Wilt gij u die moeite niet geven? Welnu gij zijt gedoemd ze te lezen in de overzettingen van den abbé Millot!’ -
Hun gedichten zijn gewoonlijk verdeeld in vijf strophen met een toewijding aan het slot. - Elke strophe heeft van 4 tot 22 verzen, een enkele 28 en 29. In een verzameling van 400 gedichten heeft Ginguené, gelijk hij verklaart, slechts 2 quatrains aangetroffen. -
Hun verzen zijn samengesteld uit niet minder dan 2 en niet meer dan 12 lettergrepen, ten minste als de monosyllabe, die hier en daar na een langer vers, als echo van het rijmwoord.

{==424==} {>>pagina-aanduiding<<}
afzonderlijk geplaatst wordt, niet mederekent. Een uitzondering maakt het vers van 9 lettergrepen, dat in het geheel niet wordt aangetroffen, terwijl die van 11 en 12 slechts zeldzaam voorkomen. -
Vaak is het rijm, dat nu eens slepend dan weder staande is, moeilijk en zeer kunstig.
Zonder letterkundigen tooi, geen vrucht van studie, zijn die gedichten slechts welsprekende uitingen van hetgeen daar omging in hun gemoed. Men vindt er geen zinspelingen op vroegere tijden en mythologische toestanden, geen vergelijkingen ontleend aan vreemde zeden en geen vingerwijzing op de wetenschap of wat zij geleerd hadden in de scholen. Ridders die niet eens lezen of schrijven konden, bekleedden een eerste plaats in het gilde. Meestal was hun opleiding gebrekkig en waren zij niet verheven boven het peil der gewone ridders. Hun dolend leven maakte hen ook niet geschikt om hun talent te ontwikkelen en te beschaven. - Van hier ook dat menigmaal hun gezang op eens verstomde. Zoolang de hartstocht duurde, die hen beheerschte en tot zingen dwong, waren zij dichters. Verdoofde die hartstocht, dan zongen zij niet meer, hun inspiratie verdween. -
Hun liederen bewaarden zij in het geheugen. Daar bleven zij een tijdlang voortleven, evenals in den mond der zangers, die ze van buiten leerden; en ongetwijfeld zouden zij allen verloren gegaan zijn, zoo niet ijverige verzamelaars zich de moeite getroost hadden de beste er van aan de vergetelheid te ontrukken, door ze op te schrijven. Een menigte zijn er echter zeker verloren gegaan. -
Kort waren de gedichten. Dit sprak van zelf. De levendigheid en rusteloosheid der Troubadours maakten hen minder geschikt voor lange dichterlijke verhalen en epische zangen. Zij behoefden trouwens geen heldendichten te vervaardigen noch de toevlucht te nemen tot de verdichting. Het werkelijke leven, dat zij met hun eigen oogen aanschouwden en waaraan zij deel namen, bood hun stof genoeg voor hun scheppingen. Zij hadden het maar wat op te sieren en te kleuren. - Een hart slechts hadden zij noodig. Van zelf schikten zich de woorden van hun poëtisch dialect tot welluidende verzen.

(Wordt vervolgd).







{==425==} {>>pagina-aanduiding<<}

De arbeidersbeweging der XIXde eeuw.

Door Dr. S. Sr. Coronel.

II.

Frankrijk.

Nadat de revolutie de kwestie van het proletariaat onaangeroerd had gelaten, werd zij het erfdeel van de toekomst.
De geschiedenis van de arbeidersbeweging der 19de eeuw in Frankrijk laat zich in drie perioden onderscheiden: lo. de tijd vóór de Februarij-omwenteling, 2o. de tijd van de republiek tot den coup d'état, en 3o. de tijd van de hernieuwing der Napoleontische dynastie. De eerste periode kan gevoegelijk die der theorie, de tweede die der praktijk genoemd worden; terwijl de derde de bouwstoffen voor de toekomst verzamelde. De restauratie bekommerde zich niet om den toestand der arbeiders; de Julijomwenteling bragt de bourgesisie op den troon, die elke poging naar emancipatie door de arbeidende klassen aangewend, tegenwerkte. Louis Philippe grondvestte zijn troon op den door de revolutie groot en magtig gewordenen tiers état, en deze maakte zich op alle mogelijke wijze diens voordeel ten nutte.
Frankrijks industriëele ontwikkeling nam onder de Julij-monarchie in bloei toe, doch de arbeiders genoten daarvan niets. De ideën van vrijheid en gelijkheid, die het Fransche volk, sedert de revolutie van 1789, door merg en been waren gedrongen, lieten de arbeiders met verlangen naar hunne verwezenlijking uitzien. De dertig jaren, die de Februarij-omwenteling voorafgingen, waren rijk aan allerlei stelsels, die de wereld de zoo lang gewenschte vrijheid zouden schenken. Al die theoriën

{==426==} {>>pagina-aanduiding<<}
huldigden of het communisme of het overdrevenste socialisme. Niet slechts was een onweerstaanbare haat tegen den bestaanden toestand hun vader, maar innige liefde en warme deelname in het lot der lijdende menschheid stonden aan hunne wieg. Edele, onbaatzuchtige mannen verkondigden uit volle overtuiging de vreemdsoortigste en zonderlingste leerstellingen. De oorzaken hunner dwaalbegrippen lagen in eene onjuiste opvatting van den natuurlijken historischen ontwikkelingsgang van den staat, in verwarde en valsche economische inzigten. Fourier stond aan hun hoofd, St. Simon volgde zijn voetspoor op zijne wijze. Hunne aanhangers vermogten de denkbeelden hunner meesters niet te verwezenlijken. Buchez meende in de associatie het beste middel te vinden ter verheffing der arbeidende klassen, maar ook zijne pogingen stuitten af op zijne optimistische gevoelens, die hij van de menschheid koesterde. Nogtans heeft hij veel ten goede voor de zaak der associatie uitgerigt. Cabet gaf met zijne Ikariën aan de zaak een grooten stoot, ofschoon zijn plan, om in Amerika in 1848 eene communistische kolonie te vestigen, geheel schipbreuk leed.
Communistische en socialistische gevoelens maakten zich alzoo van het volk meester, zonder evenwel levensvatbaarheid te erlangen. Enkele pogingen door de arbeidende klassen in dien geest met geweld aangewend, werden onderdrukt. De meestbeteekenende van dien aard was de arbeiders-opstand te Lyon in November 1832. Een republikeinsche geest beheerschte de beweging op dat gebied in Frankrijk, en welligt nergens is het verband tusschen sociaal-economische en politieke belangen zoo zigtbaar als hier.
Uit die verscheidenheid van meeningen en tegenspraken verrees plotseling het wachtwoord: ‘organisatie van den arbeid.’ Niemand stond het begrip daarvan helder voor den geest, maar daarin waren het allen eens, dat de organisatie van den arbeid nog gevonden moest worden. Dewijl men echter in het kapitaal het eigenlijk bezwaar zag, dat de uitbreiding van den arbeid in den weg stond, rigtten zich aller streven daarheen. Men vond echter geen middel om den arbeider kapitaal te verschaffen en ontkende toen maar stoutweg het bestaan van het kapitaal. Het waren de Socialisten die deze leer verkondigden.
Louis Blanc gaf eindelijk aan het denkbeeld van de organisatie van den arbeid een juisten grondslag, daar hij het regt op

{==427==} {>>pagina-aanduiding<<}
den arbeid verkondigde. Proudhon daarentegen, de gezworen vijand van den eigendom, erkende zeer juist in het kredietwezen de kern van het gansche vraagstuk, en verlangde derhalve de erkenning van het regt op de circulatie, daar hij een kredietstelsel, van het kapitaal en het geld geheel onaf hankelijk, doch op wederzijdsche dienstpligtigheid gegrond, voorstelde en zoodoende de volksbanken in het leven riep.
De toenemende ontevredenheid en opgewondenheid van het proletariaat hadden niet weinig tot omverwerping van den Julij-troon bijgedragen. Als zijn eenige steun, de bourgoisie, hem den rug toekeerde, werd Frankrijk plotseling door eene bijna bloedelooze omwenteling in eene Republiek veranderd. Deze gaf den theoristen de zoo lang verbeide gelegenheid, hunne ideën in toepassing te brengen. Voor de eerste maal kon de proef gewaagd worden, om van hoogere hand de belangen der arbeiders te regelen. Doch slechts korten tijd duurde die vrijheid van proefnemingen en burger-koningschap, want de Februarij-Revolutie had den burger-koning in ballingschap gejaagd, maar het organisme van de Fransche maatschappij en de magt der heerschende partij onaangetast gelaten. Men moest de proletariers een oogenblik vrij spel laten, maar de bourgeoisie voorzag de gevaren, die daaruit voor haar zouden voortvloeijen en wachtte daarom op het regte oogenblik, waarop door een plotselingen ommekeer die verhouding verstoord en het gevaar voor haar bezworen zou worden.
Het regt op dien arbeid werd door de arbeidende klassen van Parijs vurig begeerd en de voorloopige regering besloot, onder L. Blane's aanvoering, tot het instellen van eene commissie die de belangen der arbeiders zou bespreken. De voorloopige regering trachtte door het oprigten van rijks-werkplaatsen de arbeidende klassen voor zich te winnen. De oprigting van ateliers nationaux was de verwezenlijking van het zoo lang gekoesterde denkbeeld van staatshulp. De werkelooze en opgewonden massa moest bezig gehouden worden. Men zocht tot dat einde werk voor haar, zonder op de productiviteit acht te slaan. De vruchten, die men zich van die nationale werkplaatsen voorstelde, bestonden geenszins in geldelijke voordeelen; integendeel, met opoffering van aanzienlijke sommen trachtte men slechts de gemoederen tot bedaren te brengen en zoodoende tijd te winnen. De aanvragen tot plaatsing vermeerderden met

{==428==} {>>pagina-aanduiding<<}
den dag; meer dan 150,000 arbeiders vroegen daar werk en loon. Spoedig bleek het echter, dat de proef met die werkplaatsen mislukt was en evenwel aanzienlijke onvruchtbare sommen verslonden had; de voorloopige regering besloot daarom tot hare opheffing. De Junij-barrikades waren het gevolg van dit besluit. Toen leed de zaak van het proletariaat eene beslissende nederlaag, terwijl de bourgeoisie weder de bovenhand erlangde. De overwinnende partij besloot echter iets te doen, om de proletariers tot kalmte te brengen en bewilligde daarom, op grond van een artikel door de nationale vergadering vastgesteld, waarbij de Staat het vereischte kapitaal zou storten ten einde het tot stand komen van vrije vereenigingen van arbeiders te bevorderen en tot dat doel 3,000,000 fr. te verstrekken (decreet van 5 Julij 1848).
Het denkbeeld der associatie had werkelijk vorderingen onder de arbeidende klassen gemaakt, waartoe de socialisten en ten laatste Proudhon, niet het minste hadden bijgedragen. De associatie, met het doel om in den geest der Engelsche distributive coöperatie te werken, vond in Frankrijk in den aanvang echter minder bijval.
Meer aandacht werd aan de productive coöperatie geschonken. Het denkbeeld van L. Blanc, om hiervoor de tusschenkomst van den Staat te vragen, vond gereeden ingang. Vele vereenigingen maakten daarom gebruik van het toegestane crediet van 3 millioen. Door een getal van 302 vereenigingen werd ondersteuning tot een bedrag van 25 millioen frs. aangevraagd. Vele daarvan werden afgewezen en in 't geheel werd aan 56 vereenigingen, waarvan 30 in Parijs, eene som van 2,590,000 frs. verstrekt. Die voorschotten werden voor sommen van 30,000 frs. tegen 3 pCt., voor grootere sommen tegen 5 pCt. verleend. Bovendien werd voor inspectie-kosten 75 cts. per 100 frs. gerekend.
De regerings-commissie legde in de toewijzing voor dat crediet groote partijdigheid aan den dag: zoo erlangden bijv. van de 8,905,000 frs. voor Parijs bestemd, 3 boekdrukkers-vereenigingen 159,000 frs. en 5 vereenigingen van werktuigmakers 290,000 frs., daarentegen slechts eene schrijnwerkers-vereeniging 25,000 frs., terwijl de kleêr- en schoenmakers, de smeden en metselaars niets ontvingen. De grootste ondersteuning kreeg de vereeniging van shawlwevers, die uit 2 meesters en 16 knechts bestond: zij ontving 250,000 frs. In de departementen werden meestal

{==429==} {>>pagina-aanduiding<<}
de spinnerijen en weverijen van Rheims, Lyon, Rouen en Nevers ondersteund. Ook meesters en fabriekanten kregen somwijlen ondersteuning. De regering oefende eene strenge contrôle op de handelingen der gesubsidieerde vereenigingen uit.
Het was de regering echter zoo weinig ernst om de belangen der arbeiders te behartigen, dat zij aan de vereenigingen geen tijd liet op verhaal te komen, maar haar gedurig bezwaren in den weg legde, als zij meende, dat de voorgeschoten gelden niet in tijds teruggegeven of renten voldaan konden worden.
Nevens de gesubsidieerde ontstonden in de februarijdagen nog eene menigte andere vereenigingen, die in eigen kracht de verwezenlijking van haar bestaan trachtten te verzekeren.
Het was een door de revolutie geliefkoosd denkbeeld van de arbeiders geworden, om tot hunne zelfstandigheid door de productie te geraken en overal werd daarom naar dit doel gestreefd.
Na de Februarij-omwenteling vormden zich in Parijs een groot aantal arbeidersvereenigingen, die meestal onder veel bezwaren en ontberingen een klein bedrijfkapitaal bijeen bragten, waarmede zij eene zaak begonnen. Ofschoon die vereenigingen in den beginne in concurrentie met elkander traden, omdat zij zonder eenheid van beginselen werkten, ontwikkelde zich later toch het denkbeeld van solidariteit harer belangen; zij trachtten zich onderling te ondersteunen, door wederkeerig als produccenten en consumenten op te treden. Vrij natuurlijk vond het denkbeeld van Proudhon, om de arbeiders door rentelooze voorschotten onderling te vereenigen en hen van het kapitaal vrij te maken, gereeden ingang. Men nam met de door hem aanbevolene bons d'échange proeven, die echter mislukten, en daarom kwam men op het denkbeeld, om alle vereenigingen door een nog engeren band aan een te knoopen. Hierdoor zou de credietvraag opgelost worden: de zoo verbondene vereenigingen namelijk zouden alle consumtiemiddelen wederzijds verkrijgbaar stellen en de daardoor wederzijdsch ontstane schuldvorderingen door gemeenschappelijk credietpapier uitwisselen. Op deze wijze kwam de Union des associations de Paris tot stand. Zij zou noodzakelijk den omloop van credie papier, door contanten gedekt, bevorderen. Dit ontwerp werd echter niet in praktijk gebragt, wegens den politieken omkeer van zaken.

{==430==} {>>pagina-aanduiding<<}

In Parijs ontstonden meer dan 400 vereenigingen, wier levensduur, op enkele uitzonderingen na, echter zeer kort was, en meestal ten gevolge van uitwendige omstandigheden te niet gingen.
De staatsgreep van 2 December 1857 maakte aan de arbeidersbeweging plotseling een einde.
Weinig toch, wat in dat driejarig republikeinsche tijdvak het leven zag, had uitzigt op een bloeijend voortbestaan. Er trad eene nieuwe periode van ontwikkeling voor de arbeidende klasse op. De arbeiders waren in zeer beperkte mate tot eigen krachtsinspanning teruggebragt, welker uiting echter door den argwaan der regering zeer belemmerd werd. Het denkbeeld van associatie bij ondernemingen bleef echter de bovenhand behouden, en het is het eigenaardige van de Fransche beweging, dat men hier naauwelijks een spoor van die veelvuldige vertakkingen en opeenvolging van instellingen en proefnemingen, waardoor Engeland en Duitschland op dat gebied zich kenmerkten, waarnam. En dat wel wegens de talrijke dwaalbegrippen, die men aan eene dusdanige beweging vastknoopte.
In Parijs zelve stond nog tijdens de Republiek elke poging tot emancipatie der arbeiders in 't naauwste verband met hun aandeel in de productie. In de departementen werd destijds op sommige plaatsen beproefd, de levensverhoudingen der arbeiders te verbeteren door het oprigten van een gemeenschappelijk fonds voor de zoogenaamde boucheries societaires. Zij hadden ten doel het verschaffen van goedkoope voedingsmiddelen. Maar hoe onschuldig haar doel ook was, moesten zij met den coup d'état in het algemeene lot der vereenigingen deelen.
Rigten we nu het oog op de bewegingen der arbeiders gedurende de laatste 18 jaren, om hunnen toestand te verbeteren, dan treffen wij in Frankrijk dezelfde verhoudingen aan, die het moderne industrialisme overal op dit gebied aan den dag brengt. De vereenigingen te Parijs, die zich door gunstige omstandigheden konden staande houden, droegen meeestal de firma harer gérants. Hare fondsen werden door de leden bijeengebragt, bij vele door leeningen en bijdragen van vreemden gesteund. De aanspraken der associés worden gewoonlijk naar den geleverden arbeid geregeld, evenwel nadat eene zekere som tot amortisering van het aanlegkapitaal wordt afgetrokken, zoodat de wezenlijke voordeelen van zoodanige ondernemingen altijd eerst na een

{==431==} {>>pagina-aanduiding<<}
betrekkelijk langen tijd den leden ten goede komen. Bij enkele vereenigingen heeft men het zoogenaamde principe égalitaire in acht genomen, waarbij aan elk der leden hetzelfde bedrag wordt uitgekeerd. Het toetreden van nieuwe leden geschiedt gewoonlijk onder verzwarende omstandigheden; daarentegen nemen sommige zoogenoemde auxiliaires aan, die aanvankelijk geen aanspraak op het eigendom en de winsten hebben, en slechts een bepaald loon van hunnen arbeid erlangen, doch die uitzigt hebben op definitive opname. De wettige vorm der vereenigingen is de ‘société en nom collectif,’ waardoor eene gemeenschappelijke verantwoordelijkheid in het leven wordt geroepen. De vereeniging kiest een gérant, om de zaak te besturen, die een vast tractement geniet en onder contrôle van de kassiers en boekhouders en een ‘conseil de surveillance’ staat. Sommige vereenigingen worden slechts voor een bepaald getal jaren opgerigt, om bij het verstrijken van den termijn het overschot van kapitaal en winst onderling te deelen. Onder deze vereenigingen verdienen bijzondere vermelding de association Remquet, die in 1848 door 16 gezellen van de drukkerij van Renouard werd opgerigt en een voorschot van den staat ontving ten bedrage van 80,000 frs. Van het loon werd 25 pCt. teruggehouden. Zij werkten zoo gelukkig, dat in tien jaren tijds alle passiva gedekt waren en elke deelhebber 7 à 8000 frs. uitkreeg. De schrijnwerkers-vereeniging in de Rue St. Joseph werd door 208 gezellen in het leven geroepen en begon met een bedrijfkapitaal van 504 frs., ontving later van staatswege een voorschot van 25,000 frs., nam het principe égalitaire aan en hield 28 pCt. van het loon in de gemaakte winst terug. Ook deze vereeniging maakte zeer goede zaken.
De pianomakers van de Rue Gatiol hadden met veel moeite 229½ frs. bijeen gebragt, waarmede zij in Maart 1849 aanvingen. Zonder eenige ondersteuning hebben zij met de meest mogelijke krachtsinspanning hunne onderneming tot een bevredigend resultaat gebragt. De Association des ouvriers ferblantiers met een kapitaal van 700 frs. in 1849 opgerigt, had eveneens met vele bezwaren te worstelen, doch werkt thans zeer gelukkig. De leden worden volgens geleverd stukwerk betaald; van de winst komt 20 pCt. in het reservefonds, 30 pCt. in de caisse d'assisance en 50 pCt. worden gelijkelijk onder de leden verdeeld, als het genootschappelijk kapitaal op 50,000 frs. is gebragt.

{==432==} {>>pagina-aanduiding<<}
De stoelendraaijers in de Rue Papencourt en de smeden van den Faubourg St. Antoine hebben zich zonder bijstand voortgeholpen. De zadelmakers, glasslijpers en vijlhakkers-vereenigingen werken met staatsvoorschotten van 10,000-240,000 frs.
Uit deze weinige voorbeelden wordt de levensvatbaarheid dier vereenigingen bewezen. Wel is waar zijn zij betrekkelijk gering in aantal, maar de ijver en spaarzaamheid harer leden werken gunstig ten voorbeeld van anderen.
Onder het keizerrijk mogt het tot dusverre nog niet gelukken een engen band om de vereenigingen onderling of om hare leden te leggen. De regering deed zeer weinig om de aaneensluiting te bevorderen. Integendeel, zij hield naauwlettend toezigt, dat voor haar daaruit geen ongerief kon voortspruiten. Van daar, dat er tot dus verre zoo weinig gedaan is, om den stand der arbeiders te verheffen.
Van meer beteekenis was de ontwikkeling die de bouwvereenigingen in Frankrijk hebben verkregen. Het waren vooral de fabriekeigenaars, die de belangen hunner arbeiders goed begrepen, door ze geschikte woningen te verschaffen.
Men werkt hier volgens een tweeledig plan. Men bouwt arbeiderswoningen om die slechts te verhuren, of men staat ze den bewoner af tegen eene zekeresom, die in termijnen boven de huursom voldaan moet worden. De Cités ouvrières staan daar als zoovele loffelijke voorbeelden van den geest des tijds en zullen ten spoorslag moeten strekken voor een volgend geslacht, om in gelijken geest doch op breedere schaal in het belang van den arbeidersstand werkzaam te blijven.
De Cité Napoléon in Parijs, deels door actiën, deels door een aanzienlijk voorschot van den staat opgerigt, bestaat uit een zoogenaamde kazernewoning van 3 verdiepingen, waarin aan 179 gezinnen, tot huurprijzen van 200 à 300 frs. voor de grootste, 100 à 200 frs. voor de middelsoort en 60 frs. voor de kleinste soort woningen, huisvesting wordt verleend. Daarentegen werden dergelijke cités opgerigt in sommige fabrieksteden van den Bovenrhijn, met het doel om de arbeiders langzamerhand eigenaars hunner woningen te maken. Zoo werd op den 1sten Julij 1853 te Mulhouse, door de ijverige bemoeijingen van den fabrikant Jean Dollfus, de Société Mulhousienne des cités ouvrières tot stand gebragt, met een actiënkapitaal van 335,000 frs., tegen eene rente van 4 pCt. De arbeiderswoningen werden

{==433==} {>>pagina-aanduiding<<}
voor de bouwsom verkocht of verhuurd, in welk laatste geval de huurrente geen 8 pCt. van de bouwkosten te boven mogt gaan. Men bouwde huizen van verschillende grootte, die in verschillende termijnen afbetaald konden worden. De langste termijn is 16 jaren. Geen huis mag binnen 10 jaren na de afbetaling verkocht of verhuurd worden. Om in het bezit van zulk eene woning te geraken, moet de kooper van een huis van 3000 frs. dadelijk 300 frs. betalen en 25 frs. in maandelijksche termijnen gedurende 13 jaren. De voor den kooper op deze wijze afbetaalde som bedraagt met de rente van het kapitaal 432,680 frs. Op deze wijze werden van 1854-66 692 huizen afgezet. Elk huis is voor eene familie bestemd, voorzien van een tuintje, omtreeks 120 vierkante ellen groot. De vereeniging heeft ook wasch- en badhuizen gebouwd, waarvan tegen zeer billijke prijzen gebruik kan gemaakt worden. Tegenwoordig bedraagt de bevolking van de cité te Mulhouse 6000 zielen. Welk een gunstigen invloed die vereeniging zoowel op de gezondheid en het huiselijk geluk van den werkman, als op den bloei der industrie uitoefent, is van algemeene bekendheid.
Op gelijke wijze als daar werd ook te Guebwiller in 1860 eene bouwvereeniging in 't leven geroepen met een kapitaal van 342,000 frs., die op gelijksoortige voorwaarden hare huizen verkoopt, die, naar gelang van hunne grootte, 2973 frs. 65, 3584 frs. 80 en 4139 frs. 35 kosten. De société immobilière in Beaucourt en die te Colmar werken op gelijken voet en met even veel vrucht. Hier zijn de huizen goedkooper en de sommen der maandelijksche termijnen van afbetaling geringer.
In de zuidelijke en zuid-oostelijke departementen verbonden de arbeiders aan de bestaande boulangeries sociétaires inrigtingen tot verschaffing van andere goedkoope levensmiddelen; bijzondere vermelding verdient de société alimentaire te Grenoble.
Uit het aangevoerde omtrent de arbeidersbeweging in Frankrijk blijkt onder anderen, dat de productive associatie reden van bestaan heeft. Maar dat de hier en daar op zich zelf staande vereenigingen geen genoegzame magt opleveren, om als panacée te strekken. De ongunstige verhoudingen van de arbeidende klassen in Frankrijk doen haar de zoo gewenschte eenheid en solidariteit missen, om eene trede hooger te stijgen op den maat-
{==434==} {>>pagina-aanduiding<<}
schappelijken ladder. Zij zullen dit blijven derven, zoo lang de regering goed vindt steeds in hare belangen in te grijpen en zich beijvert om haar kunstmatig werk te verschaffen.
Het tegenwoordige keizerrijk staat op een gevaarlijken bodem. De redding van de maatschappij zal door de bourgeoisie duur gekocht worden, en ten laatste zullen alle bemoeijngen, die Napoleon aanwendt, om de rust daar te bewaren, niet voldoende blijken te zijn. Het verlangen naar de vrijheid zal toch herleven en te magtig worden; de slavernij zal haar ten laatsten toch ten verderve leiden en aan de slaafsche bourgeoisie te smaadvol blijken te zijn
De werkzame momenten voor een val zijn dus in massa voorhanden. Verliest Napoleon de ondersteuning van de welgestelde klassen en het proletariaat zijne vrees, dan staat hij voor een dilemma: òf hij moet den strijd om het voortbestaan zijner heerschappij met de voorhandene middelen levendig houden, òf hij moet het steunpunt zijner regering veranderen, door de hem vijandig gewordene bourgeoisie door de arbeiders te bedwingen. Het blijft echter de vraag, of het dan nog voor Napoleon tijd is, iets voor zijne heerschappij te doen en of de arbeiders hem dan dat vertrouwen zullen schenken, dat zij hem nu, door den nood gedwongen, aanbieden. De toekomst van Frankrijk is derhalve innig met de arbeidersvraag verbonden. In de arbeidende klassen zijn de elementen van de beweging voorhanden, en hetzij dat van daaruit het ferment in den poel van het keizerrijk geworpen wordt, hetzij dat de ondragelijke verdrukking eindelijk anderen tot werkdadigheid aanspore, de sociale vraag zal dan eerst belangwekkend op den voorgrond treden, als de troon van den Caesar aan het wankelen geraakt.
De Franschman streeft gedurig naar vrijheid, hoe weinig hij ook de kunst moge verstaan, van die vrijheid het gepaste gebruik te maken, en juist daarom brengt zij het tegenovergestelde voort, van wat zij beoogt.
Het is bovenal de arbeidersvraag, die goed opgevat en opgelost, den grondslag voor eene duurzame vrijheid aan deze zijde van 't kanaal zal leggen.

Duitschland.

De omwentelingen op economisch gebied hebben Duitschland later en minder doortastend aangegrepen dan Engeland en Frank-
{==435==} {>>pagina-aanduiding<<}
rijk. De politieke toestand ontving met eene ongekende lankmoedigheid de nieuwe begrippen; de territoriale en politieke verdeeldheid stond aan elke snelle verbreiding van den veranderden tijdgeest belemmerend in den weg, en de overgang van de economische verhoudingen van vroeger tot die, welke de rigting van den tegenwoordigen tijd eischte, betrad zijn weg langzaam en bedachtzaam. Ten opzigte van dit laatste was inzonderheid Duitschlands standpunt in den wereldhandel van gewigtige beteekenis.
De groothandel nam vooral gedurende den tijd van het contiuentaalstelsel eene groote vlugt en had zich onafhankelijk van het buitenland gemaakt.
Het kapitaal greep begeerig elke gelegenheid aan, om zich aan de nieuwe wetten der productie te onderwerpen en met goed gevolg. Maar het kapitaal had zich reeds lang van zijne naauwe vereeniging met den arbeid afgewend, en volbragt thans gemakkelijk zijne volkomene scheiding. Het nog in volle kracht bestaande gildewezen verhinderde de kleinhandelaars aan de vrije beweging deel te nemen, terwijl de groote kapitalisten daardoor naauwelijks aangedaan werden. De arbeiders in handels- en nijverheids-ondernemingen moesten spoedig aan de algemeene wetten van het loon gehoorzamen, ofschoon de arbeiders in den landbouw nog aan de voorvaderlijke gewoonten getrouw konden blijven.
In geheel Duitschland maakte de bourgeoisie de kern der maatschappij uit. Terwijl de bourgeoisie de vaan der politieke vrijheid in de hoogte hield en een aanhoudenden en hardnekkigen krijg voor de politieke beginsels van 1789 aavaardde, wierp zij zich tevens geheel in de armen der nieuwe economische rigting.
De ongehoorde bloei die Duitschlands handel en nijverheid in de laatste veertig jaren ondervond, is het grootendeels verschuldigd aan de ontwikkeling zijner fabrieksnijverheid en groote industrieële ondernemingen. Doch juist deze strooide het zaad voor het proletariaat, hetwelk zich in twee groote afdeelingen splitste, het eigenlijke arbeiders-proletariaat en het proletariaat van den kleinhandel. Het eerste ontstond uit de algemeene oorzaken der loonverhoudingen, het laatste was de vrucht van de kleingeestigheid en de bekrompenheid van het gildewezen. Talrijke, onafhankelijke ondernemers stonden tegenover de groote industrie, waarmede zij niet konden concur-
{==436==} {>>pagina-aanduiding<<}
reren. Overal was de kleine industrie achteruitgaande, dewijl zij met drie dubbele kosten produceerde, zonder dezelfde voordeelen van den afzet te genieten of aan eenige concurrentie te kunnen denken. De nadeelen voor het toenemend proletariaat traden meer en meer op den voorgrond, en men zocht de oorzaak daarvan, zoo als 't gewoonlijk gaat, op eene geheel verkeerde plaats; men rekende den Staat toe, wat aan de economische ontwikkeling te wijten was.
De bourgeoisie, die de kapitaal-bezittende klasse in zich bevatte en den invloed in den Staat nog niet deelachtig was zooals zij wenschte, leefde in de blijde hoop, door hare overwinning in den politieken strijd, zonder eigen offers, het kwaad te kunnen keeren. Die mannen echter, welke de wetenschap dienden, wisten in de volks-huishoudkunde het ware van het valsche nog niet te onderscheiden, in de sociaal-wetenschap naauwelijks de grondslagen te vinden. Men trok voor de arbeiders partij, zooveel men kon; men begon hunne stemming te vreezen, maar aan al dat kwaad had de Staat schuld. De kapitaalbezitters zondigden rein van harte. De Duitsche arbeiders gevoelden het drukkende van hunnen toestand en wisten daartegen geen raad. In hunne afzondering lag hunne ontzettende zwakheid. Elke regering in den Duitschen Staat leefde in den grootsten angst voor omverwerping van het bestaande en onderdrukte elke stem of elke poging die tot verbroedering zou leiden. Met blindheid geslagen wilden zij de uitingen van den tijdgeest niet gewaar worden en droegen zoodoende veel bij tot de afdwalingen waarvan latere tijden getuigen waren. Van gene zijde van den Rhijn klonken de Sirenenzangen van het communisme en vonden gereeden ingang aan de andere zijde van dien stroom bij allen, die onder den economischen gang van zaken leden en zuchtten.
Intusschen had op politiek gebied de Fransche invloed den bodem voor gewigtige gebeurtenissen voorbereid. Met spanning volgden de Duitsche midden- en lagere standen elken ademtogt van de Julij-monarchie. Onder het proletariaat heerschte een vurig verlangen naar bevrijding van de ketenen, waarin het geklonken was.
De Julij-troon stortte in. Frankrijk begroette andermaal een jonge republiek en het signaal was voor geheel Europa geblazen. De revolutie van 1848 was voor Duitschland het natuur-
{==437==} {>>pagina-aanduiding<<}
lijke en noodwendige uitvloeisel van de opwekking in 1789 gedaan. Zij was de Sturm- und Drangperiode van het openbare leven. In 1848 behaalde de bourgeoisie de overwinning en zij bevocht die door het proletariaat daarin geholpen. De beweging had, zoo al niet uitsluitend, een proletarisch karakter; het politieke drama had een socialen achtergrond. Overal wierpen zich de proletariers met heftigheid in de beweging. Maar de massas waren onbeschaafd en met het eigenlijke wezen van de vragen van den dag niet vertrouwd. Zij geloofden hem die op de welsprekendste wijze de schoonste hoop wist voor te spiegelen. Zij verlangden utopiën. Het proletariaat meende door de beweging eene hervorming op economisch gebied te zullen bereiken, terwijl de bourgeoisie slechts de politieke heerschappij, overeenkomstig hare magt op economisch terrein wilde magtig worden. De eerste begrepen niet wat zij wilden en verstonden onder het woord vrijheid geheel iets anders dan de laatsten, wier werktuig zij werden.
Het jaar 1848 heeft het bewijs geleverd, dat kapitaal en arbeid, bourgeoisie en arbeiders-proletariaat niet zamen kunnen gaan, zoolang het streven van de eersten de billijke wenschen der laatsten tegenwerkte. Sedert 1848 heerscht de kapitaalbezittende middenstand op het gebied van het openbare leven. Het liberalisme der bourgeoisie is de erkenning van de magt van het kapitaal. Zij verlangt slechts dat de Staat haar de handen vrij laat, maar protesteert krachtig tegen elke uiting van het proletariaat als dit van zijn kant regten wil doen gelden. Intusschen is de beweging van 48 niet zonder vrucht gebleven. De arbeiders zijn tot bewustzijn gekomen dat langs den weg van geweld door hen niets bereikt kan worden en zij van den kant der zoogenaamde liberale partij op geene ondersteuning kunnen rekenen. Eene kalmere stemming maakte zich van de arbeiders meester.
De wetgeving bekommerde zich echter weinig om den toestand der arbeiders, maar zag angstig toe op elke uiting van kameraadschap. Het regt van vereeniging werd binnen enge grenzen bepaald, de verhouding van de arbeiders in de fabrieken tegenover hunne meesters naauwelijks beschermd, elke gemeenschappelijke overeenkomst tot loonverandering van wege de policie verboden. De fabriekwetten beschermden meestal de meesters, doch ontzeiden de arbeiders aanspraak op billijke ge-
{==438==} {>>pagina-aanduiding<<}
lijkheid te doen gelden. Maar veel werd daarentegen op het gebied van het volksonderwijs gedaan. De heilzame vruchten daarvan bleven niet lang uit. Zij openbaren zich in de voortreffelijke houding, die de arbeiders in de laatste jaren hebben aangenomen.
Manuen buiten den kring der arbeiders hebben zich ook hun lot aangetrokken en pogingen aangewend om hun toestand te verbeteren. Met gematigdheid lichtten zij de onervarenen voor en wezen hun den eenig goeden weg aan. De voorgangers op dit gebied kunnen in twee partijen onderscheiden worden: de conservatieve, die de kerk en den adel als hef boomen van verbetering aanwezen, terwijl de liberalen de zelf hulp als schibboleth verhieven. De democraten, die eene gansche omkeering van den Staat wenschten, hadden weinig ingang.
De zaak der arbeiders werd in 1848 te Berlijn op het ‘centralverein für das Wohl des arbeitenden Klassen in Preussen’ het eerst breedvoerig besproken. Zonder onmiddelijk tot verbetering van den toestand der arbeiders te leiden, werd daar echter menige zaadkorrel gestrooid, die milde vruchten voor de toekomst beloofde.
De voorhanden middelen strekten niet om oogenblikkelijk in de behoeften der arbeiders te voorzien. De spaarbanken bleven ledig, omdat de arbeider nog niet geleerd had te sparen. De onderstandskassen aan fabrieken verbonden, werden door de arbeiders met wantrouwende oogen aangezien, omdat zij in handen der fabrieken waren en weinig aan de door de arbeiders gekoesterde wenschen voldeden. Dat gemis van vertrouwen in de beheerders dier inrigtingen bragt er veel toe bij om het sparen bij den arbeider tegen te houden. De strijd tusschen handels-vrijheid en gildewezen hield sinds 1848 elken vooruitgang tegen. Het beschermend stelsel, dat zoo zeer gehuldigd werd, verzwakte thans elke uiting van zelfstandigheid en vermeerderde de hulpeloosheid der kleine industrie. Het laat zich daarom ligt begrijpen, dat men in de vereeniging steun en kracht meende te vinden en dat beginsel tot parool verhief. En toch vreesde men, dat die associatie tot een ontzettende magt kon aangroeijen, die verkeerd aangewend, noodlottige gevolgen voor de arbeiders en den staat kon na zich slepen. Om dat gevaar in tijds te keeren besloot eene aanzienlijke partij uit

{==439==} {>>pagina-aanduiding<<}
de bourgeoisie, om zich de zaak der arbeiders aan te trekken en haar binnen de noodzakelijke grenzen te beperken.
Nadat reeds door eenige mannen op de magt der vereeniging en het beginsel van zelf hulp was gewezen, ontwikkelde de Pruissische kantonregter, Herman Schultze, uit Delitsch, in 1857 op het ‘congrès international de bienfaisance’ te Frankfort zijne gedachten, die de praktische toepassing van onderlinge hulp ten doel hadden. Schultze Delitsch had reeds in 1849 in Delitsch en Eilenburg productie-vereenigingen van schoenmakers en schrijnwerkers op het beginsel van solidariteit in het leven geroepen en in 1852 in Delitsch eene volgens zijne inzigten ingerigte voorschotbank tot stand gebragt, die spoedig in de omstreken navolging vond. Tevens werd zijne aandacht op de consumtieve vereenigingen gevestigd, op het voetspoor der Engelsche distributive Stores.
Zijne denkbeelden vonden in wijderen kring ingang en weldra maakte hij het middelpunt der beweging uit en begon hij zich van lieverlede geheel aan die volkszaak te wijden.
Te gelijk met de ten uitvoerlegging van het program van Schultze had eene andere beweging in Duitschland plaats, die in hare gevolgen de arbeidersvraag zeer bevorderlijk was en de beginselen van Schultze tevens meer ingang deed vinden. Het was het streven naar vermeerdering van de bronnen van ontwikkeling en beschaving onder de lagere standen. Zij legde den grondslag voor menige vereeniging, die dat doel trachtte te bevorderen. Talrijke handwerkers-vereenigingen kwamen tot stand. Onder deze bekleedt de in 1859 opgerigte Berliner Handwerker-Verein eene voorname plaats, die spoedig tot de banier-draagster van het Schultzeanisme werd verheven. Men stelde zich bij die ontwikkeling van den werkman tevens eene meerdere toenadering tusschen hem en zijn patroon voor en hem vatbaar te maken, om de kwestiën van den dag beter te kunnen begrijpen.
Schultze's leer grondt zich op de erkenning van den nood der arbeidende klassen, door hare economische hulpeloosheid te weeg gebragt. De oude beschermende wetten kunnen daarin thans niet meer voorzien. Het grootste bezwaar, waarmede de kleine ondernemers te kampen hebben, ligt in het gemis van crediet, en daarin moet allereerst voorzien worden. Daar nu op handels en nijverheidsgebied geen werkelijk crediet ver-
{==440==} {>>pagina-aanduiding<<}
kregen kan worden, zoo moet de zekerheid van het persoonlijk crediet vermeerderd worden en daaruit ontstaat ten laatste van zelf het denkbeeld van solidariteit tusschen alle credietnemers, dat verwezenlijkt wordt in een gemeenschappelijk verbond.
De credietiustellingen van Schultze bereiken het tweeledige doel: den kleinen burger te leeren sparen en het voordeel dat hij trekt uit die kleine bespaarde sommen, door de winst in zijn handel er mede behaald. Naast deze inrigtingen verrezen de consumtie-vereenigingen en die tot het goedkoope aanschaffen van grondstoffen, welker uitbreiding in de gemeenschappelijke magazijnen gezocht moet worden. De keten van die reeks van inrigtingen wordt gesloten door de productive vereenigingen door hem in het leven geroepen.
In het jaar 1859 waren in 200 voorschotbanken en credietvereenigingen en in 100 grondstoffen-vereenigingen eene totale som van 6½ millioen Thaler in circulatie. In 1861 was het gezamenlijk getal dier inrigtingen tot 630 à 650 gestegen, met een omzet van 20 à 22 millioen Thaler. Reeds in 1859 werd de noodzakelijkheid gevoeld, om een naauweren band tusschen al deze vereenigingen te vestigen, om de organisatie met raad en daad te steunen, de belangen der vereenigingen naar buiten te bevorderen, ten haren gunste op de wetgeving te werken, de betrekkingen der vereenigingen onderling te leeren kennen en te bevestigen, bronnen van kapitaal te openen en over 't algemeen meer eenheid in de zaak te brengen. Tot dat einde werd de Anwaltschaft der Deutschen Erwerbs- und Wirthschafts-genossenschaften te Berlijn gegrondvest en hare leiding aan Schultze toevertrouwd. Jaarlijks wordt eene algemeene vergadering gehouden, waar de vereenigingen door afgevaardigden vertegenwoordigd worden. In 1861 waren reeds 218 vereenigingen toegetreden. Door de bemoeijingen van Schultze bij den Pruissischen landdag werd die vereeniging als regtspersoon erkend. In 1866 waren bij de Anwaltschaft 1433 vereenigingen bekend, waarvan 1047 voorschotbanken en credietvereenigingen, 187 grondstoffen-, magazijn- en productive en 199 consumtive vereenigingen. Het bedrijfsomzet dier vereenigingen bedroeg tusschen 105 en 110 millioen Thaler; zij bezaten 9 millioen Thaler eigen fondsen, 25-28 millioen beschikbare vreemde kapitalen en telden omstreeks 500,000 leden.
Ferdinand Lassalle trad in 1863 als verkondiger van een

{==441==} {>>pagina-aanduiding<<}
andere leer op. Hij verkondigde openlijk, dat slechts in de staatshulp heil voor den arbeider gezocht moet worden en dat die hulp dan eerst verkregen kan worden, als door het onmiddelijk en algemeene stemregt de overwegende invloed in handen der arbeidende klassen gekomen zal zijn. Het erlangen van dit stemregt moest derhalve het eerste, naaste en met alle geoorloofde middelen te bereiken doel voor de arbeiders zijn. Alle andere middelen zouden, volgens zijne meening, ontoereikend en te omslagtig wezen. Hij spoorde derhalve aan tot eene onvermoeide, welgeorganiseerde agitatie door het algemeene stemregt. Als een bliksemstraal doorkliefde dit denkbeeld aller gemoederen; de bourgeoisie werd onthutst en voer hevig tegen den reformator uit. De arbeiders namen aan den eenen kant het nieuwe program met gejuich aan, aan den anderen kant werden zij door verdachtmaking van die koene plannen in hun vertrouwen geschokt.
Het optreden van Lassalle moet echter als een keerpunt in de ontwikkeling van de arbeidersbeweging beschouwd worden.
Van dit tijdstip kwamen twee geheel tegenovergestelde stroomen in beweging, waaruit zich ten laatste de wachtwoorden van ‘staats-’ of ‘zelfhulp’ verhieven. Lassale plaatste zich aan de spits van de beweging door hem verwekt, terwijl de tegenpartij zich om Schultze Delitzsch schaarde.
Lassalle werd door de arbeidersvereenigingen van den Maingau aangezocht om zijne denkbeelden op een congres nader te ontwikkelen. En daar werd in Mei 1863 de grondslag gelegd voor een Algemeinen Deutschen Arbeitsverein, dat zich de agitatie voor het algemeen stemregt ten doel stelde. Die agitatie verkreeg in weinige maanden eene aanzienlijke uitbreiding in onderscheidene deelen van Duitschland. Overal werden plaatselijke vereenigingen tot stand gebragt. De bourgeoisie kwam daar tegen in verzet, want indien slechts een deel van het program van Lassalle verwezenlijkt werd, dan zoude zij verloren zijn. Zij kon hem nooit vergeven, dat hij zonder verschooning den economischen toestand gekwetst en gegeeseld had, dat hij den sluijer had opgeligt, het egoïsme van het kapitaal in zijne naaktheid aan de kaak had gesteld, de tegenstelling van kapitaal en arbeid blootgelegd en van eene andere verhouding van de regten der arbeiders had gesproken, dat hij in zijne productieve vereenigingen eene geheele hervorming van de productie had te

{==442==} {>>pagina-aanduiding<<}
weeg gebragt. Lassalle bragt de arbeidersvraag op het politieke terrein over en tastte daarmede in dubbele mate de belangen van het kapitaal aan.
De plotselinge dood van den aanvoerder dreigde de gansche beweging met een ondergang, of ten minste haar doel grootelijks voorbij te streven. Wel overleefde zijne schepping, het algemeine deutschen Arbeiterverein, hem, maar noch Becker, noch Perl, zijne apostelen, konden die vereeniging doen gedijen. De gebeurtenissen op politiek terrein, gedurende de jaren 1862-64 in Duitschland voorgevallen, bragten de arbeiderskwestie op den achtergrond. De overwinning van Pruissen was de nederlaag voor de partij van vooruitgang. Lassalle's meening omtrent haar werd nu weldra verwezenlijkt.
De arbeidersvraag werd in de wetgeving van den Noord- duitschen Bond opgenomen, daar een rijksdag op den grondslag van het algemeene stemregt werd vastgesteld. Bij de verkiezingen voor den rijksdag, in April 1867, waren de arbeidersvereenigingen dan ook zeer ijverig in de weer. En werkelijk gelukte het haar vooral in de Rhijnprovincien eenige candidaten af te vaardigen, die evenwel tot dus verre geene gelegenheid hadden de zaak der arbeiders in het oogloopend te bevorderen. Daarentegen wilde men den arbeiders met een ander regt begiftigen, waartoe Schultze-Delitzsch den stoot gaf, namelijk het regt van zamenspannen tot loonverhooging. De bondsraad verwierp echter het daartoe strekkend ontwerp, door den rijksdag voorgedragen.
Oostenrijk bleef tot onlangs nog geheel buiten de beweging. De reden daarvan ligt deels in de wijze waarop de nijverheid aldaar beoefend wordt, deels de in politieke en verstandelijke bekrompenheid, waarin de arbeider daar verkeert. Nadat in eenige steden dier monarchie voorschotbanken en hulpkassen waren opgerigt, begon men zich ook het onderwijs van den man uit het volk aan te trekken. De oprigting van vereenigingen werd zeer belemmerd door de wet die haar in haar ontstaan vele bezwaren in den weg stelde. De in 1864 te Weenen opgerigte Fortbildungsverein für Buchdrucker en de Industriële Fortbildungsverein te Reichenberg, waren de eerste vereenigingen van arbeiders. De latere pogingen tot bevordering van de belangen der arbeidende klassen in Oostenrijk beproefd, ademden allen den geest van Schultze-Delitzsch. Het Volks wirthschaflichen Verein

{==443==} {>>pagina-aanduiding<<}
in Weenen hield tot dat einde voordragten, die veel tot bevordering van de consumtieve vereenigingen aldaar hebben toegebragt.
Na vele bezwaren ondervonden te hebben, gelukte het eenige vreemde werklieden, te Weenen gevestigd, om een allgemeinen Arbeiter-Bildungsverein te vestigen. In December 1867 verkregen zij daartoe het verlof der regering, en al dadelijk mogt de vereeniging zich in de toetreding van omstreeks 1000 leden verheugen. Plotseling als het ware werd nu de arbeidersbeweging te Weenen in 't leven gebragt en spoedig werd een congres bijeengeroepen, waarvan de oprigting van het Centraal-comité zum Wohl der arbeitenden Classen het uitvloeisel was, dat het beginsel van zelfhulp aannam. Het Arbeiter-Bildungsverein was het stelsel van Lassalle toegedaan, waarmede ze op een arbeiderscongres, in Januarij 1868 gehouden, glansrijk de overwinning op de aanhangers van Schultze behaalde.
Naast deze beide partijen openbaarden zich nog velerlei pogingen, om het lot der arbeiders te verbeteren. Tot dat einde verdient vermelding de vereeniging van ‘Wiener Pionniere’, in Januarij 1868 in het leven geroepen, welke geheel op den leest geschoeid is van de Rochdaler vereeniging
Uit deze schets ontwaren wij, dat de Duitsche arbeidersbeweging nog in de eerste phaze van ontwikkeling verkeert. Slechts als eene levendige gedachte ligt de zaak in de massa's, de idée leeft, maar hare verwezenlijking zal zich eerst in de toekomst moeten openbaren. Nog is het niet gelukt in de Duitsche arbeiders dat krachtige streven naar vereeniging en naauwe aancensluiting te voorschijn te roepen, dat standpunt tegenover het kapitaal in te nemen, hetwelk hun als het eigenlijk producerende deel der maatschappij toekomt.
De organisatie der massa's moet bereikt worden, waartoe in de algemeene Duitsche arbeidersvereenigingen de stoot was gegeven, doch door haar nog in lange na niet tot een gewenscht einde is gebragt. De strijd van de nationale zucht naar eenheid met den geest van particularismus en individuele ontwikkeling, waarin het Duitsche volk is verzonken, levert de grootste belemmering, die overwonnen moet worden.
Maar wat tot dusverre geschied is, geeft regt om te beweren dat de arbeiders in staat zijn iets goeds voor zich en de maatschappij tot stand te brengen, indien hun slechts de regte weg aangewezen en die weg gebaand wordt.

{==444==} {>>pagina-aanduiding<<}

Schultze Delitsch gaf de hulpmiddelen aan de hand, om het proletariaat der kleine ondernemers, waaraan Duitschland zoo overrijk is, op te heffen, en indien daarvan het regte gebruik wordt gemaakt, zal het eens de kern der maatschappij worden. Of echter het arbeiders-proletariaat ten laatste in de weldaden van het sociale leven zoo zal deelen als door de voorstanders der arbeiderskwestie gewenscht wordt, hangt geheel van de toekomst, die Duitschland tegemoet gaat, af. Van de goede oplossing van dat vraagstuk hangt echter wederkeerig de toekomst van Duitschland af.

Zoo hebben wij dan in eenige weinige bladzijden getracht de hoofdpunten aan te wijzen, die de arbeidersbeweging onzer dagen kenschetst. Over het geheel troffen wij eene verrassende overeenstemming in verschijnselen, inzigten en gebezigde middelen aan. De verschillen, die daarbij optraden, moeten veelal gezocht worden in de bijzondere omstandigheden, waarin het land verkeert en in de eigenaardigheden van den nationalen geest. In Engeland heeft men daarom dadelijk het praktisch terrein betreden; in Frankrijk daarentegen speelden vooral in de eerste jaren abstracte theoriën en utopische phantasiën eene gewigtige rol. In de Germaansche landen bestond er over 't algemeen eene neiging, om zich aan het bestaande te hechten en van daar uit de ontwikkeling in het leven te roepen, terwijl men in het Romaansche Frankrijk zeer veel met geheele omkeeringen van het bestaande en eene volkomene hervorming van Staat en maatschappij op had. Hier hechtte men, overeenkomstig den centraliserenden geest der Romanen, aan de regeling van de sociale vragen van staatswege het meeste gewigt, ginds hield men hardnekkig aan het denkbeeld van vrijheid en zelfstandigheid der individuën, aan de waardering der persoonlijkheid vast.
Uit de hier geschetste arbeidersbeweging is ten duidelijkste zigtbaar, dat de arbeidende klassen noodzakelijk geholpen moeten worden, dat het bewustzijn van die noodzakelijkheid niet alleen, maar ook van de mogelijkheid bij haar bestaat. Aan den anderen kant zien wij dat eene afdoende verandering en verbetering slechts door eene werkelijke hervorming van de tegenwoordige productie-verhoudingen verkregen kan worden, dat de arbeiders in hunne afzondering onvermogend zijn, zich met eigen krachten op

{==445==} {>>pagina-aanduiding<<}
te heffen, maar dat alleen door een vereenigd optreden en eendragtig zamenwerken de bereiking van het doel te verwachten is. Het is duidelijk genoeg gebleken, dat het beginsel van zelfhulp geen utopie is, maar dat voorshands daarop niet enkel vertrouwd mag worden. Tot de oplossing van het vraagstuk moet als noodzakelijke voorwaarde ontwikkeling en beschaving op den voorgrond worden gesteld. Is de arbeidsbevolking rijp genoeg om zich haren waren toestand duidelijk voor oogen te kunnen stellen, dan moet in de associatie de geschiktste vorm, in de algemeene erkenning de vaste grondslag, in de zelfstandigheid de duurzame zekerheid, in de zelfwerkzaamheid de ware gezondheid, in gepaste leiding en ondersteuning van hoogere hand ten laatste de afdoende momenten gezocht worden. Wij moeten de overtuiging bij ons vestigen, dat de tegenstelling van kapitaal en arbeid eerst dan kan opgeheven worden, wanneer de volmaaktste gelijkheid zal zijn tot stand gekomen en dat eene gezonde, politieke ontwikkeling zonder oplossing van het groote probleem steeds een ijdele waan zal blijven.
De verwezenlijking van de harmonie door verzoening van de tegenstelling van kapitaal en arbeid, dat is het probleem, dat ons blijft op te lossen.


{==446==} {>>pagina-aanduiding<<}

Avontuur van den rentmeester Zacharias Bräsig, geboortig uit Mecklenburg-Schwerin,

door hem zelf verhaald.

(Frits Reuter naverteld).

Zeer hooggeëerde Vriend en Weldoener!

Denkt gij nog wel eens aan mij en aan het begin onzer edelmoedige vriendschap? - 't Was op de zomermarkt te Wahren een jaar of twintig geleden. - Ik heb het mij toegezworen deel van onze vriendschap behoorlijk gehouden, daar ik u in woorden en ook in substanzies de bewijzen daarvan heb laten geworden. Ik deed dit zonder eigenbelang-zuchtigheid en daarbij zou het dan ook gebleven zijn; maar de slechtheid en doortraptheid en listigheid van miserabele medemenschen dwingen mij, u in mijn nood om hulp aan te roepen. En waarom? - Ze zijn in onze streek met Stephan van Mederitz en mij verduiveld op den loop gegaan, met allerlei spitsvondige praatjes en fopperijen; met Stephan om zijn Ramboeljets uit de Luneburger hei en met mij om een dwaze Jodenhistorie, waar ik zoo onschuldig aan ben, als een pasgeboren kind. Dit laatste, dat mij betreft, moet van een flauwe aardigheid van zeker iemand afstammen, die met gedrukte leugens den menschen onder de oogen komt en die op de publieke kegelbaan moet verteld hebben dat ze mij in Berlijn groen geverwd en toen in een groote apenkooi in den Zoöologischen dierentuin hebben gezet. Dat wil ik niet op me laten zitten, en al ben ik ook geen famielje-vader en beleedigd echteling, dergelijke uit den duim gezogen histories gaan me toch geweldig aan het hart,

{==447==} {>>pagina-aanduiding<<}
omdat ik, hoewel een oude jongeheer, toch nog lang niet voor een aap passeeren wil. Eerst wou ik de spotters puncto cichuriarum aanklagen; maar toen is het mij in de gedachte geschoten, dat de kosten dan wel eens op ons beiden verhaalt konden worden, wat mij zeer hinderlijk zou zijn, aangezien ik buitendien reeds vele uitgaven heb in dezen herfst. En zoo ben ik dan op u gevallen, dat gij de historie met al wat daar om- en bijhangt, tot mijne eerherstelling mocht laten drukken, zoo als zij werkelijk gepasseerd is.
De zaak is namelijk deze:
Ik ben door mijne Hooggrafelijke heerschappen uit mijn betrekking van praktikale ekonoom ontslagen, niet vanwege onjuiste geld- of graanrekeningen, maar vanwege de jicht, of zoo als ze op z'n Hoogduitsch zeggen: vanwege het podagra.
Ik heb in mijn veeljarige betrekking een kleinigheid oververdiend, ook met den paardenhandel, en bovendien krijg ik nog een kleine pensionneering van twaalfduizend turven, die ik echter nooit krijg, en waarom? Mijn opvolger als rentmeester gaat naar een ekonomieschen almanak te werk en dit domme kreatuur geeft voor November aan: ‘schoone tijd om brandstof intehalen.’ Nu vraag ik ieder fatsoenlijk mensch, of turf in November nog voor brandstof gelden kan? - Zij hebben 't ook eens geprobeerd en wilden hem inhalen, maar zij moesten hem met schoppen opladen vanwege de nattigheid. Ik ben dus onschuldigerwijs buiten dienst geraakt, want dat ik de jicht heb, kan ik niet helpen, die had ik me namelijk reeds in mijn jeugd aangeschaft, toen ik nog schapen hoedde, want destijds werden de oude knappers al in het voorjaar, als de dooi inviel, naarbuiten gedreven, wat naar mijn weten het mooiste en meest geschikte weer is voor de jicht. Tegenwoordig is dat anders: nu hoeden de herders alleen in de droogte en warmte, en de oude knappers worden als prinsessen opgepast; men zegt zelfs, dat Stephan voor zijne Ramboeljets regenjassen en onderbroeken wil lateu maken. 't Is mogelijk dat het de moeite waard is; maar ik moet de historie vertellen; aldus:
Eens op een morgen sta ik voor de deur mijn pijp te rooken en naar 't weer te kijken, want wat moet een oude, geémeriteerde rentmeester anders doen, daar komt een wagen aangereden met een bles er voor. Ik kijk den bles nadenkend aan en zeg eindelijk tegen mezelf: ‘Die bles moet één van je kennis-
{==448==} {>>pagina-aanduiding<<}
sen zijn. - ‘'t Zal die van Mozes Löwenthal wezen!’ En precies! die gedachte had een grond, want Mozes Löwenthal zat op den wagen.
Toen hij dichterbij kwam, zegt hij: ‘Goemorgen, Mijnheer Inspekteur Bräsig,’ zegt hij. ‘Goemorgen, Mozes Löwenthal’ zeg ik. - ‘Heer Inspekteur,’ zegt hij, ‘'t is me een groote eer, u al zoo vroeg aantetreffen, ik heb een verzoek aan u.’ - ‘Wat dan?’ vraag ik. - ‘'t Zal u niet onbewust zijn,’ zegt hij, ‘dat het vandaag in Bramborg wolmarkt is, en wij hebben van het groote huis Meier & Comp. in Hamburg groote posten in kemissie overgenomen, en mijn broer, die anders in perdukten handelt en een wolkenner is, heeft de koude koorts, en vandaag is 't zijn kwade dag.’ - ‘Goed!’ zeg ik. - ‘'t Mocht de duivel!’ zegt hij, ‘want ik versta niets van de bonitee van de wol, ik ben gewoonlijk voor de boeken; en wij hebben aan uwe menschlievendheid gedacht, dat u als man van verstand in wolzaken zou komen ons te helpen in deze zaak.’ - ‘Zoo?’ zeg ik en kijk hem aan. ‘Natuurlijk.’ zegt hij, ‘tegen reis- en verblijfkosten.’ - ‘Zoo?’ zeg ik en kijk hem nog eens ernstig aan. - ‘Natuurlijk,’ zegt hij, ‘tegen provisie; en van avond zijn we weer hier.’
En ziet u, zoo parswadeert die draaibeenige jodenbengel mij tot een stuk uitgezochte dwaasheid; ik ga naar mijn kamer, trek mijn laarzen aan - want in huis loop ik gewoonlijk op toffeltjes - steek staal en steen in mijn zak en zet me bij dat doortrapte kreatuur op den wagen en zeg nog tegen hem: ‘Van avond zijn we immers weer thuis?’ - ‘Ja wel,’ zegt hij en kijkt me daarbij brutaal in 't gezicht; en ik onschuldig lam vertrouw dat karnalje.
We reden dan naar Bramborg. Toen we daar aankwamen, zei Mozes Löwenthal: ‘Heer Inspekteur, hoe is 't met u, ik voor mijn part trek bij bakker Zwippelmann in, want daar ben ik altijd ingetrokken. - ‘Mozes,’ zeg ik, ‘doe dat. De gewoonte is het halve leven; mij is het hier in Bramborg altijd het best in den Gouden Knoop bevallen; ik ga naar den Gouden Knoop.’ - ‘Goed,’ zegt hij, ‘dan ontmoet ik u daar, als ik me met de zaak inlaat.’ - En ik ga.
Nauwelijks houd ik mijn intree in den Gouden Knoop, of ik zie Christiaan Knol en Jochem Knoest en Johan Knuppel, die zitten daar en drinken Pansjanje, en Knol, die een voorkomend en zeer beleefd man is, roept, zoodra hij mij in 't gezicht krijgt:

{==449==} {>>pagina-aanduiding<<}
‘Oom Bräsig’ roept hij, ‘hoe duivel kom jij hierheen gekard? Markeur, een schoon glas voor oom Bräsig!’ - Nu, die brengt dan ook een glas en zet mij een stoel en zegt beleefd: ‘Prenee plaats!’ - Ik neem dan deel aan de zitting en Knoest zegt: ‘Bräsig,’ zegt hij, ‘ben je hier voor plezier? - ‘Neen,’ zeg ik, ‘ik ben hier voor reis- en verblijfkosten,’ en vertel hem mijn zaak met Mozes Löwenthal. ‘Markeur!’ roept Johan Knuppel, die altijd vol aardige grappen zit, ‘nog twee flesschen op Bräsig z'n reis- en verblijfkosten!’ - Nu, die brengt hij en we zitten mekaar te foppen en worden fideel, evenals de meikevers tegen Pinkster en Knol begint al: ‘So leben wir, so leben wir,’ daar komt Mozes Löwenthal binnen: ‘Heer Inspekteur Bräsig - je dienaar mijne heeren! - een partij van 200 centers...’ maar met zijn toespraak kon hij hier natuurlijk niet klaarkomen, want Johan Knuppel, die vol zat van allerhande vervloekte grappen, ging met een vol glas naar hem toe en zei: ‘Mozes Löwenthal, haal me de dit en dat! Jij bent de nobelste Mozaïsche geloofsgenoot, die me ooit tegen het lijf geloopen is, en aanstaande jaar krijg jij mijn wol, maar kom nu hier en drink een glas Jubb!’
Mozes Löwenthal is geen jood met kalfsvellen en koeienhorens en schapenbeenen, hij handelt in wol en raap- en klaverzaad, koopt ook erwten, als ze goed zijn; hij wordt de ‘raiche’ genoemd en krijgt ieder oogenblik brieven uit Hamburg en Londen, hij heeft beschaving en weet zich in een beschaafd ekonomiesch gezelschap goed te gedragen. Ziet u, hij neemt dan het glas en maakt een dienaar: ‘Santee, mijne heeren!’ en drinkt. Christiaan Knol verstaat geen Fransch, maar wel gekheid en zegt: ‘Wat hier thee? Mozes, dàt is het echte rapenwater! Kom, een glas op je bloempjes!’ - En Knoest drinkt met hem op zijn kleine Israëlietische nakomelingschap en zoo drinken zij hem allen toe.
Mozes Löwenthal heeft een sterk hoofd voor de boeken, maar een zwak voor spiretweele dranken; hij wordt vroolijk en altijd vroolijker en vergeet geheelenal zijn negoosie. ‘Mozes,’ zeg ik eindelijk, ‘ik ben wel niet als voogd door je geïnkasseerd, maar toch, als we nog willen, dan willen we nu, want later wordt het donker in het magazijn, of het wordt tenminste donker voor onze oogen.’ - ‘Waarachtig, u hebt gelijk,’ zegt Mozes en staat op en zet zijne op zichzelf reeds verkeerd in-
{==450==} {>>pagina-aanduiding<<}
geschroefde beenen zoo kruiselings, dat de grootste kunstenmaker er niet op had kunnen staan, verliest natuurlijk zijn blanseering en zet zich met zoo'n nadrukkelijkheid neer op zijn sisteem, dat ik denk, dat's voor de haaien of de matten stoel misschien. Ik spring dus naar hem toe: ‘Mozes,’ zeg ik, ‘heb je wat verstuikt?’ Maar met een groote vertrouwelijkheid lacht hij tegen me en met vriendelijke weemoedigheid zegt hij: ‘Nog een beetje wachten!’ - Nu, de anderen lachen, en Knuppel maakt weer een paar kapitaale grappen en Mozes wenkt den markeur en omhelst hem en zegt: ‘Bakkertje-lief nog een paar betèljes van dat.’ - Die worden dan ook gebracht en verteerd, toen komt de koetsier van Mozes in de kamer te staan en zegt: ‘Mijnheer Löwenthal, we moeten naar huis, want 't is sjabbes-avond en de sterren zullen gauw aan den hemel staan.’ - Mozes zet zich weer op zijn gekruisigde beenen en valt weer retoer: ‘Jochem, nog een beetje wachten!’ - En ik ga met Jochem naarbuiten en zeg: ‘Jochem,’ zeg ik, ‘bij gemis van je heer was 't maar het beste, dat jij naar huis reedt en zegt, dat wij hier te dik in de wol zitten en in de negoosie, en als we komen, dan komen we morgen met de post, en van de rest wordt natuurlijk niets gesproken.’
Jochem begreep me dan ook dadelijk en knikte me toe en ging weg, en kort daarna reden ook Knol en Knoest en Knuppel weg, allen in een vroolijken toestand, en Knuppel maakte tot slottermijn nog de kostelijke grap; van Mozes met een kurk zwart te maken, wat eigenlijk een flauwe grap was, want Mozes was in een stille sluimering gevallen. Nadat zij allen weg zijn, sta ik met den waard voor dat ongelukkige wurm en wij judiceeren met elkander. ‘'t Is een Christelijke barmhartigheid,’ zegt hij, ‘als we hem naar bed brengen,’ - ‘Geheel van dezelfde meening,’ zeg ik en wij protekolleeren hem naarboven en krijgen hem goed en wel in zijn bed; maar met moeite.
Den volgenden morgen kom ik bij Mozes en zeg: ‘Nu Mozes?’ - ‘Heer Inspekteur,’ zegt hij, ‘u komt als van den genadigen God; zeg me in Mozes' naam, heb ik gisteren 200 centers wol gekocht?’ ‘Neen,’ zeg ik, ‘wol niet, maar een aap heb je gekocht.’ - ‘Awaai!’ zegt hij, ‘wat doe ik met een aap? Maar den heelen nacht is het me geweest in mijn zin, als dat ik gekocht had 200 centers wol en heb het center met 5 Thaler te duur betaald, en in mijn lijf is 't me geweest,

{==451==} {>>pagina-aanduiding<<}
alsof al mijn beenderen in tweeën zijn.’ - ‘Mozes,’ zeg ik, ‘dat komt van die heftige zitting op den matten stoel. Hoe kan een rechtschapen denkend mensch één bepaald deel van zijn lichaam zoo bij voorkeur afmartelen! Dat houdt zelfs de gemoedelijkste en onschuldigste ziel niet lang uit. Maar hier is onze rekening, mijn reis- en verblijfkosten staan er ook op, en Jochem heb ik naar huis laten rijden.’ ‘Goed,’ zegt hij, ‘Heer Inspekteur,’ en betaalt de rekening, want hij behoort tot de liberale Joden en is nieuwerwetschgeloovig ‘goed! Maar zonder wol kan ik niet thuis komen. Weet u wat nieuws, we rijden naar Prenzlau; ik heb gisteren een brief gekregen van Mozes Freudenthal, die schrijft me, dat Mozes Lilienthal van Mozes Braunthal een brief heeft gekregen, dat Mozes Hirschthal een partij kamwol gekregen heeft van Mozes Rosenthal, en die ligt in Prenzlau bij Mozes Mosenthal.’ - ‘Mozes Löwenthal’ zeg ik, ‘dat is alles heel mooi; maar voor een reis naar Pruisen ben ik niet geprekaveerd, want ik ben meegereden, zoo als ik ging en stond.’ - ‘Hebt u gebrek aan linnengoed,’ zegt hij, ‘ik heb van dat artikel genoeg bij me. Hier,’ en nu, denk eens, parswadeert hij me een schoon kolleret om mijn hals en een paar stijve Joodsche vadermoordenaars om mijn kinnebak en ik rijd mee naar Prenzlau.
Toen we in Prenzlau onze aankomst gehouden hadden, gingen we naar Mozes Mosenthal. ‘Mijnheer Mozes Mosenthal!’ zegt Mozes Löwenthal, ‘mijn naam is Mozes Löwenthal uit Wahren.’ - ‘Och, neem asjeblieft een stoel!’ roept Mozes Mosenthal. ‘U is zeker een broer van den raiche.’ - ‘Die ben ik zelf,’ zegt Mozes Löwenthal en kijkt hem met een groote volheid van uitdrukking aan. - ‘Och, neem asjeblieft twee stoelen!’ roept Mozes Mosenthal en springt van beleefdheid de heele kamer rond en strijkt zijn haar op en trekt aan zijn vadermoorders en gauw een paar versleten glazee-handschoenen aan. Nu begon de komplementaazie vanvoren afaan en ik kreeg ook een stoel, en Mozes Mosenthal maakte voor mij ook een buiging en zei tegen Mozes Löwenthal: ‘Zeker een oom van u. Ik zie 't aan de gelijkenis,’ zegt hij, ‘hierzoo,’ en meteen wijst hij op de streek, waar mij de Joodsche vadermoordenaars zaten. Dat had ik nu van die onfaame beesten, die me al onderweg de oorlelletjes doorgestoken hadden, dat men mij voor een Jodenoom aanzag. Ik ergerde me dan ook niet een beetje en bromde binnensmonds

{==452==} {>>pagina-aanduiding<<}
en de andere twee spraken over de zaken en eindelijk stond Mozes Löwenthal op en zei: ‘Nu, als de wol naar Berlijn is, dan moet ik ook naar Berlijn.’ En zoo gingen we heen.
‘Mozes,’ zeg ik, toen we op straat waren, ‘de verbeelding is erger dan de pest; en als gij je nu verbeeldt, dat ik op mijn ouden dag achter een paar honderd centers wol op de wilde ganzenjacht ga, dan snijdt ge je. Ge snijdt je, zeg ik, want ik ben maar tot Bramborg verakkerdeerd.’ - ‘Heer Inspekteur,’ zegt hij, ‘bedenk u wat handel is. Wat beteekent verakkerdeerd? u kunt 't doen, u kunt 't ook laten, u is een vrij man; maar op den spoorweg is Berlijn een zet - een zet heen, een zet weerom - en Berlijn is een metropolitaansche stad, is een wereldlichaam, is een kunstwerk in een zandwoestijn, is een idee van pracht en grootheid met gasverlichting en momenten van den Grooten Frits en opera-gebouw, is een koninklijke resideering met de verschillendste mysterieën - kortom het is een punt op aarde. Hebt u gezien een spoorweg? Hebt u gezien een gasverlichting? Hebt u gezien een dierentuin met werkelijke, natuurlijke dieren?’ - ‘Neen,’ zeg ik, ‘Mozes, de spoorwegen werden toen in mijn tijd nog niet begaan, van een gasverlichting heb ik maar een schaduw van een duistere voorstelling, en met betrekking tot hetgeen mij van een dierentuin voorgekomen is, bepaalt zich dat alleen tot domme damherten, die er als natuurlijke geiten uitzien. Maar toch’ - ‘Heer Inspekteur, hou op, hou op! Wat kost 't u?’ roept Mozes uit. ‘De reis- en verblijfkosten betaal ik.’
En ziet u! zoo parswadeert die sakkermentsche perduktenhandelaar mij in de dielesjans en we rijden naar Passow en sluiten ons bij den spoorweg aan.
Moet ik u mijne gevoelens bij een spoorweg meedeelen? Gij verlangt dit zeker niet. Een spoorweg is een spoorweg en voor een onbekende van groote verrassing, dus ook voor mij; want persoonlijk had ik hem tot op dato nog niet leeren kennen, en door lektuur was ik pas tot anno 1835 gekomen, daar ik door de toegenegenheid van onzen domenee den Groothertogelijk-Mecklenburgschen Staats-Almanak te lezen krijg, die in dezen jaargang nog geen melding van spoorwegen maakt.
Ik sta dan op het parron of patron, zooals men 't noemt, daar komt Mozes bij me en zegt: ‘Heer Inspekteur,’ zegt hij en stopt me een briefje in de hand, ‘hier is derde klas, hard

{==453==} {>>pagina-aanduiding<<}
maar koel en rooken; of wilt u liever tweede klas, waarom niet? Maar daar is 't erg heet en het rooken verboden; en wilt u eerste klas, daar is 't nog heeter, en u zit daar betrekkelijk alléén, alleen met geboren vorsten en Garde-luitenants.’ - ‘Ja,’ zeg ik, ‘Mozes, als ik mijn lichaam toch aan die helsche masjene moet toevertrouwen, dan wil ik liever hard en koel en met tabaksrook in de derde klas zitten, dan zonder tabak te rooken en heet in de tweede klas en met Garde-luitenants nog heeter in de eerste klas.’
Ik klom dan in de derde klas. - Ik ben dikwijls in mijn leven erg gelukkig geweest, b.v. op de verschillende oogstfeesten, die ik meegemaakt heb, en wel voornamelijk op den bruiloft van onzen kosters dochter, waar ik me voor de eerste maal van mijn leven verloofde, waarvan later niets kwam; maar zoo'n zalig gevoel had me nog nooit beslopen, als dit in de derde klas: ik was vrij, Mozes had voor mij betaald, geen mensch kende mij, ik kon me, zonder me te sjeneeren, gemakkelijk neerleggen, want achter me en naast me zat niemand, ik kon zonder beleediging vrij uitspuwen, want iedereen spoog vrij uit: kortom 't was een gevoel van vrijheid en ik was inkónito. Goed! ik geniet dit. Op eens zegt een zeer net gekleed man, die recht tegenover me zat: ‘Mijnheer de inspekteur Bräsig...’ - ‘Mijnheer...’ zei ik verbaasd. - ‘Ja,’ zegt hij, ‘ik ken u, ik heb eens schapen van u gekocht.’ - ‘Inspekteur Bräsig,’ zegt een ander, ‘hoe komt gij zoo in 't Ukermarksche? Hoe gaat 't met de Essex-zeug van mij? - Nauwelijks had die zwijnenteeler dit gezegd, of daar roept iemand uit een anderen hoek: ‘Goeden dag, Mijnheer de Inspekteur! Kent u me nog?’ En een andere langbeenige vokatief klautert over banken en schotten en klopt me op den schouder en zegt: ‘Gedag Oom Bräsig! - Mijne heeren,’ zegt hij, terwijl hij zich tot het gezelschap wendt, ‘ik heb de eer u hier voor te stellen den heer Bräsig, den grootsten stamschaapherder, hij scheert zes en een half pond korte kroon per kop.’ - ‘Haha!’ zeg ik, ‘nu ken ik je eindelijk, mijnheer Trebonius; aan 't liegen ken ik je.’ - ‘Spreek daar niet van,’ zegt hij. ‘Vergun me, deze heeren aan u voor te stellen; b.v. mijnheer Livonius, mijnheer Colonius, mijnheer Praetorius, mijnheer Pistorius, alle geboren Mecklenburgers en ekonoomen, die, evenals
ikzelf, om hun Latijnschen naam hun land hebben moeten verlaten, omdat men in ons vaderland aan een

{==454==} {>>pagina-aanduiding<<}
Latijnschen landbouwer de idee van onpraktiesch verbindt en we niet vooruit konden komen.’ - ‘Nu lieg maar op voor den duivel!’ zeg ik bij mezelf, maar denk toch: ‘de ééne beleefdheid is de andere waard en omdat ik in dit oogenblik niets passelijks wist te zeggen, stel ik bij gebrek daarvan Mozes Löwenthal voor.
Nu begonnen die vijf Latijnen een interessant gesprek over slagorde en wisselbouw en over de opbrengst van den laatsten oogst, dat 't me groen en geel voor de oogen werd, want zoo iets van rogge en tarwe was mij van nature nog niet voorgekomen; en ik dacht zoobij mezelf, wat deze landbouwers toch een zegen voor hun vaderland hadden kunnen worden, als zij daar gebleven waren, want van hetgeen Praetorius en Pistorius voor hun part alléén gebouwd hadden, had men alle armoê in Mecklenburg vet kunnen maken; maar Trebonius was hun toch nog de baas, daar hij heel eenvoudig de opbrengst van de beide anderen doebleerde. - ‘Inspekteur Bräsig,’ zegt Pistorius en wijst naarbuiten uit den spoorwagen, ‘kijk eens hier, dit is mijn goed.’ - ‘En daar hebt gij al die tarwe en al die rogge op gebouwd?’ vroeg ik. ‘Dan hebt ge bij den spoorweg juist niet het prachtstuk opgehangen, want dit is immers het onfaamste zand, dat men zich verbeelden kan.’ - ‘En toch heb ik op dezen grond verleden jaar, ofschoon 't een droog jaar was, vlas gebouwd, zóó hoog,’ en daarbij geeft me dit mensch goed halfmans hoogte aan! - ‘Ja,’ zegt Trebonius daarop, ‘dit zand lijkt wel zanderig, maar het is 't niet, want er zit pit in, en ik heb op een ander stuk, dat er nog naarder uitziet, vlas gebouwd, dat ik tweemaal heb moeten doorsnijden, alleen maar om 't in den kachel te kunnen krijgen.’ - Nu daarmee houdt alles op. Zij houden je voor dom, gij moet ze eveneens voor dom houden, en dat deed ik. - ‘Ik geloof u,’ zei ik toen, ‘maar mij is ook eens zoo'n dergelijk verschijnsel gepasseerd. Toen ik nog in funksie als praktikale inspekteur was, had ik eens op mijn grensland een stuk zandgrond, dat eigenlijk niet van mij hoorde, want 't was zand van mijn buurman en eens bij gelegenheid van een storm over mijn grensland
geloopen. Wat moest ik nu met dien rakker van stuifzand beginnen? Ik laat er boekweit op zaaien, en daar boekweit anders mijn vak niet is en ik geen smaak heb voor deze driekantige graansoort, bekommer ik mij er dan ook in 't ge-
{==455==} {>>pagina-aanduiding<<}
heel niet om. Zóó was 't dan oogsttijd geworden en mijn onder-inspekteur komt en zegt: ‘Inspekteur, de boekweit is ook rijp, die moet er af.’
‘Goed,’ zeg ik, ‘vooruit maar!’ - Een poos daarna ga ik over de plaats, daar komen twee daglooners aan en zetten hunne zeinen tegen den muur en gaan naar de schuur, en ieder komt er met een bijl weer uit en nemen de ladders uit den hoenderstal en van het duivenhok. - ‘Wat moet dat?’ vraag ik. - ‘Voor de boekweit, Mijnheer,’ zegt de een. - ‘Wat,’ vraag ik, ‘voor de boekweit?’ - ‘Ja, met zeinen kan men daar niets uitvoeren, we moeten er met den bijl op los.’ - Nu, dat was wel wat kras en ik sta er over verbaasd, maar blijf kalm en vraag: ‘Maar wat moeten die ladders dan?’ - ‘Ja,’ zegt hij, ‘we wilden 't ons gemakkelijker maken en om ongelukken voortekomen, wilden we eerst de grootste takken uit den kruin weghakken.’ - Nu, toen werd ik toch ook nieuwsgierig en reed er heen, en kijk! - daar staat mijn boekweit als een prachtig dennenbosch!
Dit was nu mijn vijf Latijnsche medekollegaas toch een beetje te gortig, en zij begonnen al: ‘Ja maar....’ en ‘Maar toch....’ Maar ik zette een vervaarlijk ernstig en onverschillig gezicht, alsof me zoo iets al dikwijls in mijn leven gepasseerd was, en plotseling riep Mozes Löwenthal: ‘Heer Inspekteur, kijk eens uit, hier is Berlijn!’ - Nu, ik keek naar buiten, naar beneden, rechts, links; niets dan het voortreffelijkste boekweitland zie ik beneden, en boven twee schoorsteenen voor jeneverbranderij en links een eenzamen ingang naar een soort van zandgroef met kegelbaan en het opschrift: ‘Zomervrengd.’ - ‘Mozes....’ zeg ik, want ik dacht dat de eerzucht hem aanporde om nog doller te liegen, dan wij ekonoomen. - ‘Heer inspectenr,’ zegt hij, ‘'t is waar, het presenteert zich niet; maar 't is het begin en, met permissie, de achterste kant; maar let eens op, het komt dadelijk.’ En het kwam ook dadelijk. We reden een soort van gewelfde broeikas binnen, dat hier het uitstijgkwartier van den spoorweg voorstelt, en Mozes zegt: ‘Heer Inspekteur, verwouder u nog niet; dit is alles nog maar van achteren. Maar,’ zegt hij, ‘hebt u een pas?’ - ‘Hoe zou ik een pas hebben?’ zeg ik. - ‘'t Is waar,’ zegt hij, ‘maar 't is kwaad,’ zegt hij, ‘en we moeten ons zien te helpen. Grijp me nu maar achter

{==456==} {>>pagina-aanduiding<<}
aan mijn jas en hou me vast en zeg geen woord. Wat gedaan kan worden, wordt gedaan.’
Nu komen we in een gruwelijk gedrang van volk en van de Latijnsche ekonoomes af, maar we dringen er doorheen en komen aan een paar militairsche personen, - ‘Dat zijn de politiemannen,’ fluistert Mozes me toe. - ‘Zoo, zijn die dat,’ zeg ik bij mezelf en kijk ze vorschend aan; maar zij kijken mij ook vorschend aan, en de één zei: ‘Mijne heeren, uw pas!’ - Ik had mij haast vergeten, maar Mozes was fiksch bij de hand: ‘Hier is de mijne! En dit is een oom van me, Levi Josephi van Prenzlau, die vanwege zijn dringende, onverwachte, nachtelijke reis voor zaken geen pas heeft; maar ik.,..’ - ‘Gij moet wachten,’ zegt de politie, en zoo wachten wij dan, totdat het volk verloopen is. ‘Mozes,’ zeg ik, ‘dat je de....’ - ‘Heer Inspekteur,’ zegt hij, ‘we komen er wel door! houd u stil, hij komt al.’
De politie-man kwam dan ook dadelijk en keek mij zeer bedenkelijk aan, en vergeleek mijn uiterlijk met zijn schriftelijke notizies; want, zooals hij me later zelf vertelde, hij hield me in den beginne voor een zekeren beroemden Silesischen moordenaar, maar tenlaatste vraagt hij me, of ik niet een gezeten, vertrouwd burger had, die voor mij borg wou staan, en toen ik mijne geheele onbekendheid al wou bekennen, valt Mozes me in de rede: ‘Ja,’ zegt hij, ‘de rijke bankier Bexbacher.’
Nu nemen we een droschke en rijden naar Bexbacher. Toen we onzen intree bij hem doen, springt hij achter een tafel vandaan die vol Lowiedoors ligt, want die soort houdt zich den heelen dag bezig met de nuttige zaak van dubbele Lowiedoors in te wisselen - waarom de bankiers dan ook gewoonlijk bankcrds en wisseljongens genoemd worden - en 'savonds geven zij zoogenaamde Swareeën met geleerden en kunstenaars en muziek. Nu, Bexbacher springt op en roept: ‘God straf me, Mijnheer Löwenthal?’ en Mozes Löwenthal maakt een buiging en zegt, terwijl hij naar mij wijst: ‘Met mijn oom Levi Josephi van Prenzlau.’ - ‘Halt!’ riep de militaire ambtenaar uit, ‘dat wou ik juist vragen! Mijnheer Bexbacher, is deze heer u bekend?’ - Maar hij kwam te laat met zijn vraag, want Mozes had Bexbacher al met een oogwenk geapoplekseerd,, en de fijne takt en het oogenblikkelijk begrip van Joodsche geloofsgenooten is in pijnlijke gevallen werkelijk bewonderenswaardig.

{==457==} {>>pagina-aanduiding<<}
Bexbacher viel me toen om den hals, draaide me een keer of wat om, en kuste me een paar maal op mijn gezicht: ‘God!’ riep hij uit, ‘òf ik hem ken! Is hij niet mijn beste vriend van mijn jeugd? - Levi Josephi, weet je nog, as dat ik je altijd den dubbelden os noemde? Weet je nog, as dat je me daarom mijn haren uittrok?’ - En daarbij wijst dit leugenkarnalje naar zijn kaal hoofd, en Mozes, die schurk, haalt een zakdoek voor den dag en veegt zijn oogen af en zegt tegen de argelooze politie: ‘Ach, wat roerig! Ik kan 't niet helpen, maar 't is roerig!’ Nu bid ik u om alles in de wereld, wat moest ik op deze voorstelling van dit huichelachtig leugengebroed zeggen? Ik wou met eerlijke verklaring dien politieman onder de oogen komen, maar hij zei: ‘Goed!’ zei hij, ‘ik heb mij persoonlijk van uwe persoonlijkheid overtuigd, en dat is een geluk voor u, anders hadden we u moeten opbergen.’ - Nu, die woorden deden me schrikken en ik dacht: ‘Zoo, is dàt de bedoeling? dan vooruit maar!’ - ‘Maar, zei hij, ‘de heeren moeten nu mee naar het buroo, want een pas moet gij hebben.’
Wij rijden dan naar het buroo, en Mozes fluistert me toe: ‘Houd u goed, Heer Inspekteur! Liever een paar dagen één van onze soort, dan veertien dagen in de preson.’ Maar toen mijn zaak bij een mijnheer reverendarius op het tapijt kwam, schaamde ik me haast tot onder den grond, en als de politieman mijn beschermengel niet geworden was en het tooneel bij Bexbacher niet verteld had, dan zou alles er uit gekomen zijn en ik er in, namelijk in 't hok, maar die twee omhelzingen van Bexbacher sloegen bij den reverendarius door tot een overtuiging; ik kreeg den pas en Mozes betaalde 1 Thaler en 8 Groschen. Daardoor was ik nu een wettelijk geattesteerde, oudtestamentiesche geloofsgenoot en Jodenoom.
Wat zich in mijn binnenste ontwikkelde, toen ik met Mozes zonder den beschermengel de straten doorreed, was voornamelijk een inwendige schaamachtigheid en een angst, dat mijne kennissen me mochten ontmoeten en mijn verwisselde geloofsbelijdenis van mijn gezicht konden lezen. Maar tevens kreeg ik een grimmigheid over me tegen Mozes, die met onschuldig glimlachende gelaatstrekken naast me zat, en vooral tegen Bexbacher, die mij met een paar Judaskussen voor het Jodendom ingewisseld had. Ik zag niets van Berlijn, ik hoorde niets van het geleuter van Mozes en dacht bij mezelf: ‘Ge moet ook niets zeggen!’

{==458==} {>>pagina-aanduiding<<}
want ik had een inwendige vrees, dat ik dadelijk zou beginnen Joodsch te praten, als ik mijn mond maar opendeed.
Eindelijk houdt het rijtuig stil en Mozes klimt er uit en zegt: ‘Dit is de Sjandarmen-markt; Oom, stijg uit, als 't u belieft, wij zijn waar we wezen moeten.’ - ‘Onfame Jodenbengel!’ riep ik uit en greep rechts en links naar een stok of paraplu of zoo iets, om hem daarmee te bekomplimenteeren. Wacht ik zal je be-oomen!’ - Maar het fatsoen verbood mij dit, want een zeer net man, die den waard verbeeldde, en een beminnenswaardig jong mensch, met een groene schort die markeur was, wat zij hier een kellneur noemen, schoven zich tusschen ons in, en ik werd het huis in gekomplimenteerd en toen altijd trap op en door lange koridons heen naar No. 83.
Nauwelijks was ik met Mozes weer alleen, toen ook de toorn weer in me opstoof, ik draaide den sleutel in het slot om, greep naar een stuk dinges en vloog op hem aan. - ‘Heer Inspekteur!’ riep hij, ‘ik bid u om een beetje bedaardheid! - Sla maar toe! U kunt me verscheiden gaten in mijn hoofd slaan, U is in een tijgerlijke woede, ik ben een lam bij n! Maar over wat? - ‘Waarom?’ schreeuw ik - ‘Uit revanzje, geboren doortraptheid! - ‘Wat is revanzje? Wat doet u het revanzje?’ schreeuwde Mozes. ‘Neem liever de diëeten, neem liever het tantième van de wol-negoosie. Ben ik niet geweest een liberaalsche vriend voor n? Heb ik niet betaald voor u? Heb ik niet gelogen voor u? Heb ik niet gezwendeld voor u?’ - Dit laatste was waar en ontwapende mij geheelenal, ik lei het stuk dinges weg, en deed de deur van slot. Toen Mozes dit zag, kwam hij vriendelijk naar me toe en zei: ‘Heer Inspecteur wat kan 't u schelen of u een jood is? U is immers geen godsdienstige moraalsche jood, u is maar een politie-jood, een soort joodsch legitimaasie-papier, voor drie dagen geldig, wat varkensvleesch eten mag en niet naar de Sjnoog behoeft te gaan.’ - Maar ik was nog te zeer in toornigheid om naar hem te luisteren en Mozes ging verder voort. ‘En daarvoor, dat u een Israëlitieschen schijn op u laadt, wat hebt ge er niet voor? Ge kunt het Majestueuze slot bezien van buiten en het Mozeum van binnen. Ge kunt de naakte, strijdbare jeugd zien op de slotbrug, heelemaal voor niets. Ge kunt den ouden Frits zien rijden en den ouden Blucher vechten 't kost niets. Ge kunt 's middags de levendige generaals op de

{==459==} {>>pagina-aanduiding<<}
parade bekijken en de verschrikkelijke, militairsche muziek hooren, ge kunt alle schildwachts van heel Berlijn bezien - alles voor niemendal Ge kunt komen te gaan spanseeren onder de Linden, ge kunt komen te gaan spanseeren in het park, in den dierentuin, geen mensch vraagt u wat. Ge kunt ook in het médicinale mozeum gaan, ge kunt daar de monsters bekijken en de verschillende menschelijke ziekten op spiretus - 't kost u een fooi. Ge kunt in de natuurlijke historie gaan, in den Zotologischen dierentuin, waar u vindt apen, beren en kameelen in hun natuurlijke wildheid - 't kost vier Groschen. Ge kunt in de kunst gaan - 't kost ook vier Groschen - in de Egyptische, waar alles ingebalsemd is, schaapsrammen en afgoden, en alles beschreven met Egyptische hemarroïden; ge kunt ook gaan in de Grieksche en bekijken de muurschilderijen, die aan de muur geschilderd zijn door een groot kunstenaar, alles uit de hand alleen met een kwast, daar kunt ge de landverhuizers zien van den toren van Babel, hoe die rijden op de paarden en de ossen, en de bloemen uit Griekenland, hoe die zwemmen in bootjes en zingen op de cither en den vreeselijken slag, dien geslagen hebben de Romeinen in de open lucht; en dan kunt ge zien Keizer Karel den Groote, hoe hij de wereld regeert, met in zijn ééne hand den wereldbal, in de andere een blanken degen. - Kijk, zóó zit hij!’ - En nu, denk eens! nu gaat me die miserabele slungel van een jodenjongen op een voorhanden leunstoel zitten, neemt in zijn ééne hand een ronde water-giraf en in de andere een opgerolde paraplu, neemt een deftige houding aan en wil me zoo Keizer Karel den Groote voordoen. Nu, ik moest lachen en zoodra hij ziet, dat ik lach, springt hij op en zegt: ‘'t Doet me pleizier, Heer Inspekteur, dat u weer is in een stemming, en ik moet aan de zaken, maar één genoegen moet u mij doen, er zou anders een ongeluk van kunnen komen,
trek die vadermoordenaars wat hooger, want zoolang als u zijt in Berlijn, moet u passeeren voor één van onze soort en neem u in acht, de geheime politie zal op u letten, of 't ook overeenkomt met Levi Josephi van Prenzlau.’ En zoo ging hij heen.
Maar ik was in 't geheel niet in een stemming en de laatste opmerking ergerde mij. Nu had ik me al over zooveel geergerd, dat ik een grooten appetijtelijken honger bij me gewaarwerd, want ik krijg altoos honger, als ik me boos ge-
{==460==} {>>pagina-aanduiding<<}
maakt heb, en toen Mozes weg was, dacht ik, je moest naar beneden gaan en wat eten, want het was Vespertijd, die mijn hoofdvoedingstijd is. -
Ik ga dan naarbeneden en zeg tot het beminnenswaardige jonge mensch met de groene schort: ‘Wees zoo goed en breng me een beetje te eten!’ - ‘Wat belieft u?’ vraagt hij. ‘O,’ zeg ik, ‘zoo'n beetje van alles.’ - Nu, hij brengt dan ook een snippertje van dit en een snippertje van dat, en ik ga zitten en zeg: ‘breng me als je blieft ook een flesch wijn!’ - ‘Welke soort belieft u?’ vraagt hij en geeft mij een ceel in de hand. - ‘Langkurk,’ zeg ik. ‘Langkurk?’ vraagt hij en zet een gezicht, alsof zijn schapen in 't koorn geloopen waren. - ‘Ja,’ zeg ik. - ‘Dien hebben wij niet,’ zegt hij. - Nu bid ik u, dit was nu mee het eerste loozjement van Berlijn en daar hadden zij niet eens Langkurk. - ‘Nu, dan maar fijnen Medoc,’ zeg ik. - Ik krijg hem en juist toen ik beginnen wou wat in te nemen en op een paar mooie stukken ham wou losgaan, gaat er een heer vlak tegenover me zitten en kijkt me maar altoos aan. Halt! zeg ik bij mezelf, dat kan er wel één van het geheime observaazie-koor wezen, waar Mozes over gesproken heeft, en ik laat den ham liggen en noem den kouden kalfskarmenaat. Maar hij blijft me altoos aankijken. Nu, ik erger me en ik was juist van plan hem met bizondere beleefdheid aantespreken, toen hij begon; ‘Ekskeseer mijnheer, u is zeker lid van onze geheime Post- en Spoorwagen-vereeniging?’ - ‘Van wat voor'n ding?’ vraag ik. - ‘Geheime Post- en Spoorwagen-vereeniging,’ zegt hij. ‘Ik zag 't aan de manier, waarop ge uw mes en vork neerleidet en uw glas opnaamt.’ - ‘Wat wil die vereeniging?’ vroeg ik. ‘Het is,’ zei hij, ‘evenals alle vereenigingen, een edele inrichting tot verlichting der menschelijke lasten. Deze b.v. stelt zich ten doel, het publiek van Post- en Spoorwagenvracht te
bevrijden.’ - ‘En kan iedereen daar werkend lid van worden?’ vroeg ik, terwijl 't me door het hoofd schoot, dat ik door deze vereeniging voor niets uit de handen van Mozes en uit de Jodenoom-zwendelarij geraken kon. - ‘Ja wel,’ zeî hij, ‘als hij in de geheime vingertaal ingewijd is.’ - ‘En gij kunt dat?’ vraag ik. - ‘Om u te dienen,’ zegt hij. ‘Mijn plicht is 't, ieder deftig heer boven de 25 jaren aan te nemen, want ik ben Meester van de Postwagens in het Oosten

{==461==} {>>pagina-aanduiding<<}
en Westen en Ridder met de Roode veer van den spoorwagen derde klasse.’ - ‘Kellnner,’ roep ik op z'n Berlijnsch, ‘een bord en een glas voor dezen heer,’ en noodig hem met beleefheid uit, die hij dan ook met vrijmoedig toetasten beantwoordt. ‘Nu,’ denk ik zoo bij mezelf, ‘dat treft nog gelukkig; en als gij je naar vermogen zat eet, dan kunt ge 't tot naar Bramborg uithouden en heb je voor vrije passaazje geen duit noodig.’ Ik eet dan ook overeenkomstig deze veronderstelling, maar hij was me de baas. Als een levendige verwoestings-masjiene hield hij onder de viktualiteiten huis, en den wijn, ofschoon die fijne Medoc helsch zuur was, sprak hij zoo duchtig aan, dat ik van beide artikels altijd meer moest bestellen. Eindelijk had het zich bij hem gestopt en hij vraagt me: ‘Ekskeseer, u is zeker een Mecklenburger?’ ‘Ja,’ zeg ik, een echte, nationale.’ - ‘Nu,’ zegt hij, ‘dat treft mooi, over een kwartier vertrekt de spoorwagen naar Stettin en dan kunt u een proefrid maken.’ - Wij gaan dan en ik zeg nog tot den markeur: ‘Als mijnheer Mozes Löwenthal komt, groet hem dan van mij en vraag of hij ook nog wat thuis te zeggen heeft?’ en lach daarbij van harte. -
Toen we aan het staazjon komen, zegt hij: ‘Hierheen, kom, stijg in,’ en hij dwong me in de derde klasse, waarvan hij Ridder met de roode veer was. Hij bleef nog even buiten staan en sprak met een spoorwegman. Eindelijk moet het afgaan en hij stijgt ook in en zegt: ‘Let nu goed op en maak het precies zooals ik.’ - Nu, ik let dan op, en zoodra nu die spoorwegman komt en de biljetten wil ophalen, staat hij even op en fluit driemaal, en bij iedere fluit slaat hij met zijn wijsvinger van zijn rechterhand tegen zijn neus. De man lacht en knikt tegen hem, alsof hij zeggen wou: ‘Ha ha! 't Is alles in order, ik ken je.’ Toen hij bij mij komt, doe ik 't alles eveneens en hij lacht weer, alsof hij zeggen wou; ‘u ken ik ook!’
Nu, we rijden dan bedaard door tot aan het eerste Staazjon, daar stijgen we uit en hij omarmde mij zeer geroerd: ‘Kom,’ zegt hij, ‘leg uw hand op mijn hart, ik leg ook mijn hand op uw hart; gij zijt nu één van ons. En nu, reis zoover gij kunt, gij weet nu bescheid,’ en daarmee nam hij afscheid van me, en ik sta daar, geheel verzonken in het zalige gevoel van medelid der vrije, geheime Post- en spoorwagen-vereeniging en mede-
{==462==} {>>pagina-aanduiding<<}
kollega van edeldenkende Verbonds-broeders te zijn. - Te lang, helaas! had ik mij aan dit gevoel overgegeven; daar floot wat, de spoorwagen suiste weg, en ik bleef als eenzaam overschot staan. Dit was me zeer verdrietelijk, ik troost me echter en vraag een man, die ook zoo'n vliegende Markeurius aan zijn pet had: ‘Wanneer gaat de spoorwagen weer naar Stettin?’ - ‘Van daag niet meer,’ zegt hij, ‘maar morgen; vanavond om 7 uur gaat er nog alleen een trein naar Berlijn.’ - Dit was me weer erg verdrietelijk; maar wat helpt 't? Ik kende het spreekwoord: ‘Geduld, verstand en grutte, zijn voor alle dingen nutte,’ en bekalmeerde mij. ‘Ge moet weer naar Berlijn terugrijden,’ dacht ik, ‘morgen beter oppassen dat ge niet telaat komt; en om 't vandaag niet te vergeten, wil ik op mijn horloge zien - en nu stel u mijn verrassing voor - mijn horloge was weg. - Mijn eerste gedachte was: “Himmel Donnerwetter!” mijn tweede: “Dat hebben ze je gestolen!” en mijn derde: “Fluit 't maar na.” Maar al had ook de spoorwagen het nagefloten, 't was toch niet teruggekomen. Hoogst verdrietelijk ga ik op het parron zitten en bengel met mijne beenen, totdat de trein komt. Eindelijk komt dat snuivende beest aangebromd en ik klim in de derde klas. Kort daarop komt ook de man, die de biljetten ophaalt en roept tegen me, “Gij daar!” Ik sta half op, fluit driemaal en sla me bij iedere fluit met
den wijsvinger van de rechterhand driemaal op mijn neus. - “Uw biljet, mijnheer!” roept de man. - Ik zeg toen: “Begrijpt gij mij dan niet?” en maak de geheime teekentaal nog eens voor hem. - “Mijnheer,” roept de man, “wilt ge mij voor den gek honden. Ik ben spoorwegbeambte.” - “En ik,” schreeuw ik, “ben medelid van de vrije, geheime Post- en spoorwagen-vereeniging.” - “Een gek zijt ge! Er uit met je, als je niet betaald hebt!” schreeuwt de kerel. - Ik steeg dan ook werkelijk uit, alleen maar om hem te laten zien, wat een hark is. “Mijnheer,” zeg ik....- Flap! daar slaat me die kerel de deur dich. - Mijnheer’ zeg ik nog eens....- Wip! is de vent op de masjienerie en voort! gaat de spoor-wagen.
Stel u nu eens alleen maar dit stuk voor! Daar sta ik nu eenzaam en onbekend in een woeste streek zonder geld- en pandmiddelen, twee mijlen van Berlijn en twintig van Bramborg. ‘Bräsig,’ zeg ik zoo erg kwaad tegen mezelf, want Levie Josephi ging me nog niet gemakkelijk af, ‘Bräsig, wat nu?

{==463==} {>>pagina-aanduiding<<}
Ge hebt je hier mooi in de brandnetels gezet, want naar Bramborg, dat houden je beenderen en je maag niet uit. Waar dan heen? - Naar Berlijn en ga weer bij Mozes Löwenthal als Jodenoom in de negoosie.’ - In verlegen omstandigheden ben ik altijd kort gerisleveert, ik loop maar altijd den spoorwagen na, ik loop tot dat 't stikdonker is, maar kom eindelijk in een briljante verlichting, want zij hadden voor vanavond de geheele gasverlichting aangestoken. Ik laat me dan geheel over aan den verheffenden indruk van dezen schitterenden lichtglans en loop altijd maar door; ik ga de ééne poort uit, keer om en ga de andere uit, ik ga rechts en links en ga rechtuit en weer terug en kan wel zeggen, dat ik op dezen avond de geheele gasverlichting bekeken heb met uitzondering van de lantarens op de Sjandarmen-markt, waar ik heen wou. Ik vraag een laten nachtwandelaar: ‘Waar is de Sjandarmen-markt?’ - ‘O, die is nog ver.’ - Ik vraag een een ander. - ‘O, die is nog heel ver.’ - En hoe meer ik vroeg, des te meer werd hij heel ver, eindelijk zei er een: ‘O, die is dichtbij.’ - Deze balsem in mijn ooren verplaatste mij in blijdschap, maar maakte me niet onbezonnen; in plaats van weer in de onzekerheid rond te loopen, waarin 't dan weer zeer ver kon worden, ging ik schrijlings op een voorhanden trapleuning zitten met het bewustzijn: ‘Ge zijt nu toch in de buurt van je loozjement.’
Zoo zit ik daar dan wat uitterusten en dank mijn Schepper, dat hij voor Juni mooie, lauwe nachten gesticht heeft, toen ik een soort van vroolijk schandaal hoorde, dat zich naar mij toe beweegt. ‘Dat zijn wilde nachtvlinders,’ zeg ik bij mezelf en wil al uit den weg gaan, toen mij een stem zeer bekend voorkomt. Ik blijf dus, en weet gij, wie zich aan mij in de gasverlichting openbaarde? - Trebonius met de vier andere Latijnsche ekonoomes. - ‘Trebonius,’ roep ik en hij ziet me op de plaats van mijn oponthoud en roept: ‘Waarachtig, Oom Bräsig!’ - ‘Stil,’ zeg ik, ‘geen naam noemen!’ - ‘Wat duivel!’ zegt hij, ‘Plaagt die je, dat ge hier in nachtslapenstijd op een trapleuning rijdt?’ - ‘Ja, dat mag je wel zeggen!’ antwoord ik en vertel hem, dat mijn loozjement mij afhandig geraakt was. ‘Oom Bräsig,’ zegt Praetorius....- ‘Stil, om Godswil!’ zeg ik. ‘Ik ben Levi Josephi van Prenzlau.’ - Eerst keken zij me allen stom aan en barsten daarna in een

{==464==} {>>pagina-aanduiding<<}
humeurig gelach los: ‘Wie zijt ge?’ - ‘Levie Josephi van Prenzlau,’ zeg ik ‘en hier kunt gij 't lezen; maar stil om Gods wil vanwege de geheime sluipwachten, en zoo geef ik hun mijn pas. - Nu lachen zij allemaal weer, en eindelijk roept Pistorius uit: “Jongens,” zegt hij, “dat's een geschiedenis, die moet hij ons vertellen.” - “Ja,” zegt Trebonius, “hij moet mee naar ons loozjement.” - Maar vóór alles in de wereld,’ zeg ik, ‘noem me bij mijn politieken naam.’ En nu Levi-Josephi'den zij mij voor en Levi-Josephi'den zij mij na, dat 't me groen en geel voor mijn oogen werd. ‘Mijnheer Levie Josephi van Prenzlau,’ zei Pistorius en presenteerde me den portier van het loozjement. ‘Een bed en een kamer voor mijn vriend, mijnheer Levi Josephi van Prenzlau,’ kommandeerde Trebonius een kellneur. - ‘Ga binnen, mijnheer Levi Josephi,’ zei Livonius. - ‘Neem plaats mijnheer Levi Josephi,’ zei Colonius. - ‘Is er nog iets van uw orders, mijnheer Levi Josephi?’ vroeg die sprinkhaan van een kellneur. - ‘Neen, voor den duivel!’ zeg ik. ‘Houd den bek!’ - En toen hij weg is, moest ik natuurlijk vertellen, hoe ik aan mijn naam en hoe ik op de trapleuning te rijden kwam. Nu, zij lachten dan niet zuinig en dachten, dat die Verbondsbroeder zeker eene echt Berlijnsche jongen geweest was, die zich eens behoorlijk zat had willen eten en op mijn horloge verliefd was geraakt. Eindelijk gingen de vier anderen naar bed en ik bleef nog een poos met Trebonius alleen.
‘Oom Bräsig,’ zei Trebonius, ‘uw geheele benauwde toestand stamt van uw baar geldgebrek af. Geloof me! - Een mensch zonder geld is als een schip zonder ballast, er zit geen stuur in.’ - ‘Trebonius.’ zeg ik, ‘je behoeft bij die overbodige opmerking geen gezicht te zetten als de Prediker Salomo; dat weet ik zonder dat wel.’ - Oom Bräsig,’ zegt Trebonius, ‘u hebt mij in mijn onbemiddelde tijdsomstandigheden dikwijls met schulddekking en voorschot onder de armen gegrepen, en ik bewaar u in een dankbare herinnering. Hoeveel hebt u noodig?’ - ‘Hebt gij dan wat?’ vraag ik, want ik wist uit de klachten van zijn weerzijdsche ouders, dat hij erg wrak stond. - ‘Ik?’ vroeg hij en keek mij met groote oogen aan. ‘Ik heb gisteren tegen de 2500 Thaler voor wol ontvangen, terwijl ik 7 Thaler per center meer krijg dan de anderen - maar spreek daar niet over - voor 3000 Thaler raapzaad staat er op 't

{==465==} {>>pagina-aanduiding<<}
land, 4000 Thaler liggen er thuis in mijn sekertaire, buiten de uitstaande schulden. - 't Is waar, voor een paar jaar wou ik me voor insolent verklaren, maar Oom Bräsig, de idéen! Ik heb altijd idéen, als het ééne op is, heb ik weer een nieuw! Ik verviel in mijn verlegenheid op drie nieuwe idéen, op een grootsche bijeenteelt, op een grootsche Engelsche kippenteelt en op een grootsche karpersteelt, want achter mijn tuin heb ik een kleinen vijver met uitmuntend karperswater. Met die drie teelten betaal ik mijn pacht en wat de plaats nu nog ekstra opbreugt, is zuiver overschot en wordt in de sekertaire gelegd. - ‘Nu, lieg maar op voor den duivel!’ denk ik; maar wegens mijne verlegenheid en zijn goedigheid wou ik hem een leening niet afslaan en zeg: ‘Ja, als ik zoo'n zes Lowiedoors...’ ‘Meer niet?’ zegt hij: ‘Zult ze hebben. - Morgen.’ Daarmee wenschte ik hem toen wèl te rusten en ga naar mijn loozjie, wat vlak naast het zijne was.
't Was zeker al heel laat en moe was ik ook; ik denk dus, ge moest maar dadelijk naar bed gaan en zoek den laarzentrekker. Deze laarzentrekker was er een à dubbel visaazje, hij had aan ieder eind een knijper. Ik had zoo'n uitvinding nog niet gezien en denk zoo bij mezelf; wat hebben ze in die groote loozjementen toch allemaal voor gemakken! Hier kunt ge je twee laarzen in eens tegelijk uittrekken.
Ik klem me dan in den éénen knijper en met moeite ook in den andere en wil nu trekken; God in den hoogen hemel! ik zat in een Spaanschen bok, ik had me in voetangels geleid. Nu wil ik me losmaken, maar toen ik me bukte, verloor ik al meer de blanseering en er was geen stoel in de buurt, zoodat ik alleen tegen den wand kon standhouden. Daar stond ik nu met buitenkantsche beenen, en wat nu? Nood breekt wet; ik klop dus tegen den wand aan den kant van Trebonius en roep hem om hulp.
Hij komt dan ook; maar toen hij mij aan den wand gespijkerd ziet staan en de natuurlijke oorzaak aan mijn voeten gewaarwordt, begint dit ondier uit volle borst te lachen en lacht zich geheelenal uit zijn kontenans. ‘Een gek lacht,’ zeg ik, ‘maak me liever uit deze betrekking los!’ Maar hij loopt weg en haalt de andere ekonoomes, en daar staan zij nu om mijn persoon heen in hun hemd en ondergoed en verameseeren zich met mijne beschouwing. ‘Nu hebben we een ouden vos gevangen,’

{==466==} {>>pagina-aanduiding<<}
zegt Trebonius, en ik denk: ‘Kom me maar een beetje dichterbij!’ - ‘Mijnheer Levi Josephi,’ zegt Pistorius, ‘wilt u den wand omdrukken?’ - ‘Hij warmt er zich aan,’ zegt Praetorius; en zoo maken zij allerlei grappen en dansen en springen om me heen, ieder met een licht in zijn hand, maar op arms afstand, want zij moesten 't me wel aanzien, dat ik in een gevaarlijken toestand overgegaan was. Eindelijk bukte Livonius, die de goedigste van de bende was, en maakte me uit de voetangels los; maar zoodra ik los was, brak ook bij mij de woede los, en terwijl de anderen weggeloopen waren, gaf ik Livonius een paar nadrukkelijke muilperen. Wat me later erg speet, omdat 't een ondankbaren schijn op me laadde, maar wat ik in dat oogenblik niet helpen kon.
Den volgenden morgen ekskeseerden zij zich zeer bij mij van wege de belachelijkheid en ik mij bij Livonius vanwege de muilperen, en dat ik hem daarmee niet had willen beleedigen, wat ook voldoende aangenomen werd, en Trebonius gaf mij het besproken geld.
Maar 't kwam me zoo voor, alsof 't niet uit den zak van Trebonius alleen gevloeid was, want toen deze 't mij gaf, stonden de andere Latijnen om me heen en gaven mij goede lessen: waar ik heen moest gaan, wat ik er voor bezien en koopen moest, waar ik 't verstoppen moest, en dat ik me vooral niet moest laten bestelen of 't verliezen; precies zooals de weldadigheid met de bedelaars doet.
Dit kwam me toen al verduiveld al moerenachtig voor, maar als ik toentertijd had geweten, wat ik nu weet, namelijk dat Trebonius voor mij, als een huiszittenden arme, met een bord bij de anderen rondgegaan was, en zij zich voor mij gesubschribeerd hadden, dan zou ik daartegen geprostitueerd en hun het geld voor de voeten geworpen hebben; maar mijn ziel had daar geen idee van en ik was ten opzichte daarvan zoo onschuldig als een zuiglam, daar ik al tot betaling van dit voorschot mijn overslag maakte.
Wij ontbeten dan nu geheel op Mecklenburgsche manier met metworst en ham en zuur bier en allerlei geestige dranken, en toen de Latijnsche ekonoomes afreisden, schudde ik dien onfamen bengels nog allen de handen, zonder wetenschap, wat voor een vlek zij op mij als Poverinsky geworpen hadden.
Toen zij weg zijn maak ik me een behoorlijk plan voor mijn

{==467==} {>>pagina-aanduiding<<}
omstandigheden klaar en judiceer aldus: met twee Lowiedoors komt ge goed en met plezierretoer, ge hebt dus vier Lowiedoors om de aanwezige stad te bekijken, en daar ge nu eenmaal hier zijt, bekijk ze nu van boven tot naar beneden! Maar vóór alle dingen, zorg ervoor, dat je oogenblikkelijke geldmiddelen je horloge niet achterna loopen; want waar ik ging of stond, stond met gouden letters geschreven: ‘Men wordt voor zakkenrollers gewaarschuwd.’ wat in mij een onbehagelijke stemming veroorzaakte.
Ik ga dan met mezelf te rade, of ik me een knipje, wat zij hier een portepee noemen, of een geldbuil koopen zal; ik stem eindelijk voor een geldbuil, omdat ik daar vlotter mee was, en koop me een kleinen zijden, maar die later een gewone katoenen bleek te zijn. Maar waar met dat kreatuur heen? In den zak ging niet vanwege de zakkenrollers; op het bloote lijf dan. Ik zoek me dan nu een stil, verborgen plekje op, knoop mijn ekstremiteiten los en bind mijne bezittingen onder de maagstreek vast. Dit heeft me ook niet beronwd tot op het laatst, toen 't op mijn schade uitliep.
Toen ik me nu in veiligheid wist, ga ik wat rondloopen en bekijk alles. Het eerste was dan de groote Keurvorst op de brug, waar hij over de ellendige slaven heen rijdt. Heeft een pruik op, een ongesjeneerde pruik! Ik draag ook een pruik, die men in 't Hoogduitsch een toepee noemt; maar zoo 'n pruik! 't Is anders een verbazend forsche mijnheer, die oude Keurvorst! Maar nog niets bij den ouden stevigen hengst, dien hij onder hem heeft. Dat is er één! Die kan 't! Die ronde knoken en dat platte kruis, niets van spat en gallen! Die kon ons oude Mecklenburgsch bloed nog eens wat opfrisschen, veel beter dan die oude knollen van Engelsche windsnijders. Ik vraag u, waar moet iemand tegenwoordig nog goede paarden onder den man vandaan krijgen? Dit is er één, maar zeker al lang dood. Nu, we kunnen ook niet eeuwig leven; maar 't is jammer, dat het ras uitsterft.
Daarna bekeek ik het slot, namelijk van buiten, want van binnen ging 't niet, omdat de koning het op dit oogenblik eigenhandig bewoonde, maar van buiten bekeek ik het heel nauwkeurig, ook van den verkeerden kant, waar ik een paar paarden aantrof met twee naakte figuren van jonge menschen, die zij hier in plaats van rijknechts, paardentemmers noemen.

{==468==} {>>pagina-aanduiding<<}
Ja, dàt geloof ik, met die oude knollen komen zij wel klaar, dat zijn boerenknollen en er zit geen ras in; maar ik zou wèl eens willen zien, als zij den ouden Kenrvorstenhengst zoo met een enkelen trens op zijn achterkwartier wilden zetten, waar die wel met hen bleef. Zij moeten van Russisch bloed zijn en van wijlen Keizer Nicolaas afstammen, dat is te zeggen, als present.
Daar vandaan ging ik naar den overkant naar het Muzeum. Dat is de moeite waard! Een mooi paard, een beetje zwak in de koten, maar elegant, schijnt me Jvenacker Herodothen-bloed te wezen; is een jachtpaard, zooals in het boek staat. Men rijdt hier op de jacht, want een Amazonin zit er op en vecht met een ondier. Wat me niet bevalt, is, dat het vrouwspersoon als een manskerel rijdt; ik heb freules en gravinnen te paard gezien, maar die zaten allemaal dwars en hadden hoeden met veeren op en lange kleeren. Maar deze had een nachtmuts op en was alleen in haar onderste ondergoed gekleed. Nu, ik wil daar niet verder over praten, 't zal misschien bij haar te land zoo de mode wezen. Wat haar persoonlijke lichaamsgesteldheid aangaat, zoo is daarvan genoeg te zien, dat men haar niet onder de leelijksten behoeft te rekenen; maar dat is mijn vak niet, ik ben meer voor paarden.
Na de bezichtiging van deze Amazonin ga ik over een brug, waar verscheidene mannelijke en vrouwelijke geslachten in wit marmer op de bruglenning staan. De vrouwelijke geslachten waren halfweg in de kleeren, de mannelijke daarentegen volslagen ongekleed. Ik moet zeggen, ik ben auders niet bang van een beetje, maar dit sjeneerde me toch erg, en waarvoor moet een man op mijn jaren zich met het beleedigde gevoel kwellen? Ik ging dus verder en toen ik een eindje voortgeloopen had, zag ik iemand, die met een degen van zijn postament naar beneden stond te steken; hij kwam me zeer bekend voor: ik ging er heen. Wie was 't? De oude Blücher. - Daar stond hij en wel levenslang.
Het geleek hem duivelsch en 't deed me ongemakkelijk veel pleizier, dat ik hem hier zag, want ik had hem in Rostock dikwijls op de hopmarkt gezien. Hier draagt hij een gewonen soldatenmantel en heeft hij een degen in zijn hand, wat hem heel goed kleedt; in Rostock gaat hij in een leeuwenvel en heeft hij een afgebroken knuppel in zijn hand, dien zij een

{==469==} {>>pagina-aanduiding<<}
veldheersstaf noemen, ook heeft hij een opschripsie, die de stad Rostock voor honderd Lowiedoors bij een zekeren Goethe besteld heeft, die maar zóó zóó voor den halven prijs uitgevallen is. Mij is zij uit het geheugen gevallen, want ik heb voor verzen geen aandacht.
Nu, zoo sta ik dan daar en verheng me over mijn landsman, daar komt een jong mensch aangeloopen, een fatsoenlijk man, oogenschijnlijk een geboren Berlijner, hij gaat naast me staan en kijkt ook den ouden Blücher aan en zegt eindelijk, terwijl hij heel dicht bij me komt: ‘Bevalt hij u?’ - ‘Natuurlijk,’ zeg ik, ‘maar wat me verwondert, is, dat zij zoo'n ouden held, die bij de kavallerie gestaan heeft en zijn leven lang op de knollen heeft rondgespookt, altijd een postament te voet zetten.’
‘Gij hebt gelijk,’ zegt hij, ‘maar gij hebt u wit gemaakt,’ en hij plaatst zich achter me en klopt zeer beleeft mijn rug af. ‘Maar,’ zegt hij, ‘voor gewone generaals wordt op de postamenten geen paard bekostigd, dat is alleen voor de allerhoogste heerschappen, zooals gij dit aan den ouden Frits kunt zien,’ en zoo wijst hij mij dien meteen, zooals hij daar onder de groene linden komt aanrijden.
Ik dank hem nu voor het afkloppen en hij zegt beleefd: ‘O, dat behoeft geen dank!’ en zegt, ‘Adjee!’ en gaat zijnsweegs en ik ga naar den ouden Frits.
Neen! maar hoor eens! Hoe is dat mogelijk! Zoo'n gelijkenis! Precies zoo, als op de oude Pruisische twee-groschen stukken! Alles precies zooals 't behoort! En dat zou een perfester gemaakt hebben, en dat eerst van gewone klei gekneed hebben? Dat mag de duivel gelooven, want als iemand het paard aankijkt, dan denkt hij niet aan zoo'n Latijnschen perfester, maar aan een flinken stalmeester? Neen, maar hoor! dat paard! - Ja, 't is waar, een beetje hooge aksie in de voorbeenderen; maar een ruime borst. Hoe pasteetisch stapt dat dier de wereld in! Precies, alsof dat domme kreatuur 't wist, dat een koning op zijn rug zit. Rechts en links en vanvoren zijn aan het postament de generaals en veldmaarschalken van den ouden Frits aangebracht, allemaal zulke eerlijke, dikkoppige, Pommersche gezichten en daar tusschenin staat ook de oude Ziethen, die mij bizouder bekend is, want mijn overleden grootvaders broer, die heeft indertijd met hem achter een bosch gezeten, en in onze famielje is nog een oude, versleten laars be-
{==470==} {>>pagina-aanduiding<<}
waard, die van hem afstamt, en dien mijn nicht, Madam Ziehlken in Lübz onder een stolp in opgezetten toestand op haar kommode heeft staan.
Het eenigste, wat me bij dit standbeeld niet bevalt, is, dat de sivilisten achteraan onder den paardenstaart zitten, wat me wel te erg onrespektabel schijnt.
Ondertusschen was ik vrij dorstig geworden en ik kijk eens rond naar een ververschingslokaal, waarvan het aantal in Berlijn in menigte voorhanden is. Ik vind er dan ook een en ga naar binnen.
Daar zitten zij nu allemaal en lezen uit de krant. Ik neem er dus ook één en laat me een glas bier brengen. Maar mijn krant was maar een bijvoegsel, wat mij heel veel plezier deed, want ik lees de gewone burgerlijke toestanden, zoo als: verloren eigendom, gom-elastieke overschoenen, uitverkoop en nieuwzilveren theeketels veel liever, dan de koninklijke regeerings-omstandigheden. Zoo kom ik dan aan het artikel: Weggeloopen. Daar is nu eerst een hazewind, toen een patrijshond, toen een kees en toen ik zelf. Denk u nu eens ik zelf! Maar Goddank, als Jood; mijn Christelijke naam was daarin niet bekend. Deze voor mij zeer onaangename parragraaf luidde op de volgende wijs:

‘5 THALER BELOONING.’

‘Sedert gisteren-namiddag is uit Scheible's Hotel op de Sjandarmen-markt mijn oom Levi Josephi van Prenzlau spoorloos verdwenen. Edele menschenvrienden worden verzocht, hem, waar zij hem ook mogen vinden, optevangen en tegen ontvangst van bovengenoemde som in genoemd Hotel aan mij afteleveren.

Mozes Löwenthal,

Koopman in wol en diep bedroefde neef.

Signalement van den heer Levi Josephi.


Grootte.....klein.

Kracht.....zeer sterk.

Neus.....dik en snuift


{==471==} {>>pagina-aanduiding<<}

Oogen.....grijs en vriendelijk.

Mond.....gewoon, maar vol uitdrukking.

Haar.....onnatuurlijk, eigenlijk een vossige pruik, die niet met eiwit, maar met een zwarten band onder de kin wordt vastgemaakt.

Religie.....mozaïesch.

Uitspraak.....een zeer zuiver hoogduitsch, zonder eenig joodsch bijvoegsel.’


Doe mij nu eens het genoegen en maak u een voorstelling van mijn kwaadaardigheid. Daar laat me die Jodenbengel mij onder de weggeloopen honden in de Vossische krant zetten! Tot zoo lang had ik me alleen voor de geheime politie wegens dien sakkermentschen Jodenboel moeten inachtnemen, en nu kon iedereen, die 5 Thaler verdienen wou, mij arresteeren en afleveren. Ik kijk eens roud in het lokaal en zie daar verscheidene gezichten, die in staat waren hun eigen vader en moeder aan Mozes Löwenthal afteleveren. Ik stel me dit voor oogen en het angstzweet breekt me uit, niet om dien dommen Jodenjongen, neen, om het schandaal, dat op mijn goede rennemee moest vallen. Ik wil me dit zweet afdroogen, grijp in mijn zak en zoek naar mijn zakdoek. - Ja wèl bekome 't je! Had ik er wel een? Ik had er geen; en ik had er toch van morgen een gehad; toen de Latijnsche ekonoomes vertrokken, had ik hen met mijn rood- en geelzijden zakdoek nog vriendelijk nagezwaaid. Geen mensch was me sedert dien tijd te na geweest - ja toch! die geboren Berlijner, die me bij Blücher had afgeklopt; maar hoe was dat mogelijk? - Die man was een fatsoenlijk mensch en dan in de tegenwoordigheid van den ouden Blücher! - Maar de zakdoek bleef weg.
Nu werd ik waarachtig bang bij deze publieke zakkenrollerij, ik denk dus aan mijn geld en grijp me onder mijn korte ribben, waar ik het vastgemaakt had. Goddank! het geld was er nog; maar nu viel 't me in, dat ik mijn bier betalen moest. Maar hoe? Ik kon me hier in het bijzijn van het geheele gezelschap toch niet ontkleeden, eens deels vanwege de onpasselijkheid, anderdeels vanwege het verraad van mijn geheime bewaarplaats.
Ik denk dus: je moet de deur uitgaan, dan zal 't wel in orde komen. Maar zóó als ik den deurknop aangreep, sprong

{==472==} {>>pagina-aanduiding<<}
eensklaps een zoogenaamde kellneur me in den weg en zei: ‘Pardon! U hebt vergeten, uw bier te betalen!’
‘Dat niet Jongeheer! ‘Laat me maar even naarbuiten; ik kom dadelijk weer binnen en betaal alles.’
‘Ja, als ik gek was,’ zegt die bengel, ‘ik heb er al veel gezien, die naarbuiten zijn gegaan, en maar weinigen, die weer binnen gekomen zijn.’
Nu stuif ik natuurlijk op, en het wordt een groot spektakel en de onderscheidene lezers kijken van hunne kranten op.
Op eens springt er één op en roept: ‘Wáár is het bijvoesel van de Vossische? Dat is'm, dat moet'm wezen. En de anderen springen ook op, en het duurt niet lang, of het geheele gezelschap komt om me heen staan en kijkt me nieuwsgierig aan. En de één vraagt: “Ekskeseer!” zegt hij, “is u niet mijnheer Levi Josephi van Prenzlan, op wiens hoofd 5 Thaler belooning staan?” “De duivel haal je!” zeg ik. Maar,’ zeg ik, ‘nood breekt wet,’ en daarmee draai ik me half tegen den wand aan en knoop mijn vest eksetera en zoo voorts los.
Nu ontstaat er dan om me heen een groot gelach, dat oogenschijnlijk op mijn ontknooping betrekking had. Maar ik was nu over de gesjeneerdheid heen en zeg heel kalm tot den kellneur: ‘Hier is een Lowiedoor. Geef me klein geld terug.’ En ik zet me met den rug tegen den wand in afwachting, dat iemand me arresteeren zal, maar zij blijven lachen en ik kijk ze strak in 't gezicht.
Daarop komt er één, die vooral ‘haantje de voorste’ was, naar me toe en zegt: ‘Mijnheer Levi Josephi van Prenzlau, ik wil de 5 Thaler verdienen en zal u aan uw diep bedroefden neef afleveren.’
‘Goed,’ zeg ik, ‘kom maar op! Ik zal u ook wat afleveren!’
In dezen ruil van wederzijdsche liefdediensten scheen hij geen bizonderen lust te hebben, en ik ging de deur uit; maar ik bleef daar even staan en draaide me om en zeide met indringende nadrukkelijkheid: ‘Schaamt u mijne heeren, vanwege de gauwdieventoestanden in Berlijn, wat een hoofden residentie-stad wil wezen, maar waarin een eerlijk man zijn beetje geld op zijn naakte lichaam moet dragen, in plaats van in zijn broekzak. Neen! Malchin en Wahren,’ - want nu begon mijn vaderlandsch gevoel zich te roeren - ‘zijn veel kleiner dan Berlijn; maar daar kunt gij van de ééne poort naar

{==473==} {>>pagina-aanduiding<<}
de andere gaan, met een geldzik vanachteren en een geldzak vanvoren, en al zou hij ook een half el lang uit den zak hangen, maar geen duit wordt u daarvan ontvreemd.’
En daarmee smeet ik de deur toe en stortte me uit de restauresterazie op de straat.
Ik ging nu door een allee, die uit lindeboomen bestaat - weshalve zij ook ‘de Linden’ genoemd wordt - en kom zoo aan een poort, die de Brambergsche genoemd wordt, omdat men daardoor naar Charlottenburg heengaat.
Precies zoo, als door alle andere mij bekende poorten, rijdt men hier door, maar een metaal stambeeld rijdt met de vier - naast elkaar gespannen - boven over de poort heen.
Toen ik daarbuiten nu zoo sta en dat hooggeplaatste rijtuig bekijk, komt er een heer aan en ik wend me tot hem en vraag: ‘Ekskeseer! Wie is die persoon daarboven? Wie stelt zij voor?’ - ‘Dat is Victoria,’ zegt hij en gaat verder. ‘Zoo, is die dat?’ zeg ik bij mezelf. ‘Dat wil ik volstrekt niet betwisten. En tot bewijs dat zij koningin van Engelland is, hebben zij haar met vleugels afgebeeld.’
Maar zij is zeker al afgebeeld toen zij nog jong was, want volgens mijn berekeningen volgens den Mecklenburgschen Staatsalmanak moet zij tegenwoordig ook al op jaren zijn. Zij speelt voor haar eigen koetsier, zooals dat ook de Engelsche dames deden, die bij mijn vroegeren Genadigen Heer Graaf te visiete kwamen; zij rijdt ook op z'n lang Engelsch, maar met vier paarden naast elkaar - twee los - zooals ik dat menigmaal in den vroegeren tijd bij Poolsche Joden gezien heb. Wat de paarden aangaat, die waren te ver van mij verwijderd, ook kon ik ze niet van alle kanten monsteren, omdat namelijk hunne achterdeelen voor mij verborgen bleven. Zij schijnen me echter een goed slag koetspaarden te zijn; ook kleuren zij. Maar 't was me wat waard geweest, als ik de inspanning had kunnen zien; want hoe is 't mogelijk, dat iemand - en nog wèl een dame - met vier paarden naast elkander kan rijden zonder distel!
Terwijl ik mij hierover nog het hoofd loop te breken, ga ik voort en bevind mij kort daarna volgens het zeggen van een aangetroffen politie-man in den dierentuin. ‘Ekskeseer!’ zeg ik tot hem: ‘in dezen tuin moeten nog werkelijke wilde beesten zijn, zoo als apen, beeren en kameelen niet waar?’
‘O, Ja!’ zegt hij, ‘die zijn er ook, maar die loopen hier

{==474==} {>>pagina-aanduiding<<}
niet los, dat is bij de politie verboden; neen! die zitten alle in de preson in een daartoe vervaardigden tuin, en als gij daarheen wilt, dan moet gij eerst hier links, dan rechts en dan zus en dan zóó en dan altijd rechtuit.’
Nu, ik dank hem natuurlijk en ga natuurlijk nu ook rechts en links en zus en zoo en tenlaatste ook rechtuit, en verbijster me dan ook zooals vanzelf spreekt, terwijl ik precies tegen een houten hek terecht kwam. - Terwijl ik nu hier nog stond en rondkeek, naar welken kant ik nu moest uitslaan, komt er iemand, dien ik zoo voor een metselaarsknecht buiten dienst takseer, aan den anderen kant van het hek staan. ‘Beste vriend! hoe kom ik 't best hier van daan naar den wilden beestentuin?’
‘Kom maar eens een beetje dichterbij,’ zegt hij, en ik kom dan ook heel dicht bij het hek. - ‘Ziet U dat eksternest wel, daar in dien populier?’ zegt hij en wijst over mijn schouder heen. - Ik draai mij dus om en zie ook het eksternest en zeg: ‘Ja,’ zeg ik, ‘ik zie 't.’ - ‘Nu,’ zegt hij en legt zijn hand vertrouwelijk op mijn schouder, ‘kijk dan niet rechts noch links, maar kijk dan altijd dat eksternest aan.’ - ‘Goed!’ zeg ik, want, denk ik, hij wil me een soort van kontenanspunt geven, waarnaar ik me richten kan. - ‘En dan adjuus!’ zegt hij en neemt me mijn hoed af, maakt met mijn eigen hoed een buiging voor me, smijt zijn afgrijselijk etablisement van een metselaarshoed me over het hek voor de voeten en verdwijnt zonder weerom te komen in het groene zich dichtbij bevindende boschaazje. - En tusschen ons het viervoetige hek! -
Daar stond ik nu en bekeek om beurten den metselaarshoed en het eksternest, waarbij een groote gelijkenis tusschen die twee mij in het oog sprong.
Maar wat moest ik doen? Over het hek heen, kon ik niet, en dien hoed kon ik toch niet opzetten; ik risleveerde me dus schielijk en ging denzelfden weg weer terug, alleen om maar eerst weer in bewoonde streken te komen.
Dit geluk liep me dan ook spoedig mee, daar ik een kleinen aardigen, levendigen straatjongen aantrof, die me voor een Silbergrosch naar den Zotologischen tuin bracht, natuurlijk in het bloote hoofd, d.i. te zeggen, in de bloote pruik. - Antree: vier Groschen. - Ik betaalde en kon nu binnengaan.
Hier is nu een merkwaardige inrichting gemaakt, die, naar

{==475==} {>>pagina-aanduiding<<}
't mij toeschijnt, aan het bekende Post- en Reisspel uit mijn jengd ontleend is. Er staan namelijk aan de wegen niets dan wegwijzers, die altijd van het ééne kreatuur naar het andere wijzen, waarbij men zich echter in acht moet nemen, dat men er niet een overslaat, zooals mij dat gepasseerd is; want dan kan 't eksisteeren dat men totaal in de verbijstering komt en dat men, zooals ik bijv: een ijsbeer voor een lepelgans houdt.
Hier in dezen tuin zijn nu zeer verschillende merkwaardigheden, meestal viervoetige, maar ook vogels en ongedierten. Die allen te beschrijven is niet noodig, want zij staan afgedrukt in een kleine natuurlijke historie, die men voor vier Schillings bij de antree koopt, Behalve apen, beren, kameelen, die ook bij ons in Mecklenburg in den voortijd op de kermissen voorhanden waren, maar nu door de politie als landloopers afgewezen worden, heb ik hier leeren kennen, de Pepita-ree, een prachttuk van een achttienjarige, met flinke horens van voren en een mooie aksie in het achterdeel; verder tweeërlei zwijnenrassen uit Amerika, waarvan het ééne, vanwege de merkwaardigheid geen staart had; zij schijnen echter geen aanleg voor de bemesting te hebben; verder de zoogenaamde verscheurende dieren, zooals hijneea's, tijgers en leeuwen, die voor ontbijt, middag- en avondeten rauwe biefstukken eten, maar zonder peper en uien, zooals de reizigers ze tegenwoordig gebruiken. - (Aprepoo! dit moet een geestigheid van mij zijn!) -
Naar ik gehoord heb, hebben zij hier een kleine leeuwenteelt willen aanleggen; maar dat wou niet lukken, omdat er onder de drie leeuwen geen één leeuwin was.
Verder was hier nog een soort van struisvogel te zien, die zich bij hem te huis ‘Casimir’ laat noemen; hij moet natuurlijke eieren leggen, ofschoon hij door de zwarte Mooren voor de berijding gebruikt wordt. Nu ja! pooten heeft hij; maar, niet meer dan twee, van voor- en achterdeel is bij hem volstrekt geen spraak, en hoe zou daar nu een goede looper van kunnen komen? Het zal dus maar een vertelseltje wezen.
Nadat ik dit en nog vele andere zaken gezien had, wil ik reeds naar huis, d.i. te zeggen naar Berlijn, gaan, daar valt me een parragraaf uit de kleine natuurlijke historie in de oogen, die luidt: ‘Het Lama. Het draagt wol en lasten, laat zich ook berijden en is zeer vlug, het is dus als 't ware uit een vermenging van schaap, kameel en hert ontstaan.’ Dat was me nu

{==476==} {>>pagina-aanduiding<<}
toch een beetje te bont, daar kon ik niet op rijmen; ik denk dus: het beste is, dat gij hem persoonlijk bekijkt. Ik zoek en vind hem. Daar staat hij: hang-oorig, met een kleur, die volstrekt niet bestaat. Zoodra hij mij gewaarwordt, komt hij recht op me aan en steekt zijn kop over het hek, legt zijn hang-ooren achteruit en laat mij zijn gebit zien.
Zóó, denk ik, ben jij er zoo één, die van nature al valsch is, dan moet je nog valscher worden; ik plaag hem daarom, terwijl ik hem met een stok op zijn neus klop. Ziet u, toen werd me die lama toch zoo kwaadaardig, dat hij waarachtig op zijn pooten stond te trappelen. Nu, ik geef hem er nog één op zijn bek; maar daar...! God zal me bewaren! - spuwt me dat onfame beest een stinkerige zalf over mijn bloote hoofd en mijn gezicht en de overige kleedingstukken, dat ik denk: voort val ik flauw.
‘Veeg af! Veeg gauw af!’ roept mij een stem toe, die ik echter niet zien kan, omdat mij de oogen dicht geplakt zijn, ‘veeg ganw af! Het vergif vreet je anders de kleeren stuk.’
Maar waarmee? Met een zakdoek? Ja, had ik er maar één? - Ik had er geen. - Maar ik voel, hoe de mij tot nu nog geheel onbekende vriend mij te pakken krijgt en afveegt, en toen ik mijn oogen weer open kon doen, zegt hij: ‘Maar waarom haalt ge uw zakdoek niet uit?’ - ‘Omdat ze mij dien gestolen hebben.’ - ‘Hahaha,’ zegt hij lachende, ‘gij zijt dan zeker nog groen?’
Ziet u, dat is nu alles, waardoor die bovengenoemde flauwe aardigheid op de kegelbaan in de wereld gekomen is. Niemand heeft mij groen geverfd, maar deze man heeft mij alleen groen genoemd, en dat is niet in de apenkooi geweest, dat passeerde me in de Lama-bocht.
Terwijl hij me nu zoo afveegt, komt hij ook in de maagstreek en vraagt: ‘Maar wat hebt gij hier voor een knobbel?’ - ‘Dat is mijn geldbuil,’ zeg ik, ‘dien ik daar vanwege de zakkenrollers heb vastgemaakt.’ - ‘Dat is goed,’ zegt hij ‘Gij schijnt mij een voorzichtig man te zijn. Maar, hoe drommel! komt gij zoo dicht bij dien Lama?’ - ‘Och’ zeg ik, ‘ik wou hem maar een beetje plagen,’ en daarbij neem ik mijn vriend wat nauwkeuriger op.
Hij had kaplaarzen en een regenjas aan, ofschoon het weer zoo droog was als kurk, en in de hand had hij een karwats

{==477==} {>>pagina-aanduiding<<}
Ik zeg dan tot hem: ‘Ook een ekonoom?’ - ‘Een echte!’ zegt hij. - ‘Een Mecklenburger?’ vraag ik. - ‘Bijna,’ zegt hij, ‘een Ukermarker.’ - ‘Kent gij ook zekeren Trebonins, Colonius, Pistorius, Praetorius en Livonius?’ - ‘Zeer goed,’ zegt hij, ‘zijn mijn beste vrienden.’ - Nu wist ik toch, dat ik met een fatsoenlijk mensch te doen had, en wij gaan samen uit den wilde dierentuin.
Mijn nieuwe vriend en medekollega verhaalde mij allerhande dingen, want hij kon verschrikkelijk met zijn mond terecht. ‘Mijnheer Bräsig,’ zeide hij - want ik had mij met mijn christelijken naam bekend gemaakt en hij ook en hij heette ‘Bohmöhler.’ - ‘Mijnheer Bräsig,’ zei hij dan, ‘'t is u met dien lama precies gegaan, als de Zehlendorfsche boeren met den grooten Franschen filosoof Woltèr. Kent gij dien?’ - ‘Neen,’ zeg ik, ‘een zekeren Wolter ken ik wel, maar dat is een koekebakker in Stemhagen.’ - ‘Dien meen ik niet,’ zegt hij, ‘ik meen Woltèr, die een tijdgeest van den ouden Frits was. - Nu, dezen had de oude Frits uit Frankrijk laten overkomen, omdat hij van hem nog prevaatlessen in 't Fransch wou hebben. Nu, hij kwam dan ook, maar was afgrijselijk leelijk om aantezien, en bovendien was hij een ondengend valsch karnalje. Maar nu gebeurde 't eens, dat die Woltèr bij gelegenheid een van de kamerjonkers van den ouden Frits leelijk op zijn likdoorns trapte Nu de kamerjonkers - hebt gij die soort ook bij u te land?’ - ‘Natuurlijk,’ zeg ik, ‘want wij leven in Mecklenburg ook in een fatsoenlijken Duitschen staat.’ - ‘Nu dan, die kamerjonkers zijn overal ijselijk vlugge, bijdehande jongelui, en deze was één van de echte soort. Hij wou Woltèr een poets bakken, en omdat hij wist, dat die in een koets naar den ouden Frits in Potsdam moest rijden om prevaatles te geven, joeg hij te paard vooruit naar Zehlendorf en zei tot de boeren in de kroeg, dat zij eens moesten uitkijken, want er zou een koets aankomen, waar de lijfaap van den ouden Frits in zat, en zij moesten hem er niet uit laten, want het beest was valsch en rakkerig en beet ook. Nu, toen de koets stilhield, gingen de boeren rondom het rijtnig staan en toen Woltèr er uit won, tikten
zij hem altijd op zijn vingers en sarden hem: “Tsss! Aap! Bijt je ook?” en toen hij zijn neus naarbuiten stak, kreeg hij er één op zijn snavel; Tsss! Aap! Bijt je ook?’
‘Mijnheer Bohmöhler,’ zeg ik, ‘die historie van u past heel

{==478==} {>>pagina-aanduiding<<}
precies op mijn lama, alleen met dit verschil dat die tenlaatste zijn vergif in mijn oogen spoog.’
‘O,’ zeide de heer Bohmöhler, ‘is 't anders niet! Dat heeft Woltèr ook gedaan, die heeft zijn vergif niet enkel over de domme Zehlendorfsche boeren, neen, over den Koning en het geheele Pruisische land uitgespogen.’
Op die manier onderhouden wij ons met elkander en we komen in de stad en gaan hierheen en daarheen en eindelijk zegt mijn medekollega tot mij: ‘Willen we een glas bier drinken?’ En ik zeg: ‘Kom aan maar!’
We gaan dan een kelder in, maar - hoor eens! - zoo, als ik mijn intree neem, is 't mij precies, alsof iemand me met een bijl voor het hoofd slaat, zoo verschrok ik, want - ziet u - voor mij aan de tafel zit die openbare schurk van een Verbondsbroeder, de meester van den Postwagen in het Oosten en Westen en ridder van den Spoorweg van de derde klasse en dronk zijn bier, als de onschuldigste ziel.
‘Onfame karnalje!’.....‘Ah, zoo!’ viel met een tamelijk lang gezicht de heer Bohmöhler mij in de rede, ‘de heeren kennen elkaar?’ - ‘Wat,’ zeg ik, ‘wat praat je van kennen? Die doortrapte schurk heeft mij mooi in de nesten geholpen!’ en ik verhaal de geheele geschiedenis, waarbij al de omstanders om me heen stonden te lachen; maar die gemeene attenteerder alleen zei geen woord en dronk bedaard zijn bier.
Toen ik nu door mijn lange vertelling en van kwaadheid geheel buiten adem was, zei hij doodbedaard: ‘Zijt gij nu klaar?’ - ‘Ja,’ schreeuw ik. - ‘Nu,’ zegt hij, ‘laat me dan eens zien, hoe gij gedaan hebt, om naar Berlijn weer retoer te komen.’ - ‘Zóó heb ik gedaan,’ zeg ik en fluit driemaal en tik me met den wijsvinger van mijn rechterhand driemaal tegen den neus. - ‘Ja,’ zegt hij, ‘'t spijt me zeer, maar dan hebt gij verkeerd gedaan; toen gij weer retoer woudt gaan, had gij u met de linkerhand in de vingertaal moeten uitdrukken. - ‘Ja,’ zegt de heer Bohmöhler, ‘dan hebt gij verkeerd gedaan.’ - ‘Ja,’ zegt een zeer deftig uitziend heer, ‘dan hebt gij verkeerd gedaan, want - ziet u - wij zijn allen leden van deze weldadige vereeniging en hier worden onze zittingen gehouden en wij moeten 't toch wèl weten.’
Wat moest ik hierop zeggen? - Ik zweeg, ik bromde wat inwendig en eindelijk zei ik kwaadaardig tot dezen deftigen

{==479==} {>>pagina-aanduiding<<}
mijnheer: ‘Als gij dan alles zoo precies weet, dan zult gij ook wèl weten, waar mijn horloge gebleven is.’
Ziet u - toen stond mijn eerste Verbondsbroeder op, drukte me met ernstige vertrouwelijkheid de handen zei: ‘Ik weet 't en hier is 't,’ en tevens reikt hij mij hartelijk mijn veeljarig horloge over.
‘Mijnheer,’ zeg ik, ‘hoe komt gij aan mijn horloge?’
‘Dat 's een geheim,’ zegt hij, ‘en als gij nog langer met onze weldadige vereeniging verkeert, dan zult gij nog de verschillendste geheimen leeren kennen. Vraag er nu niet naar. Voorloopig gevoel ik me bizonder vereerd, dat ik een fatsoenlijk man zijn achtingswaardig eigendom kan restatuweeren,’ en daarbij veegde die krokodil een natten traan uit zijn oog.
Nu zou 't natuurlijk tegen alle Christelijkheid geweest zijn, als ik nog aan mijn Verbondsbroeders twijfel had willen koesteren; maar door de vele histories, die mij gepasseerd waren, was ik toch een beetje schuw geworden en ik zet me dus heel voorzichtig achter een lange tafel met den rug tegen den wand, waardoor ik me op een verstandige manier dacht te dekken, wat echter later als een uitstekende domheid uitkwam. Naast mij zat mijn Verbondsbroeder en aan mijn andere zijde ging de genoemde deftige mijnheer zitten, en tegenover me mijn medekollega, de heer Bohmöhler. We dronken dan ons bier en praatten over dit en dat, en toen liet mijn buurman, de deftige mijnheer, kaarten aanrukken en speelde met zijn wiesawie Zesenzestig. Ik keek toe.
‘Speelt u ook Zesenzestig?’ vroeg hij. - ‘O ja!’ zeg ik. - ‘Nu,’ zegt hij, ‘kijk dan eens, moet ik dekken?’ - ‘Natuurlijk,’ zeg ik, want hij had een marriaasje en de twee hoogste troeven en een sterke garransie in schoppen.
‘Als hij dekt, verliest hij,’ roept mijn medekollega Bohmöhler over de tafel heen, want hij keek den anderen speler in zijn kaart. ‘Hij wint een driedubbelen!’ roep ik. ‘Om een Thaler,’ roept hij, ‘hij verliest het spel.’ - ‘Een Thaler er tegen,’ roep ik, want ik was warm geworden, maar kort daarna werd 't me precies te moede, alsof iemand mij een emmer koud water over het hoofd smeet, want stel u voor, die domme os van een deftige mijnheer, op wien ik mijn parrie gemaakt had, speelde de garransie in schoppen uit, die klap kreeg; de tegen-
{==480==} {>>pagina-aanduiding<<}
partij sloeg hem zijn marriaasje uit elkaar en het spel lag in de sloot.
‘Gewonnen!’ riep mijnheer de inspekteur Bohmöhler. - ‘Ja,’ zeg ik, ‘als 't zoo gaat!’ Maar, daar 't één van mijn aangenomen prinsiepes is om nooit bij het spel te twisten, druk ik me heel dicht tegen de tafel aan en ontknoop me in stilte, waarbij k me niet onthouden kon in mijn hart te denken: van een os kan men niet meer dan rundvleesch verlangen. Waarmee ik den deftigen mijnheer bedoelde.
Toen ik nu mijn geldbuil losgemaakt had, haal ik een mooien Thaler er uit en reik dien over de tafel mijn mede-kollega toe, terwijl ik den geldbuil nog ongemerkt in dezelfde hand houd. Bij deze gelegenheid sta ik op en word ik met mijn ontknoopte voorwerpen zichtbaar; de inspekteur Bohmöhler begint om mij te laehen en wijst op mijn verlegenheid, en terwijl ik mij met mijn linkerhand tracht te verbergen, neemt hij me den Thaler uit de rechterhand - maar den geldbuil meteen.
‘Mijnheer,’ zeg ik kortaf en kwaadaardig, want ik was boos geworden, ‘krijg ik mijn geldbuil weerom?’ - Hij blijft staan lachen. - ‘Mijnheer,’ zeg ik, ‘een gek lacht. Geef me mijn eigendom terug.’ - Hij blijft lachen, maar gaat ook meteen naar de deur. - ‘Nu zal er dan toch de donder in slaan,’ zeg ik en wil achter de tafel vandaan, maar ik kon niet, want achter me had ik den wand, vóór me de tafel en aan de beide zijden den Verbondsbroeder en den deftigen mijnheer.
En ziet u - dit was nu bovengenoemde domheid, die ik uit pure voorzichtigheid had begaan. Wat had ik ook tegen den wand te gaan zitten!
‘Laat mij er uit!’ zeg ik tegen den Verbondsbroeder. - ‘Och, blijf maar zitten!’ zegt hij, ‘hij maakt immers maar gekheid!’ en daarbij lacht me die schurk van een inspekteur vlak in mijn gezicht, doet de deur open, knikt me nog met een afscheidsgroet toe en gaat naarbuiten.
Maar nu was 't dan ook voor goed bij mij uit; ik kreeg den Verbondsbroeder links en den deftigen mijnheer rechts te pakken en zeg: ‘Karnaljes, onfame spitsboeven-karnaljes, laat jelui mij er niet uit?’ en meteen spring ik boven op mijn stoel en wil dwars over de tafel heen. Daar houden zij mij aan de slippen van mijn jas vast, en die mijn karnalje van een Verbondsbroeder was, zegt: ‘Ik bid u om duizend pond! Ge kunt toch

{==481==} {>>pagina-aanduiding<<}
in dezen toestand van uw ekstremiteiten niet op de publieke straat? - Mijne heeren,’ zegt hij, ‘houdt hem vast, ik zal hem eerst dichtknoopen,’ en meteen begint die krokodil mij de behulpzame hand te bieden.
O Judas! Judas! Hetzelfde horloge, dat hij mij een half uur geleden met tranen in de oogen restatuweerde heeft hij mij, zooals later uit kwam, met een verborgen glimlach ontroofd!
Maar ik sloeg om me heen, als een aangeschoten zwijn en stort me op de straat, maar ik heb nog zooveel bezinning om de slippen vanvoren bij elkaar te houden. Ik loop de straat op, ik loop ze weer af. Jawel, jawel! Daar was geen Bohmöhler en geen ekonoom te zien; maar alle menschen blijven staan en kijken mij aan.
Wat moest ik verraden wurm nu doen? Daar komt een politie-man naar me toe en zegt: ‘U is zeker iets gepasseerd?' ‘Ja, ‘zeg ik, ‘dat kan een oud wijf met den stok voelen.’ - ‘Als u werkelijk wat gepasseerd is, zeg 't mij dan maar, want ik ben daarvoor aangesteld.’ En ik vertel hem mijne omstandigheid.
‘Waar is dat geweest?’ vraagt hij. - ‘Hier, in dezen kelder,’ zeg ik. - ‘Nu,’ zegt hij, ‘dan hebt gij 't goed getroffen.’ Daarop gaat hij den kelder in en ik volg achter hem.
Maar hier had een uil gezeten; de heele spoorwegvereeniging had zich opgelost en was gaan fluiten; geen lid was er meer van voorhanden. De Polka-mammesel, die het bier ingeschonken had, had geen van de aanwezige - nu afwezige heeren gekend, alleen mij herkende zij weer, wat zeer vriendelijk van haar was en waarbij zij ook lachte.
‘Hebt ge er dan niet één bij zijn naam hooren noemen?’ vroeg de politieman. - ‘Jawel,’ zeg ik, ‘de hoofdspitsboef was mijnheer de inspekteur Bohmöhler uit de Ukermark en een medekollega van mij.’ - ‘Of hij er een geweest is, zullen we later zien,’ zegt hij, ‘maar gij zijt er dus een?’ - ‘Ja,’ zeg ik, ‘een echte, Inspekteur Bräsig uit Mecklenburg.’ - ‘Hebt ge een pas?’ vraagt hij. - ‘Hier,’ zeg ik. -
Maar - hoor eens! - terwijl ik dit zei, werd ik mijzelf weer als Levi Josephi bewust, wat ik in de hitte van mijn opgewondenheid geheelenal vergeten had. Maar mijn bezinning kwam te laat, hij had mij den pas reeds afgenomen, en als hij mijn Joodsche kwaliteit daarin vond, zou hij er verduiveld zienerig

{==482==} {>>pagina-aanduiding<<}
uitzien. Hij haalde nu nog een ander gedrukt papier voor den dag en las daarin en toen in mijn pas en toen monsterde hij me van boven tot beneden en toen las hij weer en toen monsterde hij me weer. Ik stond daar als boter in de zon.
Endelijk zegt hij tegen mij: ‘Kom maar mee, dit is een beproeving, die God u zendt.’ - ‘Als dat een beproeving moet wezen,’ zeg ik, ‘dan is 't een erge domme, want ik ben een eerlijk man,’ en ik ga met hem mee, maar natuurlijk in mijn bloote hoofd, d.i. te zeggen, in de bloote pruik.
Maar waar brengt die vent me heen? Naar het hotel op de Sjandarmenmarkt.
Toen ik daar voor de deur kom te staan, springt de kleine kellneur uit de deur en roept: ‘Hier is hij!’ En de waard komt naarbuiten en zegt: ‘Goddank, daar is hij!’ en de politieman vraagt: ‘Niet waar, dat is hij?’ En daarmee arresteeren zij mij gezamenlijk en brengen zij mij naarboven naar het nommer van Mozes Löwenthal en de kleine kellneur rukt de kamerdeur open en roept: ‘Mijnheer Löwenthal, hier is hij!’
Mozes Löwenthal sprong van zijn stoel en riep. ‘Oom, lieve, beste oom! wat hebt u mij een verdriet gedaan, mij te brengen in de ongerustigheid en de onzekerheid van niet te weten, waar ge gestoven en gevlogen zijt.’ - Nu had ik echter verduiveld weinig zin meer in het Joden-oomschap, en ik zeg: ‘Hou je mond van den Jodenboel en dien oomesboel. Ik wil daar niets meer van weten. Ik ben nu weer de inspekteur Bräsig.’ -
Terwijl ik nu zoo aan mijn woede lucht geef, gaat de politieman met zijn uitgestoken open hand naar Mozes en zegt: ‘Mag ik u om het beloofde doezeur van vijf Thaler verzoeken voor het terechtbrengen van dezen heer?’ Nu verschrok Mozes, nu wou hij niet; maar hij had 't eenmaal uitgeloofd en nu moest hij, de diep bedroefde neef schikte er zich in met hangen en wurgen en toen hij geloofde, dat nu alles glad en in orde was, draaide de politieman op eens zijn ruwen kant te voorschijn en verklaarde, ons wegens vervalschte pas- toestanden te moeten assisteeren, en toen Mozes met handen en voeten daartegen appelleerde, zei de politieman doodbedaard: ‘hij moest zich maar een beetje bedaard honden, alles zou wel terecht komen!’ Mij hield hij maar voor een ouden vagebond, die zich in zijn domheid met de Berlijnsche afzetters had ingela-
{==483==} {>>pagina-aanduiding<<}
ten, maar Mozes hield hij voor een doortrapten gauwdief, want hij had heel goed gezien, hoe fijn hij gisteren den reverendarius den Jodenpas had afgezwendeld.
Wat hielp dat alles! Wij moesten in de droschke; de waard, een braaf man, die mij werkelijk liefgekregen had - leende mij een hoed, die me natuurlijk veel te groot was, omdat wij 't met de hoofden niet eens waren, en zoo ging 't toen naar nommer zeker.
Metterwijl was 't echter donker geworden en wij konden niet meer in het verhoor genomen worden, maar wij werden eenvoudig in een preson gebracht, waar wij, behalve twee stroozakken, ons geheel alleen bevonden.
Mozes raasde en tierde den halven nacht, hij schold op de Berlijnsche politie, op mij en op de vlooien, want 't was in den heeten zomertijd. Ik was stil, ik had mij er in geschikt, want ik had mezelf weer gevonden, en vlooien doen mij niets, wat ik aan mijn vroegtijdigen veelvuldigen omgang met paarden toeschrijf; ik sliep rustig in, want ik was moe en had den vorigen nacht weinig geslapen.
Den volgenden morgen wordt de deur opengesloten en er komt een mensch binnen met een groote bos sleutels en zegt niets anders dan: ‘Goeden morgen! Scheren!’ En achter hem komt een lang mensch met opgeslagen mouwen en een scheerzak. 't Was waar, ik had natuurlijkerwijs al een driedaagschen baard; maar nog nooit van mijn leven had ik een vreemde hand op mijn gezicht laten komen. Ik zei dan: ‘Geef als 't u blieft, dat gereedschap maar hier, ik zal me zelf wel scheren.’ - ‘Om je hier voor onze oogen den hals aftesnijden?’ zegt die kerel met de sleutels. ‘Neen,’ zegt hij ‘zoo dom zijn we hier niet.’ - God zal me bewaren! Hoe slecht moest mijn zaak staan, dat zij van mij een handaanlegging aan mezelf vermoedden!
Nu, ik zeg maar niets en ga als een lam op de slachtbank zitten, maar een ieder kan begrijpen wat ik geleden heb, want ik heb overal een zwaren baard en dezen keer een driedaagschen en bovendien ben ik nog in mijn jonge jaren vreeselijk met de pokken behept geweest, waarom Knuppel - die altijd vol flauwe grappen zit - mijn gezicht altijd het wafelijzer noemt. Stel u nu bij deze onderstellingen nog voor, dat die scheermeester naar één enkel mes bezat, dat voor allen moest passen,

{==484==} {>>pagina-aanduiding<<}
en gij kunt u mijn tormentaazie verbeelden. Hij vilde me dan ook duchtig en moest me vanwege de bloeding met stukjes zwam bepleisteren, waardoor 't dan ook gestopt werd. Met Mozes ging 't beter, omdat hij maar een ééndaagschen had, ofschoon hij ook alleraardigste gezichten trok, toen hij onder 't mes genomen werd.
Zij gingen heen en wij waren weer een tijd lang alleen, toen wordt er weer opengesloten en de kerel met de sleutelbos kijkt in de deur en roept: ‘Meekomen!’ Dit is hier namelijk de gebruikelijke manier, waarop zij iemand een uitnoodiging aan 't verstand brengen. Nu, we gingen dan ook mee en kwamen eindelijk op een binnenplaats, waar een eenvoudige stoel stond, en daarachter een soort kraamschut. ‘Zitten gaan!’ riep de kerel en wenkte mij.
‘Zooals gij ziet,’ zei ik, ‘ik ben al geschoren, en voor de tweede maal heb ik geen lust, - ‘Moel houden!’ zegt hij. ‘Zitten gaan!’ - Nu, wat moest ik daartegen zeggen? Zij waren de baas, en ik kon ook gaan zitten, dat zou me toch geen kwaad doen. Ik ga dus zitten.
Terwijl ik nu zoo in de verwachting zit, komt er een mensch met een verschrikkelijke masjienerie te voorschijn en gaat vlak tegenover me staan, terwijl hij die op mij richt. - Nu dit is me dan toeh niet onverschillig, ik spring dus op en zeg: ‘Blijf me met dat ding van 't lijf!’ - ‘Zitten blijven!’ roept die onfame kerel weer. ‘Heel stil zitten blijven!’ - Nu, wat moest ik doen, zij waren de baas. Ik ga dus weer zitten.
Toen begint Mozes te lachen en zegt: ‘Mijnheer de inspekteur weet u wat nieuws? U moet gepotografeerd worden, ik ken de masjienerie, en de man met de deken over zijn hoofd is een gewone mechanikus.’ - ‘Gepotografeerd?’ vraag ik. ‘Mozes, doet dat pijn?’ - ‘In 't geheel niet,’ zegt hij, ‘'t is maar een afbeelding van u.’ - ‘Dus,’ zeg ik, ‘'t doet niet zoo'n pijn, als het scheren?’ ‘God beware,’ zegt hij, ‘maar u moet stil zitten en een lachend gezicht zetten, want als 't goed zal worden, moet u stil zitten, en als 't mooi zal worden, moet u lachen.’ - Nu, ik zet dan ook op mijn manier een lachend gezicht, zoo goed als ik 't geleerd heb.
Maar ziet u, nu zaten mij onder dat lachen die onfame stukjes zwam vanwege het scheren in den weg, en als ik er heel mooi lacherig wou uitzien, dan schrijnde me dat, en uit dat

{==485==} {>>pagina-aanduiding<<}
gezichtspunt is een potret ontstaan, dat mij - zooals later onze domenee zei - ‘met een weenenden glimlach’ voorstelde.
Nauwelijks was de mechanikus met mijn afbeelding klaar, of daar kwam de politieman van gisteren aangeloopen en snauwde den kerel met de sleutels toe en zei: ‘Petermuller, wat doe je hier voor domheden? Ge moet den struikroover No. 134 laten potografeeren en nu potografeert ge No. 135, mijn Levi Josephi van Prenzlau.’
‘Mijnheer,’ zeg ik vinnig, want deze villerij was me nu toch te erg - eerst geraseerd en toen nog gepotografeerd - ‘de duivel is uw Levi Josephi, ik ben de inspekteur Bräsig!’
‘Wat ge zijt, zullen we straks zien,’ zegt hij en wendt zich meteen naar Mozes: ‘Gauw wat! gij moet dadelijk voorkomen.’
Zoo ging toen Mozes vóór mij uit naar boven en ik volgde, maar toen we zoo die trappen op en de lange koridons door gingen kon ik zien: Mozes zat het hart in zijne schoenen. Ik was ook niet bizonder op mijn gemak, maar mij verliet het bewustzijn niet: je bent weer de inspekteur Bräsig.
Toen wij binnen kwamen, d.i. te zeggen ik alleen, want Mozes en de politieman bleven buiten de deur, zat daar weer een reverendarius, van welke soort zij in Berlijn een heele menigte hebben. Hij stond op en keek me vlak in het gezicht: ‘Zijt gij een Jood of zijt gij 't niet?’ - ‘Ik heb mijn Heer Jezus Christus nog van mijn heele leven niet verloochend,’ zeg ik. - ‘Goed,’ zegt hij, ‘dan zijt gij de inspekteur Bräsig.’ - ‘Om u te dienen,’ zeg ik.
Toen ik hem dit antwoord gaf, stond hij op en bezon zich - ik bezon me ook. Daarna ging hij weer zitten en doopte zijn pen in den inktpot en schreef wat en bromde binnensmonds: ‘indinktgeviseerd.’
Op eens stond hij weer op en keek me helsch kwaadaardig aan, evenals ik in vroegere tijden menigmaal zoo'n rekel van een staljongen aankeek, alleen met dit onderscheid dat ik meer vanboven neer en hij meer vanonderen op keek, daar hij op nog korter onderstel stond dan ik. ‘Mijnheer,’ zei hij, ‘gij hebt u onder een nagemaakten naam met een volslagen zakkenrollersbende opgehouden.’ - ‘Dat zou grappig wezen!’ zeg ik. ‘Neen, die zakkenrollersbende heeft zich met mij opgehouden en wèl duchtig! Want zij hebben mij mijn geld, mijn horloge, mijn hoed en mijn zakdoek ontstolen!’ - ‘Maar hoe komt gij

{==486==} {>>pagina-aanduiding<<}
dan aan dien Jodennaam? Waarom hebt gij u dien toegeëigend?' vraagt hij. - ‘Dien heb ik mij niet toegeëigend,’ zeg ik, ‘Mozes Löwenthal heeft hem mij gegeven en Bexbacher, en een medekollega van u heeft hem gerechtelijk in den pas geschreven.’ - ‘Vertel me die geschiedenis eens, maar kompleet,’ zegt hij. -
Nu, ik vertel dan ook en hij werd al beleefder en tenlaatste zelfs behoorlijk plezierig, en toen ik hem de historie met mijn hoed in den dierentuin vertel, springt hij op, loopt de deur uit en komt terug met een heer, die alle hemelsche sterren en kruizen op een zoogenoemde heldenborst draagt - zooals ik me dat van Anno 13 en 15 pleeg te herinneren - en zegt tot mij: ‘Mijnheer de Presendent-politie-direkteur!’ Ik ga overeind staan, maak een buiging voor hem en zeg beleefd: ‘Zeker de opperste van de heeren?’ Waarna hij mij zeer vertrouwelijk en bereidvaardig toeknikte, vervolgens met een wenk me weer op mijn plaats liet zitten en beleefd tot me zeide: ‘Verhaal mij die geschiedenis ook eens, maar kompleet.’
Dat deed ik dan ook, daar ik met den bles van Mozes Löwenthal begon en met mijne ten slot ontknoopte ekstremiteiten ophield.
Toen ik hiermee klaar was, lachte hij zeer vriendelijk en zei tot den reverendarius: ‘Roep Petschke eens even binnen!’
Petschke kwam. ‘Petschke,’ zei hij, ‘wie van onze goede kennissen stelt in dit jaargetij een ekonoom voor?’ - Zoo'n mensch als Petschke, weet alles; zonder eenige bezinning zegt hij dan ook: ‘Mijnheer de Presendent, als ik 't zeggen moet, dan is dat geen mensch anders, dan Karel Pihmuller, want die kleedt zich altijd in de tijden van de wolmarkten met kaplaarzen aan en daarmee vangt hij dan altijd de vreemde ekonoomes van buiten, zooals zij in Polen de apen in piklaarzen vangen.’ - ‘Breng me dien man hier.’ zegt hij. - ‘In vijf minuten,’ antwoordt hij en draait zich om. - ‘Petschke,’ zegt de presendent en klopt hem op zijn schouder, ‘gij zijt een steun van den staat!’ en daarna gaat Petschke heen.
‘Mijnheer de inspekteur,’ zegt de presendent tegen mij, ‘gij zijt ondertusschen zeer in mijn achting gestegen, want gij zijt maar een ellendig bedrogen man, we moeten u telegrafeeren.’ ‘Ik dank u hartelijk!’ zeg ik. ‘Van die soort heb ik nu genoeg. Van morgen werd ik voor mijn koffie geraseerd, voor mijn ontbijt gepotografeerd en nu voor mijn middagmaal getelegra-
{==487==} {>>pagina-aanduiding<<}
feerd!’ ‘Mijnheer de inspekteur,’ zegt hij, ‘daar is niets tegen te doen! - Waar woont gij?’ - ‘In Haunerwiem,’ zeg ik. - ‘Is dat een stad?’ zegt hij. - ‘Neen,’ zeg ik, ‘maar 't is een kleine levendige plaats, twee mijlen van den straatweg met een verlaten molenaarshuis en twee dagloonerskeeten.’ - ‘Onder welk rechtsgebied?’ vraagt hij. - ‘Weet ik niet,’ zeg ik, ‘de daglooners krijgen altijd hun ransel van het patrimoniaal; het molenaarshuis, waar ik in woon, heeft nog niet in zoo'n toestand verkeerd.’ - ‘Maar,’ zegt hij, ‘gij moet toch weten, onder welken rechter gij staat?’ - ‘Mijnheer de Presendent,’ zeg ik, ‘U verlangt te veel van mij! Ziet u, ik ben een oud man en een oprecht man, maar opheldering geven kan ik u niet; want - ziet u - sommigen staan onder de rechtbank, anderen onder den burgemeester, weer anderen onder het patrimoniaal en sommigen onder het domein-bestuur, die er 't ongelukkigst aan toe zijn, om dat zij niet weten of zij onder den genadigsten Heer Landdrost of den schout of onder een jongen auditeur staan. -
Mijnheer de presendent ging bij deze woorden heen en weer en schudde met zijn hoofd. - ‘Mijnheer,’ zei hij eindelijk, ‘gij schijnt mij met uwe landsgebruikelijke toestanden zeer bekend te zijn, maar dat helpt ons niet, wij moeten hier een attestaasie van uwe kwalifikaasie hebben. Hoe heet de stad die 't dichtst bij uwe woonplaats ligt, en hebt gij daar geen zeer welgezeten man, die voor uwe eigenschappen kan borg staan?’ ‘Mijn naaste stad,’ zeg ik, ‘is Bramborg, wordt gespeld: N-e-u-b-r-a-n-d-e-n-b-u-r-g. Mijn beste vriend is daar een zekere - en ik noem zijn naam - een oud medekollega van mij, die zich in zijn teruggetrokken ekonomieschen toestand met geschriften bezighoudt, omdat hij daardoor zijn kost zoekt.’
Maar, hoor eens, terwijl ik dit zeg springt die presendent overeind en roept den reverendarius toe: ‘Haal me eens de stukken van dezen zeker-iemand,’ en 't duurt geen oogenblik - want zij weten hier alles en zij hebben hier alles - òf daar komt die reverendarius met een pak stukken de deur in, achter hem komen nog twee andere onder-reverendariussen aan en leggen er ook twee op de tafel, en de presendent vraagt mij: ‘Is 't u bekend, dat die zeker-iemand gezeten heeft?’ - En ik zeg: ‘ja,’ zeg ik, ‘want hij begint zijn geschiedenissen altijd met: Toen ik nog in de Hausvogtei zat, of, toen ik nog op

{==488==} {>>pagina-aanduiding<<}
den Silberberg studeerde. - ‘Weet gij ook, waarom hij gezeten heeft?’ - ‘Neen,’ zeg ik. - ‘Dàt geloof ik,’ zegt hij, ‘hij zal 't ook iedereen niet aan zijn neus hangen, maar hier’ - en daarbij wijst hij op de stukken - ‘hier staat alles in, hoe hij op zijn negentiende jaar in zijn natuurlijke slechtheid zóó ver ging, om het begin van zijn misdaden met de omverwerping van de geheele Pruisische monarchie en van den Duitschen Bond te beginnen, daar hij op klaarlichten dag op een Duitsche unlversiteit met de Duitsche kleuren rondliep. Hier in deze stukken staat 't hoe hij daarvoor tot den dood door den bijl veroordeeld werd maar later met een dertig jarige gevangenisstraf is begenadigd geworden, waarvan hij, helaas! maar zeven jaar gezeten heeft en daarna tot vreugde van zijn bloedverwanten tot een afschrikkend voorbeeld in de wereld retoer gestooten is. - En zóó'n mensch wilt gij voor u laten borg staan?’ - ‘God zal me bewaren! Mijnheer de Presendent, neem 't me niet kwalijk,’ zeg ik, ‘maar hoe kan iemand een vijftigjarig mensch aan zijn neus zien, want hij op zijn negentiende jaar voor ijselijkheden begaan heeft?’ En mij bekroop het beschamende gevoel, als men zich voor een vriend moet schamen.
‘Ja,’ zegt mijnheer de presendent, ‘gij moet u andere borgen verschaffen. Weet gij niemand anders?’ - ‘Ja,’ zeg ik ‘in Bramborg is bovendien nog een echte havana- sigaren- importeur en een soliede muziek- compositeur, die van mijn echtheid en solidieteit kunnen getuigen; de één heet Frits Volkshagen en de ander Jochem Lehndorf.’ - ‘Genoeg, houd u nu maar stil,’ zegt de presendent,’ dat zijn onze bruikbare mannen! Gave God, dat wij deze legitieme, hoogerop strevende talenten in onzen Pruisischen staat hadden! Van die zijn wij zeker, en we zullen u dadelijk aan deze twee telegrafeeren.’
Nu, terwijl dit nu met bepaalden weerzin van mijn kant volvoerd werd, komt de beroemde Petschke in de politie te staan en heeft in iedere hand een kerel bij den kraag. - ‘Hier zijn ze!’ zegt hij. - ‘Wie zijn 't?’ vraagt de presendent. - ‘De ekonoom met de kaplaarzen is de besproken Pihmuller en de Verbondsbroeder is de al dikwijls bestrafte Zihmuller.’ - ‘Nu, dat wist ik reeds,’ zei de Presendent - want zij weten hier alles - en ging toen met zijn ster, kruis, krakeling en koekje op de hoog- verheven, heldenborst recht overeind staan, precies als zoon' pas-gegoten vetkaars, en vroeg, alsof hij insgelijks te

{==489==} {>>pagina-aanduiding<<}
paard gegoten op het postament van den ouden Frits stond, uit de hoogte; ‘Karel Pihmuller, genaamd Bohmöhler, kent ge mij en kent ge dezen heer, die hier voor je staat, den inspekteur Bräsig?’ - ‘Mijnheer de Presendent,’ zegt hij, ‘door verschillende omstandigheden ken ik u, en mijnheer den inspekteur Bräsig ken ik ook door den Lama in den Zoologischen tuin.’ - En ook de andere schurk was zoo vriendelijk mij te kennen, en nu noemden zij mij om beurten altijd: ‘beste kollega,’ en ‘waarde Verbondsbroeder,’ en ‘broeder Bräsig,’ wat mij in de tegenwoordigheid van den Presendent verduiveld gesjeneerd was, omdat hij daardoor een verkeerd begrip van mij kon krijgen.
Maar wat leefde deze mijnheer de Presendent met die twee gauwdieven! Als het zwijn met den bedelzak! - Ik heb van mijn leven nog niemand in kaplaarzen zoo hooren uitkleeden, als dezen nagemaakten inspekteur Bohmöhler, behalve de pachters van Knoll te Rammelin, als Knol hen in de landhuishoudkunde onderwijst.
En nu de Verbondsbroeder! D ze krokodil nam weer zijn tranen ter hand en stond daar, als de levendige koorts, terwijl hij nu eens mij en dan weer den Presendent erbarmelijk aankeek en daarbij zuchtte, als een windvang waarvan de klep niet dichtgemaakt is. Maar al zijn gefleem hielp hem niets, hij moest het horloge teruggeven. - Dat had hij niet, zei hij. En Bohmöhler moest het geld teruggeven. - Dat had hij ook niet, zei hij. Toen ging mijnheer de presendent midden in de kamer staan en wees met zijn linkerhand op de twee krimineele booswichten en zei bedaard: ‘Breng hen weg.’
Nu, toen dit geschiedde, en zij naarbuiten gebracht werden, kwam een telegraaf naarbinnen, die al het antwoord van mijne Bramborgsche vrienden bracht.
Jochem Lehndorf verklaarde daarin, dat ik hem gedeeltelijk van persoon was bekend geworden, ook kon hij van mij getuigen, dat ik bij zijn weten geen onmoreel, maar wel een onmuziekaal levensgedrag geleid had, omdat ik eens in zijn muziekaal konzert met Johan Knuppel hardop gekonverseerd had over de koetspaarden van mijn genadigsten Heer Graaf; maar voor een publieken schurk hield hij me toch niet.
Frits Volkshagen verklaarde: hij kende mij zeer goed, omdat hij door mijn bijstand alle Sandhagensche tabak kocht, die hem voor de fabrikaazie van de echte-havanna sigaren onontbeerlijk was; hij stond derhalve wèl voor mijn moraliteit in, maar niet

{==490==} {>>pagina-aanduiding<<}
voor mijne schulden; dit kon hij niet, want hij was zelf nog maar een eerstbeginner. Als hij 't kon, dan zou hij 't ook wel kunnen doen, maar daar hij niet kon, kon hij 't ook niet doen.
‘Mijnheer de inspekteur Bräsig,’ zei de edele presendent en stak mij zijn hand toe, ‘zeer aangenaam kennis met u te maken, gij zijt naar het getuigenis van deze beide eerbiedwaardige mannen een moreel karakter en kunt als zoodanig dadelijk in uw geliefd vaderland terugkeeren. Uw geld en uw horloge liggen nog, zooals gij ziet, in 't duister; krijgen wij ze, dan krijgt gij ze.’ - ‘Zijn in goede handen, Mijnheer de Presendent,’ zeg ik beleefd. - ‘Goed,’ zegt hij, ‘ik zal u nu een bevel tot uitgeleide laten geven’ - zoo noemen zij in Pruisen de hoogste en veiligste regeeringspassen - ‘en krachtens dit zult gij binnen twee uren Berlijn en de Koninklijke staten verlaten. Reis met God! Maar, wacht even, ik wil eerst die twee Joden nog eens onder handen nemen.’
En zoo werden toen Mozes Löwenthal en de vriend mijner jeugd Bexbacher binnengebracht.
Heer in den Hemel! Wat sprong de edele presendent met deze twee geloofsgenooten rond!
Ik wil dat niet verder verpublizeeren; maar Mozes had dikke zweetdroppels op zijn voorhoofd, en Bexbacher riep al de heiligen van den Joodschen almanak aan, om uit de fitaliteit te komen.
‘Mijne heeren,’ zei mijnheer de presendent ten slotte, ‘gij hebt 't aan dezen solieden man te danken, was deze bijvoorbeeld een Schinderhannes of een Käsebier, dan werdt gij als medeplichtigen volgens Landsrecht No. zóó en zóóveel tot cirea elf jaren en een halve maand veroordeeld; maar omdat gij met zoo'n uitstekende persoonlijkheid te doen hadt’ - daar meende hij mij mee - ‘wordt u de straf in genade geschonken.’
Dit zeide hij, en toen hij dit zeide, richtte ik mij in het heerlijk gevoel der moreele opwelling overeind, om de Jodenpakaasie uit de hoogte aantekijken, wat mij echter zwaar viel, want Bexbacher was wat hoog op de pooten.
Maar nauwelijks had ik me boven de Joden en Jodengenooten verheven, of daar kwam een mensch in de deur te staan en zei: ‘Mijnheer de Presendent, ik presenteer u hier het goedgetroffen potret van den beruchten moordenaar.’

{==491==} {>>pagina-aanduiding<<}

God zal me bewaren! Daar vertoont me die kerel mijn gezicht met al de pokputjes en al de stukjes zwam aan de verbaasde aanwezigen en kijkt mij aan, alsof ik iemand was, die met een mes op de menschen liep.
‘Mijnheer de Presendent!’ zeg ik.
‘Wees stil,’ zegt hij, ‘gij zult over mij tevreden zijn. - Dit, uw portret kon ik tot illustraazie en instruwaazie in mijn prevaatkabinet bij de overige gauwdieven ophangen, maar ik heb achting, ik heb eerbied voor u, ik schenk 't u tot een eeuwige nagedachtenis. - Bexbacher, gij kunt gaan, maar eerst moet gij de gezamenlijke kosten betalen; Mozes Löwenthal, gij kunt ook gaan; maar dadelijk naar den spoorwagen en gij betaalt voor u en mijnheer den inspekteur Bräsig het spoor en de post; ook de misschien benoodigde verteringsonkosten. En opdat dit sekuur geschiedt wil ik u een sekuur persoon tot aan Mecklenburgsche grens meegeven, die u allebei goed en wèl daarover heen brengt. Voor dezen sekuren persoon betaalt gij post, spoor en verteringsonkosten heen en terug, en nu kunt gij binnen twee uren met God en den politie-agent afreizen. - ‘Mijnheer de Inspekteur!’ zei hij toen tot mij, ‘bewaar mij in een goede nagedachtenis.’
‘Mijnheer de Presendent,’ zeg ik, ‘mocht u soms naar Haunerwiem in het Mecklenburgsche komen.....’
‘Dan kom ik u bepaald opzoeken!’ zei hij. Daarmee schudden wij elkander de handen en scheidden wij met onderlinge hoogachting.

Wat zou ik nu nog veel te zeggen hebben? In den tijd van twee uren zaten we op den spoorwagen. De meegegeven politieman was precies zoo hongerig en dorstig als ik; op ieder staazjon werd een glas bier vernietigd, en als mijn bedroefde neef een zuur gezicht trok, omdat hij betalen moest, dan troostte de politieman hem altijd met te zeggen: ‘Mijnheer Mozes Löwenthal, straf moet er wezen! Waarom hebt u ook den vriend van onzen presendent-politie-direkteur onwetend tot het Jodendom verleid?’
Zoo komen we dan naar Wolfshagen, waar de scheiding van de Mecklenburgsche en Pruisische grens plaats vindt; hier zei de politieman ons adjuus, en met werkelijke weemoedigheid scheidde ik me van dien man, die zoo liefderijk voor onze veilige reis had gezorgd. Maar het duurde niet lang. 't Is moge-
{==492==} {>>pagina-aanduiding<<}
lijk, dat 't het vaderlandsche gevoel was, mogelijk, dat 't de veelvuldige gekonsumteerde bierglazen waren, ik raakte in een groote vroolijkheid, zoodat ik het zingen kreeg, waarbij twee jonge dames, die ook in de dielesjans zaten, iederen keer in mekaar schoten, alsof er een onweer in de lucht zat. Ik schrijf dat op de rekening van haar zenuwen; en haar zenuwen schrijf ik weer op de rekening van de nieuwerwetsche kreolienes, waardoor een verkoeling niet kan uitblijven.
Zoo trok ik zingend door de kleine, maar onbeschaafde stad Woldegk naar Bramborg heen en toen we daar voor de posterij gereden en uitgestegen waren, zegt Mozes, verduiveld neergeslagen en met een gezicht van oude lappen: ‘Heer Inspekteur,’ zegt hij, ‘is dàt geweest een negoosie! Als ik geweest was een onsoliede vriend, of als ik u maar had laten inrukken in Berlijn, dan had ik gemaakt een groote negoosie. - Wat moet ik zeggen bij mij te huis? - U denkt toch niet, dat ik nog nemen moet voor mijn geld een ekstrapost over Haunerwiem naar Wahren? We zullen er wèl voor oppassen! - We blijven vannacht hier en ik telegrafeer, dat zij mij sturen mijn eigen wagen - kost me acht Groschen - en ik blijf bij bakker Zwippelman.’ - ‘Doe dat,’ zeg ik. ‘ik ga in den Gouden Knoop.’
En ik ga, en terwijl ik zoo ga, komt mij een van mijn redders tegen, Frits Volkshagen, en reikt mij een vriendschappelijken handdruk toe en zegt: ‘Mijnheer de Inspekteur, neem het mij als het u belieft, niet kwalijk; maar ik kon niet. Ik had in mijn zaken en ik kon in mijn omstandigheden...’ ‘Spreek daar niet van!’ zeg ik. ‘Uw telegraaf heeft me verlost, en gij hebt als vriend met mij gehandeld.’ - En toen we over de markt gaan, komt daar Jochem Lehndorf aangeloopen - want hij is altijd vanwege zijn hoognoodige prevaatlessen op den loop - en zegt: ‘Niet kwalijk nemen; maar als eerlijk man - niet anders dan onmuziekaal te takseeren...’ ‘Goed, goed!’ zeg ik en zeg hem hetzelfde, als den ander, en zoo gaan we in den Knoop.
Nauwelijks zit ik hier nu tusschen verscheiden dokters en jonge advokaten en geniet een biefstuk - want ik ben voor boerenkost en geen lekkerbekkige Bourbon, die altoos wat aparts moet hebben - of daar komt die zeker- iemand ook aan, en toen hij me ziet, zegt hij op z'n gewoon Platduitsch - want het is zijn onfame gewoonte, dat hij zich altoos met Platduitsche spreekwijzen ophoudt en niet met een fatsoenlijken Hoogduitschen stijl -
{==493==} {>>pagina-aanduiding<<}
hij zegt dan op z'n Platduitsch: ‘Goejen avond, Oom Bräsig, hoe maak je 't, ouwe vrind?’ - Ziet u, toen hij me dit in de tegenwoordigheid van de beschaafde dokters en jonge advokaten zei, werd ik inwendig toch zoo balsturig van zin en ik kijk hem vlak in zijn faasie en zeg: ‘Vriend? vriend? - Dat nog lang niet! - En voor 't geen geweest is, geeft de jood geen cent.’ - Toen keek hij mij met een verduiveld lang gezicht aan en vroeg: ‘Hoe zoo? Hoe dat?’ - Toen stond ik achter mijn biefstuk op en zei: ‘Ieder fatsoenlijk ekonoom legt zich op zijn Hoogduitsche moedertaal toe, en wanneer één van mijn medekollegaas - en al was hij ook maar zoozoo - mij in een fatsoenlijk gezelschap van aanwezige dokters en advokaten met Platduitsche spreekwijzen te lijf gaat, dan takseert hij mij voor een staljongen, en ik hem ook. - En vriend? vriend?’ - toen draaide ik me om naar het gezelschap. ‘Mijne heeren, noemt gij dat een vriend, voor wien men zich voor mijnheer den presendent van de politie in Berlijn moet sjeneeren? Estimeert gij dat voor een vriend, die met z'n negentiende jaar de geheele Pruisische monarchie en de hoog geprezen Bondsvergadering heeft willen omverwerpen? Takseert gij hem voor een vriend, die iemand door zijn borgtoeht in een publieken geheimen koningsmoord inwikkelen kan? - Pak u weg,’ zeg ik en draai me weer om tegen den Judas - Gij past niet met uwe vriendschap en in het
geheel niet met uwe Platduitsche spreekwijzen in dit aanwezige, beschaafde gezelschap, gij zijt hier het vijfde wiel aan den wagen!’
Toen grimlacht me deze zeker- iemand zoo vuilaardig in mijn gezicht en ging in een aangeschoten toestand de deur uit en ik zag 't hem duidelijk aan, dat hij mij later achter mijn rug een poets bakken zou - wat hij dan ook met die apenkooi en het groenverven gedaan heeft - maar de aanwezige heeren verheugden zich over mijn tegenwoordigheid van geest en de één zei: ‘Die heeft zijn fatsoenlijke portie!’ en de ander zei: ‘'t Kan hem geen kwaad,’ en de derde zei: ‘Wat droop hij af!’ en ik zei: ‘Steek die in je zak!’ - En 't duurde niet lang, of zij klonken met mij en wij werden allen één hartelijkheid en één gemoedelijkheid en toen ik naar bed ging, had ik in plaats van dezen éénen valschen vriend zeven echte, en wèl enkel beschaafde, Hoogduitsche, en een geheime koningsmoordenaar was er niet onder.

{==494==} {>>pagina-aanduiding<<}

Nu zit ik weer op mijn Hooggrafelijke woonstee in het oude molenaarshuis te Haunerwiem en lees in den Staats-almauak van den domenee van anno 37; maar omdat ik nu zooveel sjoosen beleefd heb, is me dat niet meer zoo interessant. Ik leg menigmaal het boek bij zijde en roep dan de menigvuldige genoegelijke gebeurtenissen op de reis en in Berlijn voor mijn bezinning of bekijk mijn potret, dat aan den wand hangt en op mijn verjaardag met een klimop-krans van mijn oude Marieke frisch opgetooid is. Dat is een kostbare nagedachtenis, omdat ik het horloge en het geld niet teruggekregen heb. - Maar de kerels zitten.
In de lange winteravonden heb ik dit opgeschreven, als werkelijke gebeurtenissen. - Doe nu mij het genoegen en maak het publiek; maar zoo, dat een zeker- iemand er zich kwaadaardig over ergert.

Tot dienst en wederdienst bereid

uw
dienstwillige
Zacharias Bräsig,
geémeriteerde inspekteur.

Haunerwien. den In Mei 1861. - Wat een verduiveld slecht jaargetij voor deze temperatuur is.

Alkmaar '66.
H.F.W.G.





{==495==} {>>pagina-aanduiding<<}

De troubadours

(Vervolg en Slot).

III.

Zoo hebben wij dan het ontwaken der moderne poëzy in Europa gadegeslagen en gepoogd zoo goed mogelijk haren aard te schetsen. Wij zagen de zangers van de min en van de vroolijkheid hun schoone kunst beoefenen en maakten kennis met eenige hunner geestesvruchten. Doch nu rijst er alaanstonds een gewichtige vraag:
‘Hoe het optreden dier dichters te verklaren, die in den donkeren nacht zulke liefelijke lichtstralen verspreidden en gansch Frankrijk en de naburige landen in verrukking brachten?
‘Van wie hebben zij de edele kunst geleerd? Van waar het rijm, het gansche mechanisme hunner poëzy? Hebben zij dit alles overgenomen van anderen of wel geput uit zich zelven?’ Wèl een gewichtige vraag, die echter niet zoo voetstoots beantwoord kan worden.
Maar moeten dan noodwendig wetenschap en kunst door het eene volk aan het andere ontleend worden? Is de natuur niet rijk en mild genoeg om in den boezem van verschillende natiën dezelfde kiemen neder te leggen?
De vraag, die ik zoo even stelde, wordt niet door allen op dezelfde wijze beantwoord. De gevoelens loopen zeer uiteen. Sommige schrijvers meenen dat de Provencaalsche poëzy alles te danken heeft aan die der Arabieren van Spanje, waarvan zij een navolging zijn zou. Anderen oordeelen dat zij een gansch inheemsche plant is, gekweekt onafhankelijk van den invloed van eenig ander volk.
Dante en Petrarcha o.a. zijn van dit gevoelen.
Als ik mijn meening met bescheidenheid mag zeggen -
{==496==} {>>pagina-aanduiding<<}
en ik neem hierbij de wenken ter harte van mannen, die ons vertrouwen op dit gebied ten volle waard zijn en die ik gaarne als mijne leidslieden erken - dan geloof ik dat de waarheid ook hier in het midden ligt. Mijns erachtens hebben tijd, plaats, klimaat en omstandigheden krachtig bijgedragen tot de ontwikkeling van de kiemen, in het Provençaalsche gemoed aanwezig.
Het zij mij vergund hieromtrent eenige opmerkingen, hoe gebrekkig en onvolledig ook, in het midden te brengen, al beweer ik ook volstrekt niet de gestelde vraag daarmede ten volle en op een allezins bevredigende wijze te zullen oplossen. Want dit is immers het eigenaardige kenmerk van iedere oorspronkelijke poëzy, dat zij ontstaat voordat de tijd van het nadenken is aangebroken en dus vóór de optreding van geschiedschrijvers en critici. Nog altoos blijft de geboorte van Homerus zich onttrekken aan de ijverigste en nauwkeurigste nasporingen. Niemand weet den oorsprong der romances van den Cid met juistheid aan te wijzen.
Dat de Troubadours, de oudste zonen der moderne poëzy, geen slaafsche navolgers waren van anderen, bewijst de losheid en gemakkelijkheid hunner versificatie, hun vertrouwdheid met maat en rijm, de kunstige, ingewikkelde samenstelling hunner verzen. Zij zoeken niet. Als van zelf komen de rijmwoorden op hun lippen. Zij moeten zingen uit behoefte, uit aandrang des harten, uit instinkt. Wat zij zingen, ontwelt aan hun hart, is de uitstorting van hun levendig gevoel. Geen stroefheid, geen ongedwongenheid merken wij bij hen op. De stroom rolt daarheen, gemakkelijk en vrij. Daarbij is in den regel de poëzy der Arabieren, hoe geestig en aardig deze trouwens konden vertellen, ernstiger van aard. De vroolijkheid der eerste Troubadours grenst soms aan dolheid en uitgelatenheid.
Maar die poëzy, hoezeer dan niet door een vreemde beschaving overgeplant, kon toch niet uit niets ontstaan. Zij kon niet ten gevolge van een generatio spontanea het wereldtooneel betreden, uit den hemel neervallen om daarheen na verloop van twee eeuwen weder op te varen! - Zoo is het ook. Langzaam rijpten onder den invloed van anderen natiën de kiemen, neergelegd in het Provençaalsch gemoed tot gevoelens en denkbeelden, die de beroemde literatuur der 12de eeuw in het aanzijn riepen. Reeds geven Diodorus van Siciliën, Strabo en Caesar ons van het Gallische volkskarakter een voorstel

{==497==} {>>pagina-aanduiding<<}
ling, die ons dit doet herkennen in de Provençalen der 12e eeuw. Dit volk wordt afgeschilderd als een ras, vatbaar voor intellectueele ontwikkeling, nieuwsgierig, tuk op nieuwigheden en vlug ter spraak, stoutmoedig, lichtgeraakt, krijgshaftig, maar ook loyaal, rond, open en reeds toegerust met een zeker gevoel van eer. - Grieksche, Romeinsche en Saraceensche invloed deden zich voorts in het Zuiden van Frankrijk gelden en brachten daar een beschaving, door welke het zich gunstig onderscheidde van het Noorden. Terwijl immers dit laatste zich kromde onder een ijzeren juk en dikwerf geteisterd werd door binnenlandsche oorlogen, door de roofzucht der groote Heeren en de invallen van vijandelijke horden, welke de dorst naar goud en plunderzucht onophoudelijk den Rijn deden oversteken, wist het Zuiden beter de kiemen der door de Romeinsche overheersching en Grieksche volkplantingen aangebrachte beschaving te bewaren. Sints Karel Martel in de vlakte van Poitiers een schitterende zege op de Saraceenen behaald had, was het niet langer verontrust geworden door vijandelijke invallen. Vrede en een groote welvaart heerschten er onder het bestuur van kleine vorsten, die onopgemerkt voorbijgegaan zijn. En gelukkig, driewerf gelukkig de volken, die geen geschiedenis hebben! Wel heerschte er, even als elders, het leenstelsel, maar in zachteren vorm, minder drukkend. De Carolingiërs waren er zelfs in de dagen hunner grootste macht nooit meesters in den vollen zin des woords. Zij bezaten slechts een heerschappij in naam. Er bestond grootere persoonlijke vrijheid. De vreeselijke gruwelen, die geheel in den geest des tijds lagen en de geschiedenis van het Noordeu van Frankrijk zóó donker kleuren, waren daar veel schaarscher. - Steeds bleef er dus een schemering van beschaving bestaan, toen de donkere nacht van barbaarschheid over gansch Europa was neergedaald. En zóó gunstig onderscheidden zich de Zuidelijke Franschen van de
Noordelijke door kleeding, wapenrusting, zeden en gewoonten, dat zij een wezentlijk beschaafd volk mochten heeten. Aldus kon de ontwikkeling van taal en letterkunde zich voorbereiden. Het Provençaalsch was dan ook de eerste taal, die zich zelfstandig uit het Latijn ontwikkelde.
Ook waren er steeds tusschen het Oosten en de Italiaansche republiek aan de eene zijde en de oude romeinsche municipiën van Zuid-Gallië, zooals Arles, Marseille, Avignon, Narbonne,

{==498==} {>>pagina-aanduiding<<}
Montpellier, Toulouse, Bordeaux aan de andere zijde, nauwe punten van aanraking geweest door den handel en scheepvaart en de industrie. Deze verspreidden in het gansche land allengs een welvaart, kracht en rijkdom, waarvan men zich schier geen voorstelling kan maken, en die noodwendig gunstig moesten werken op den smaak voor geneugten des geestes.
Vergeten wij ook niet, dat de vereeniging van Provence met Barcelona en later met Arragon Zuid-Frankrijk in nauwe betrekking bracht met de Spanjaarden, die zoo veel overgenomen hadden van het schitterend genie en de ridderlijke galanterie der Mooren. In de negende en de tiende eeuw stonden dezen aan de spits der beschaving. De heerlijkheid der Moorsche architektuur, de pracht der hoven van Cordova en Grenada, de rijkdommen der Emirs, de levendige, onuitputtelijke verbeelding der Oostersche dichters maakten een diepen indruk op de Europeanen. Arabische ridders, zooals zij in oude kronijken genoemd worden, bezochten de hoven der Christenvorsten van Spanje. En daar Cataloniërs, Provençalen, Arragonezen nagenoeg dezelfde taal spraken, drong de poëtische adem der Arabische beschaving ook in Zuid-Frankrijk door, en verspreidden zich verlichting, kunstzin en liefde tot poëzy aan gindsche zijde der Pyreneën.

In al zijn kracht openbaarde zich verder daar het eigenaardige kenmerk van den germaanschen stam, zijn hooge eerbied voor de vrouw. Bij hem was de vrouw geen slavin, zooals in Azië, noch een model voor den beeldhouwer, zooals in Griekenland, noch een voedster voor toekomstige krijgers, zooals in het keizerlijke Rome. Zij was den volken van het Noorden van Europa, tot in de verst afgelegen oorden, meer dan dat: een echtgenoot, een trouwe levensgezellin en deelgenoot van zijn streven en werken, zijn lijden en strijden. Oude schrijvers, als zij ons den zedelijken toestand onzer germaansche vaderen malen, spreken met ophef van de betrekking, die bij hen tusschen de beide geslachten bestond, een betrekking, zoo oneindig verschillend van hetgeen wij bij andere volken waarnemen. De man erkende de waarde en de persoonlijke rechten der vrouw, zoo diep miskend bij de oude natiën en eerde haar. Zij was minder afhankelijk, minder gebonden en kon dus beter haar invloed doen gelden. Zij is een persoon en geen koopwaar. De wet eischte hare toestemming bij haar huwelijk. En waar een Tacitus den eenvoud en de zedigheid

{==499==} {>>pagina-aanduiding<<}
der germaansche stammen scherp wilde doen uitkomen tegenover Rome's ondeugden en zedeloosheid, deelde hij o.a. mede, dat zij in de vrouw iets heiligs en goddelijks meenden te zien. Maar al is het tafereel, dat hij ons schetst, wat eenzijdig en te sterk gekleurd, vast staat het dat de kuischheid, edelmoedigheid en zedelijkheid, den Germaan als aangeboren, ook onvermijdelijk invloed moesten hebben op zijn verhouding tot de zwakkere kunne. En uitgemaakt is het, dat deze hem een soort van vereering inboezemde, die zeer gunstig afstak bij de zeden anderer natiën. De kern van den vrouwendienst van den middeleeuwschen ridderschap, geroepen bovenal om de vrouw te eerbiedigen, te helpen, te dienen, te bewaren voor ramp en leed, was dus reeds besloten in de borst der germaansche jongelingschap. - Ziet hem daar 's avonds uitgeput van vermoeienis, verstijfd van de koude huiswaarts keeren, de voeten gewond aan de doornstruiken die hij op zijn pad ontmoet heeft bij het opsporen en nazetten van eenig roofdier. Was zij hem geen hemelsche verschijning, de echtgenoote die hem op den drempel zijner hut opwachtte, zijn beker met meede vulde, den tijd tot dat het uur der rust was aangebroken hem kortte met verhalen van gevechten en met hymnen ter eere der vaderen gedicht, en die zijn wonden verbond, zijn kleederen weefde en hem een voorsmaak gaf van de zaligheid der Walhalla? Hij vereerde haar. Hij beschouwde haar als de beheerscheres zijns harten. Op dat fiere, bleeke voorhoofd, dat zich over hem henenboog om hem in zijn rampspoed op te beuren, drukte hij een kus van erkentelijkheid en ontzag. In hare blauwe, heldere oogen, die in de uren des gevaars hem bemoedigden, in het gewoel des strijds hem volgden, en van verre, wanneer hij huiswaarts keerde, hem den welkomstgroet brachten, las zijn verbeelding ingevingen uit den Hooge. Hij maakte haar deelgenoot zijner plannen, raadpleegde haar altoos, en wanneer het wicht der jaren hare rijzige gestalte kromde en haar hoofd
met den zilveren krans der grijsheid sierde, dan bleef hij haar eeren. En wanneer zij de aarde verlaten had, dan leefde de herinnering aan haar voort in zijn hart, tot hij zelf in het graf haar volgde.
Zoo treffen wij bij de Germanen, toen zij nog in den vollen staat van barbaarschheid verkeerden, reeds een veel hoogere achting voor de vrouwen aan, dan bij andere volken op hetzelfde tijdstip hunner geschiedenis, op denzelfden trap van beschaving. Hun liefde was niet teederder en hartstochtelijker dan bij Grieken of Ro-
{==500==} {>>pagina-aanduiding<<}
meinen, maar eerbiediger. Het christendom deed de achting voor haar toenemen, toen het de wraakzucht en den bloeddorst in haar smoorde en haar tot grootere zachtheid stemde en haar beeld met zooveel liefelijker trekken versierde. De plaats aan de moeder van Jezus in de christelijke kerk toegekend, de vereering van vele vrouwen, tot den rang van heiligen verheven, vermeerderde bij de Germanen den eerbied voor de vrouwelijke kunne in het algemeen. - Die geest was blijven voortleven: ook toen aan de germaansche heerschappij in Gallie een einde kwam. Hij werd eenigzins mystiek door de vermenging met een erfenis van de heidensche philosophie, welke gedurende de Romeinsche heerschappij in Provence in hooge eer was en in vele aanzienlijke scholen onderwezen werd: de platonische liefde. Men behield voor de vrouw een overblijfsel van dien godsdienstigen eerbied, dien de Germanen koesterden voor hun profetessen: men beschouwde ze meer als wezens van een hoogeren rang dan als afhankelijk en onderworpen. Men stelde er een eer in de vrouw te dienen, te vereeren. Bij die vereening paarde zich een warmte van gevoel, een gloed, een hartstochtelijk vuur, dat de Germanen niet gekend hadden, maar den volken van het zuiden eigen is. Dweepachtig werd bij het ontwaken van het ridderwezen de liefde voor de vrouw. Dante schreef zijn onsterfelijk gedicht alleen om Bealrix, die hij als kind van 11 jaar in een kerk gezien had, te verheerlijken. Op de oevers der Vaucluse had Petrarcha het ideaal der hoogste schoonheid bezongen, en toen Laura het tastbare, levende voorwerp zijner vereering was, had hij geen andere gunst van haar gevraagd, dan om haar handschoen,
welke op den grond gevallen was, te mogen oprapen. De liefde werd dus iets mystieks; geen aandoening maar een voortdurende toestand der ziel, een onbestemd gevoel, dat dikwerf geen bepaald voorwerp had waarop het zich kon richten. Maar dat mysticisme had zijn gevaarlijke zijde; het gaf aanleiding tot een groote losbandigheid. De ideale liefde werd scherp onderscheiden van het zinnelijk genot. Men vond er geen bezwaar in om den vrijen teugel te vieren aan de lusten des lichaams, als de ziel maar rein en getrouw bleef. Hoe menig huwelijk was er niet gesloten uit berekening, staatkunde of hebzucht! Hoe vele ongelijke vereenigingen, waarvoor slechts tweeërlei redmiddel bestond: de echtscheiding, die de kerk in de middeleeuwen, in spijt van haar beginsel en van hare opvatting des huwelijks

{==501==} {>>pagina-aanduiding<<}
als sacrament, zoo dikwijls uit geldbejag uitsprak, en ten andere: de liefde buiten den echt. Het huwelijk was uit eigenbelang gesloten; in de liefde verlangde men belangeloosheid, heldenmoed, roem. En wat niets dan een bron van demoralisatie scheen te moeten zijn, werd soms een aanleiding tot de verhevenste toewijding. Die verbindtenissen waren in beginsel niets dan verbindtenissen der zielen, en de liefde werd een zedelijk huwelijk, heiliger en hooger gewaardeerd dan de wettige echt. De man was meester van het lichaam zijner vrouw: de minnaar bezat het hart. Den man te bedriegen en ontrouw te zijn werd niet geteld, maar eerloos was het zijn minnaar of minnares ontrouw te worden. - Alle vrouwen werden dan ook in Provence bemind. Men leefde slechts om haar lief te hebben. Hoe haar niet te bezingen? De liefde doet zingen, gelijk het hart welsprekend maakt. En de edelvrouwen, die niet dan na haar huwelijk de wereld intraden, waren trotsch op den lof, dien hare minnaars aan hare bekoorlijkheid toezwaaiden en moedigden de uitingen van hun gevoelens aan en beantwoordden ze vaak op gelijke wijze. Voeg hierbij den geheimen invloed van een gelukkig en liefelijk klimaat, een schoonen hemel en bekoorlijke valleien, heerlijke vlakten, een prachtige natuur in één woord, die als van zelf liefelijke aandoeningen en mildere gezindheden opwekte in den voor het schoone zoo ontvankelijken geest der Provençalen, en men begrijpt, dat in het Zuiden van Frankrijk en het Noorden van Spanje, waar de ridderstand zich het allereerst vertoonde, ook de zanggodinnen haren zetel vestigden. De Muze der Provencaalsche poëzy ontwaakte aldus!

Maar de plant had om te ontkiemen licht en lucht noodig.
Tot hare ontwikkeling droeg dan ook de aanraking met de Arabieren ontzaggelijk bij.
Ik zeide reeds dat de Troubadours niet geleerd waren, en het ook niet behoefden te zijn. Er waren onder hen, die niet eens schrijven konden. Zij hadden trouwens lust noch tijd noch geduld om Grieksche en Latijnsche handschriften te ontcijferen. Maar bij enkelen hunner treffen wij toch sporen eener eenigzins geletterde opleiding aan. Men vindt soms bij hen zinspelingen op mythologische personen en toestanden, en beelden aan de classieke oudheid ontleend, die getuigen dat deze niet te vergeefs voor hen bestaan had. Evenwel waren dit zeldzame uitzonderingen.

{==502==} {>>pagina-aanduiding<<}

Groot, ontzaggelijk groot was echter op allen de invloed van een ander volk dat ik reeds noemde, de Arabieren. Des onbewust, zonder bekend te zijn met hun letterkunde, zonder hen van aangezicht tot aangezicht te hebben gezien namen zij veel van hen over. De Spanjaarden, aan wie Provence veel voor hare beschaving reeds verplicht was, waren ook hier de tusschenpersonen. In hun volkstaal was een poëzy ontstaan, waaraan Saraceenen en Christenen een gelijk aandeel hadden. De Troubadour ontstak het dichtvuur dat in hem blaakte aan dat van zijn nieuwe broeders, die het hunne wederom deden ontvlammen door de aanraking met de dichterlijke Arabieren, wier poëzy denzelfden geest als de hunne ademde: liefde en krijg.
Te Toledo, dat koning Alphonsus IV van Castilie in 1085 op de Mooren hernomen had, waren dezen gevestigd gebleven. De beroemde scholen, die zij er gesticht hadden, bleven bloeien. Hun gewoonten, nationale zeden bleven er bewaard, en de Spanjaarden en de Provencalen, die er zich vestigden, trokken gelijkelijk partij van den omgang met hen. Tot op dezen tijd klimmen wellicht de eerste poëtische proeven van Spanje en zeer zeker de eerste liederen der Troubadours op. Maar die oude voortbrengselen der Castiliaansche Muze, zoo zij al te onderscheiden zijn van die der Troubadours, bleven onbekend, terwijl de provencaalsche poëzy met haren roem gansch Europa vervulde, en als de moeder der nieuwere poëzy beschouwd wordt. - En niet gering zijn de sporen van den Arabischen invloed, waarop ik zooeven doelde. De Arabieren, gelijk men weet en reeds zóó dikwijls gezegd is, met hun poëtisch instinkt, dat het herdersleven in de onmetelijke woestijn ontwikkelde, met hun verbeelding die de stralen der zon in gloed evenaarde, met hun schier onuitputtelijken schat van de liefelijkste beelden, ontleend aan velden en bosschen, aan delucht, wier glans en helderheid zeldzaam door een wolk verduisterd werd, aan bloemen en vruchten, aan het gekweel der vogelen, aan het gemurmel der beekjes, aan de frischheid der bronnen, waren uitnemende leermeesters en leidslieden. Van hun voorlichting hebben de Troubadours uitstekend gebruik weten te maken. Wij zien daarvan de blijken in hun veelzijdigen dichtvorm, in het rijm, dat, onbekend aan de Grieken, wel is waar soms voorkomt in de Latijnsche poëzy, vooral in de kerkliederen sedert de 8ste en 9de eeuw, maar in zijn geheel eigenaardige verscheidenheid van de Arabieren overgekomen is; in de allegorie; in de aan de natuur

{==503==} {>>pagina-aanduiding<<}
ontleende beelden; in de beurtzangen; in de optreding van wondervogels en sprekende dieren, die soms een hoofdrol in hunne verhalen vervullen. - Zouden wij ook niet hier kunnen bijvoegen, dat bij hen evenmin als bij de Arabieren proeven van dramatische poëzy worden aangetroffen? Want, hoewel dit gevoelen weêrsproken wordt, en men beweert dat wel degelijk hunne samenspraken en beurtzangen als van zelf aanleiding hebben moeten geven tot dramatische voorstellingen, zijn de Troubadours klaarblijkelijk onbekend gebleven met de dramatische kunst. In de 4000 stukken, die van hen verzameld zijn en waarin men zinspelingen op een onnoemelijk aantal gebruiken, bij hen in zwang, vindt, komt niets voor wat in de verste verte, hetzij op Comedie of Treurspel doelt. Dat stilzwijgen bewijst dat er bij hen geen tooneel bestond.
Maar, werpt men mij welligt tegen, blijkt het tegendeel niet juist uit de verschillende wijzen waarop Musulmannen en Provencaalsche ridders de vrouw beschouwen? - Die tegenwerping heeft oppervlakkig gezien eenigen grond, als men ten minste van het denkbeeld uitgaat, dat de toestand der vrouwen bij onze hedendaagsche Turken en Oosterlingen met de daaraan gepaarde woeste jaloezij en droevige gevolgen der veelwijverij, dezelfde was als bij de Arabieren der middeleeuwen. Doch dit is alles behalve het geval. De vrouwen der Musulmannen zijn in hunne oogen godheden zoowel als slavinnen, en het Serail is zoowel een tempel als een gevangenis. De Musulman vrijwaart zijn vrouw voor al de beslommeringen des levens, voor alle moeite en kommer, die hij alleen torscht. Zijn harem is de zetel der weelde en der kunst en der geneugten: bloemen, reukwerken, muzijk en dans zijn de voortdurende omgeving zijner geliefden. Nooit vraagt, nooit vooroorlooft hij haar eenige soort van arbeid of inspanning. De liederen, waarin hij zijn liefde uitstort, ademen dezelfde vereering, die wij aantreffen in de ridderpoëzij. En de schoonste Ghazelis der Perzen, de schoonste Cassides der Arabieren schijnen vertalingen van provençaalsche chansons of verzen.
Ginguené deelt hiervan eenige proeven mede in zijn reeds herhaalde malen genoemd werk. Het zou mij te ver afleiden die mede te deelen. Verkeerd is het ook de zeden der Musulmannen te beoordeelen naar die der hedendaagsche Turken, die van alle volken, die den Coran volgen, de somberste en meest jaloersche zijn. De Arabieren die hun vrouwen niet minder hartstochtelijk

{==504==} {>>pagina-aanduiding<<}
liefhebben, laten haar meer vrijheid. En van alle landen door de Arabieren onderworpen, was Spanje dat, waar hun gebruiken en zeden de meeste overeenkomst hadden met de galanterie der Europeesche ridderschap.

IV.

Aldus openbaarde zich in die eeuwen van barbaarschheid in het Zuiden van Frankrijk een soort van epidemie, die zich rechts en links verbreidde en zelfs de machtigste Heeren aantastte. De vroolijke kunst vond navolging en werd eerlang in het Noord-Oosten van Spanje, in Portugal, en Italië beoefend 1). Vorsten grepen naar de lier; ook vrouwen hanteerden haar met geluk. Niet lang evenwel duurde die merkwaardige beweging. Zij was kort maar schitterend. Van het oogenblik van haar ontstaan tot het tijdstip van haar verdwijnen, verliepen niet meer dan twee eeuwen. De liefelijke tonen der Troubadours stierven langzaam weg en verstomden ten laatste geheel. De vroolijke Muze verliet het rijk bevoorrechte Provence, en sloeg elders hare tenten op.
Van waar dit plotseling verval? Ziedaar een vraag, bij welke ik eenige oogenblikken wil stilstaan, om haar zoo goed als ik kan te beantwoorden.
Verschillende oorzaken waren ook hier in het spel en werkten mede. Zij waren deels van maatschappelijken en deels van zedelijken aard. En in de eerste plaats komt hier in aanmerking de Albigenzer-krijg, treuriger gedachtenis! Men weet wat wij met dit woord bedoelen. Tegen de tweede helft der twaalfde eeuw had het verzet tegen Romes kerk, in welken vorm het zich ook openbaarde, zich in het zuiden van Frankrijk geconcentreerd. De voornaamste dusgenoemde sectarissen, ten minste die een naam in de historie hebben nagelaten, zetten zich neder in een landstreek, die hen aantrok door hare meerdere beschaving, door haar letterkunde, in welke alles behalve eerbied voor het priesterdom doorschemerde, en die zich nooit geheel aan de orthodoxe kerk had onderworpen, maar waar het Arianisme reeds vasten

{==505==} {>>pagina-aanduiding<<}
voet gekregen had. Daar stichtten zij gemeenten; daar vonden weldra verschillende gevoelens en leeringen talrijke aanhangers. Men trof er een streven aan om de Christelijke kerk tot den eenvond en de reinheid der eerste tijden terug te brengen, maar ook een reactie tegen den paus en het pauselijk catholicisme, die tot een bestrijding van het Christendom zelf oversloeg. Het dualisme der Paulicianen (dus genoemd naar Paulus, hoofd en stichter der sekte, in 1844 in Armenië geboren) opvolgers en geestverwanten der Manicheërs, die geloofden aan het bestaan van een tweevoudig beginsel, dat van het goede en het kwade, - welke beginsels elkander het wereldgebied betwistten, - en de reine leer der Waldenzen, die in ootmoed, zelfverloochening en liefde het wezen van den godsdienst stelden, vloeiden hier, zonder zich met elkander te vermengen, in één bedding samen. Zij kwamen overeen in de ontkenning van de oppermacht der pausen, het gezag der priesters, den invloed der gebeden voor de dooden.
Hier in het verdraagzame Provence, waar de vrijheid des gewetens geëerbiedigd werd, tierden welig de planten van zedelijken ernst en inwendige godsvrucht, in strijd met de praal en het uiterlijk vertoon der R. Kerk, en de onzedelijkheid der priesters. Ketters en Catholijken woonden echter langen tijd in vrede naast elkander in het graafschap Toulouse, het markgraafschap van Beziers en vooral in de stad Albi en haren omtrek. Naar laatstgenoemde plaats werden zonder onderscheid allen, die Rome bestreden, met den naam van Albigenzen bestempeld. Toulouses graaf zelf werd gerekend van hun gevoelen niet afkeerig te zijn.
Maar Rome kan geen verzet of verschil dulden. Dit zou in strijd zijn met de oppermacht naar welke het met alle kracht streeft. Daarbij kwam de verbittering over den vrijen toon en de harde en bijtende woorden der Troubadours tegen de geestelijkheid. Die bijtende woorden waren meer dan verdiend. Het bederf der geestelijkheid was algemeen. Haar hebzucht, valschheid en laagheid hadden haar gehaat gemaakt bij adel en volk beide. Men zag priesters en monniken onophoudelijk zieken, weduwen en weezen berooven van hun goed. In ontucht en dronkenschap verteerden zij het geld dat zij door schandelijke kunstgrepen afgeperst hadden. De adel koesterde zulk een diepe minachting voor de diep gezonken geestelijkheid dat hij nooit zijn kinderen voor den priesterstand bestemde. Het was bij het volk ten spreekwoord

{==506==} {>>pagina-aanduiding<<}
geworden: ‘Liever zou ik priester willen zijn, dan zulk een schandelijke daad te hebben gepleegd.’ Monuiken zelfs, 1) in een zeer godsdienstig boek, vermelden het bederf van hun eigen geestelijkheid en de verachting waaraan zij bloot stond. Men mag hen wel op hun woord gelooven! Tallooze sirventes der Troubadours staven dit getuigenis. Leest eens de volgende woorden van Pierre Cardinal, in de vertaling welke Garcin er van geeft:

Le milan ni le vautour 
Ne flairent mieux chair puante 
Que cleres et prédicateurs 
Flairent où git l'homme riche. 
Ils s'en font les familiers, 
Et, quand la maladie le frappe, 
Lui font faire donation 
Qui depouille les parents. 

Trouwens een Canon van het Concilie van Arles van den 8sten Juli 1234 houdt in: Niemand mag zijn testament maken dan in bijzijn van een pastoor.’
Maar laten wij den dichter verder hooren:

Pour argent vous aurez pardon 
Avec eux ayant fait le mal; 
Usuriers enseveliront, 
Pour les biens qu'ils convoitent tant: 
Mais point les pauvres souffreteux 
Par eux ne seront enterrés, 
Ni visités, ni bienvenus, 
Mais ceux dont ils ont grands présents. 

In een ander Sirvente zegt Cardinal:

Des clercs déloyaux je m'éloigne. 
Ils ont tant d'orgueil amassé, 
De trahisons, de convoitises 
Que nul ne mène plus grand train. 
Ils prodiguent les indulgences 
Pour ravir ce qui nous restait, 
Et c'est par eux gardé si bien 
Qu'homme ni Dieu n'en ont plus miette. 

{==507==} {>>pagina-aanduiding<<}

Et ce qu'on ne pent démentir, 
C'est que, plus ils sont grands prélats, 
Moins ils ont foi et vérité.... 
Par le monde ils s'en vont prêchant 
Que le vol est bien défendu. 
Alors qu'ils ont tant derobé. 
Les verrez sortir des bordels.... 
Servir, tête droite, à l'autel.... 
 
Volant l'Eglise, envahissant 
Par leurs ruses, voilà les clercs 
Maitres du monde, et supplantant, 
Foulant ceux qui devraient règner. 
Charles Martel les sut tenir; 
Mais connaissant nos rois stupides, 
A ces sots eux font à leur gré 
Honorer ce qu'on doit honnir. 

Met gretigheid werden zulke sirventes ontvangen en met groote instemming gezongen.
Geen wonder dat Paus Innocentius de scherpste maatregelen nam tegen die beweging. Hij zendt eerst zendelingen tot bekeering der ketters, maar daar de beweging steeds veld won, vaardigt hij twee legaten naar Zuid-Frankrijk af met onbeperkte volmacht bekleed. Hij beveelt bisschoppen, baronnen nederig aan te nemen en gehoorzaam te volbrengen wat de legaten zouden gelasten en verleent dezen de vrijheid den ade!, in geval van weigering, door de herdelijke ban en de verbeurdverklaring zijner goederen tot hulp en bijstand te dwingen en belooft den geloovigen die, tot behoud des Christelijken geloofs, de kerk in haar gevaren ondersteund hadden, aflaat van alle zonden.
Die beide eerzuchtige legaten, geestelijken der orde van de Cisterciënsen, begeerig hun schier onbeperkte macht nog verder uit te breiden, vielen niet alleen de ketters aan, die zij straften met ballingschap en verbeurdverklaring hunner goederen, maar zij geraakten in twist met de gansche geestelijkheid: zij schorsten den aartsbisschop van Narbonne en den bisschop van Beziers; zetten die van Toulouse en van Viviers af, en verhieven op den stoel van Toulouse, Fouquet van Marseille, een voormalige Troubadour, die, wars van de wereld, sints kort het kloosterleven omhelsd had en niets ademde dan ketterhaat en dweepzucht. Doch de legaten slaagden niet zoo spoedig in de bekeering der ketters als zij zich voorgesteld hadden. Zij beschuldigden dns Raymond VI,

{==508==} {>>pagina-aanduiding<<}
graaf van Toulouse, hen te beschermen, omdat deze zachtzinnige vorst weigerde over te gaan tot het nemen der bloedige maatregelen, die men hem voorstelde. Zelfs deden zij hem in den ban en stelden zijn staten onder het interdict. In een samenkomst, een jaar later gehouden, beleedigde een hunner, Pierre du Chateauneuf, den graaf op de grofste wijze, en het was waarschijnlijk bij die gelegenheid dat de monnik in hevigen twist geraakte met een der edellieden des graven. Deze volgde hem op zijn terugreis tot aan den oever der Loire en doodde hem den 15 Jan. 1208. Maar nu stortte ook een bergstroom van rampen over het ongelukkige Languedoc. Het vergoten bloed moest gewroken worden en de ketterij met één slag uitgeroeid! Alle vorsten werden door den paus tegen de arme Albigenzen ter kruisvaart opgeroepen. Het vuur der vervolging ontvlamde in lichte laaien gloed. De inquisitie werd met het oog op de Albigenzen ingesteld. Hun ondergang was besloten. Te vuur en te zwaard moesten zij uitgeroeid worden. Helaas! al te getrouw werd die last opgevolgd. Staatkunde, eigenbelang en hebzucht deden het vuur nog heftiger ontgloeien. De ruwe, arme baronnen van het Noorden wierpen zich als uitgehongerde wolven op het rijke Zuiden. De naijver, de haat, die de bewoners der beide deelen van Frankrijk gescheiden had en van eeuw tot eeuw in heftigheid was toegenomen, vond gelegenheid zich bot te vieren. Met een woede, zooveel te heviger als ze lang bedwongen was geweest, wierpen de Franschen zich op de Zuidelijken. Als bezetenen vonden zij er een genot in zich te baden in het bloed en het volk te vertrappen, dat hen door zijn roem en luister en welvaart zoo lang vernederd had. Weinig deert het hen of zij tegenover zich ketters en scheurmakers of orthodoxen hadden: ‘dood hen allen!’ was de leus, zelfs der priesters.
Bij de inneming van Beziers stormde het leger der Kruisvaarders op de bevolking in. Men wendde zich echter, eer het tot een bloedbad kwam, tot den geestelijken leidsman met de vraag: ‘wat te doen, als men geen onderscheid zag tusschen goeden en slechten, d.i. Ketters en Catholijken?’: ‘Slaat allen dood’, was het antwoord, ‘God kent de zijnen!’
In een brief aan den pans wordt verklaard:....‘niets is gespaard: stand, kunne noch leeftijd. Bijna 20,000 zijn er over de kling gejaagd, de verwoesting is volkomen; de geheele stad

{==509==} {>>pagina-aanduiding<<}
is leeggeplunderd en verbrand; heerlijk heeft de wraak Gods gewoed!’
Het behoort niet te dezer plaats al de gruwelen te schetsen van den krijg door godsdienstige dweepzucht en eigenbelang gevoerd tegen de bewoners van Zuid-Frankrijk. Genoeg zij het te verwijzen naar de een dertigtal jaren geleden door Fauriel in de Romaansche taal uitgegeven: ‘Canzos dela Crozada,’ en waarvan de Heer Mary-Lafon zeer onlangs een getrouwe vertaling in hedendaagsch Fransch leverde en in het licht gaf, en waarin die gruwelen beschenen worden. Wij willen slechts wijzen op de gevolgen van dien krijg. Welk een afschuwelijk schouwspel. De zon der beschaving en welvaart, die Provence zóó vriendelijk beschenen had, ging bloedrood onder. Het was er gedaan met de vreugde en de feesten. Voor het geluk en den vrede die het zoo lang genoten had, moest het droevig boeten! De burchten werden verwoest. De geheele voorheen zóó bloeiende landstreek veranderde in een woestenij....en was weldra met bouwvallen overdekt. De brandstapels rookten zonder ophouden en de moordschavotten dropen van het vergoten bloed....De Troubadours zagen zich verjaagd uit hun geliefkoosd verblijf. Als vogels, wier nest men vernield had, en die angstig rond fladderden, zoekende naar een rustplaats, slopen zij rond....Hoe moest hun gezang dan niet verstommen! In de schaduw der kasteelen hadden zij hun luit getokkeld. Zij kwijnden weg, nu het middelpunt, waarom zij zich altoos bewogen, het beminnelijk hof van Toulonse verdwenen was. Hun Muze ontvlood het zoo zwaar geteisterde gewest.
En zij bleven zwijgen, verontwaardigd, ontmoedigd, verpletterd. Uitgezonderd dat van een enkelen, die uit dwang of berekening overging tot de partij der vervolgers en even zeer belust was op bloed als op buit en dus voortging met zingen, verstomde aller lied. Wèl beproefden zij nog wel een enkele maal eenige tonen te ontlokken aan hun luit. Maar als zij zich lieten hooren dan was het in klanken, die blijkbaar den indruk wedergaven der vreeselijke tooneelen, waarvan zij getuigen waren. In stede van een glimlach zien wij in hun lied een blik doorschemeren van ziedenden haat en gloeiende wraakzucht. Wij hooren een protest tegen het verlies der vrijheid, tegen den allengs toenemenden invloed van Noord-Frankrijk. Of wel, om den schijn van zich te weren als zouden zij heulen met de

{==510==} {>>pagina-aanduiding<<}
gevoelens der ketters wier zaak zij uit humaniteit verdedigden, wekken zij op tot een kruisvaart tegen de ongeloovigen. Ook poogden zij op die wijze zich te ontslaan van de onverzoenlijke krijgers, die, belust op bloed en buit, op hun landslieden instormden om hen te bewegen naar Jerusalem te trekken. En zoo ontvlamde door hun zangen op nieuw de ijver voor hèt kruis, die o. a, Lodewijk den heilige bezielde en ten grave sleepte. Of wel, toen bij den dood van Raymond VII in 1249 het graafschap Toulouse vereenigd werd met Frankrijk, - nadat reeds in 1245 het huis van Provence was uitgestorven met Raymond Berenger IV en dit gewest in het bezit gekomen van den woesten Karel van Anjou, die met des overledenen dochter gehuwd was, terwijl het graafschap Beziers aan den woesten kruisvaarder Simon van Montfoort was geschonken, en de onafhankelijke vorstelijke huizen van Zuid-Frankrijk aldus verdwenen waren en de Provençalen en al de volken, die de Langue d'oc spraken afhankelijk werden van een natie, van welke zij altoos den meest onbegrensden af keer gekoesterd hadden, - heffen zij klaagtonen aan over de schande waaronder zij zich moesten bukken, en drukken hun haat jegens hun nieuwe beheerschers uit. Maar de liefelijkheid, die de Provençaalsche poezy zoo bekoorlijk gemaakt had, was verdwenen. De satire of sirvente alleen bleef bestaan. Te vergeefs beproefden de overwinnaars de stem der Troubadours in de vlammen der inquisitie te smoren. Zij doet zich telkens hooren met nieuwe kracht, tot dat de taal der Troubadours, na eenigen tijd een kwijnend bestaan te hebben voortgesleept, zou ophouden een zelfstandige, nationale taal te zijn. -
En dat moest gebeuren. Langen tijd had de taal der Troubadours met onbeperkt gezag den heerschersstaf gezwaaid. Zij was het middel geweest tot het opwekken van de geestdrift, de verbeelding en het vernuft in alle landen van Europa. Men had naar haar geluisterd en haar bewonderd niet alleen in Frankrijk, in Italië en in Spanje, maar zelfs aan de Hoven van Engeland en Duitschland. Met het einde der dertiende eeuw kreeg zij geduchte mededingsters, die haar weldra geheel overvleugelden. In de geschiedenis der beschaving had de Provençaalsche literatuur hare roeping vervuld! Zoolang de graven van Provence en Toulouse de voortreffelijkste dichters aan hun hoven verbonden, hadden alle vorsten en volken zich beijverd een taal aan te leeren, die uitsluitend bestemd scheen voor de

{==511==} {>>pagina-aanduiding<<}
liefde. De dialecten der andere landen waren nog ongevormd en men beschouwde ze als een patois. Het geheele Noorden van Italië luisterde gretig naar de lessen der Troubadours.
Na den Albigenzer-krijg kreeg men een af keer van een taal, die slechts geschikt scheen voor heillooze klaagtonen. Misschien ook vreesden de Italianen door haar met het gif der ketterij te worden besmet. Innocentius IV noemde in een bul de Romaansche taal de kettersche die ieder goed Christen moest uitroeien, en verbood er het gebruik van aan de studenten, terwijl aan de boeken in die taal geschreven den oorlog verklaard werd. - Voorts had Karel van Anjou zich meester gemaakt van het koningrijk Napels en daarheen de voornaamste heeren en dames van Provence gelokt, en voor dezen werd het Italiaansch de dagelijksche taal. De woeste Karel, die den voorspoed en de welvaart van het vaderland zijner gade ten offer bracht aan zijn hartstocht voor den krijg en zijn toomelooze eerzucht, zijn volk deed zuchten onder zware belastingen, de vrijheden en voorrechten der baronnen vernietigde, en Provence van hare edelste bewoners beroofde, bracht ontzaggelijk veel bij tot het verval van hare taal en letterkunde, welke door de hoftaal werd verdrongen. De Cours d'Amour hielden op onder zijn regeering. En zijn opvolgers, die meer liefde hadden voor de poëzy, waren met uitzondering van Jeanne I, geheel Italiaan. Deze laatste echter verbleef slechts kort in Provence, en hare terugkeer naar Napels (1348) verwijderde haar voor goed van de dichters, die zij begunstigd had. - Dertig jaren later, na de scheiding van Provence en Napels, kreeg eerstgenoemd land wel weder een eigen vorst in Lodewijk I van Anjou, die er ook zijn zetel vestigde. Maar deze sprak de Langue d'oïl, of de taal van het Noorden van Frankrijk alleen, en had geen liefde voor de poëzy der Langue d'oc. Het Fransch was de officiëele taal geworden. Een der kleinzonen van genoemden vorst, René, stelde wel een poging in het werk om de Provençaalsche taal en literatuur te doen herleven, maar het was te laat. Het ras der Troubadours was uitgestorven, en de oorlogen met Engeland, die
Frankrijk teisterden, stemden de gemoederen niet tot de vernieuwde beoefening der vroolijke kunst. Aan dezen René evenwel zijn wij het bezit verschuldigd der levens van de Troubadours, versameld door den Monnik der Iles d'or (zie boven bladz. 353.)
Niet minder noodlottig werkte de verplaatsing van een Ita-
{==512==} {>>pagina-aanduiding<<}
liaansch vorst naar Provence. In het begin der 14e eeuw werd het hof van den paus naar Avignon overgebracht en bleef daar 70 jaren gevestigd. De daar resideerende pausen waren Franschen van afkomst, maar de pauselijke hof houding en omgeving was geheel samengesteld uit Italianen, en de Toscaansche taal werd zóó algemeen in de stad hunner woning dat de eerste dichter zijner eeuw, Petrarcha, die te Avignon leefde en verliefd was op een Provençaalsche schoone, zich van de Italiaansche taal alleen bediende om zijn liefde te bezingen. De Italiaansche Muze deed den roem der Provençaalsche tanen en verduisterde eerlang deze geheel.
Wel zagen de verdreven Troubadours zich eerst te Saragossa en Barcelona met genegenheid ontvangen en hanteerden zij er de lier met groote bijval. Maar ook deze tak van den ouden Provençaalschen boom verdorde weldra.
De vorsten waren verplicht, ten einde zich van de blaam van ketterij te zuiveran, welke de bescherming der Troubadours op hen laadde, tegen het Provençaalsch te ijveren, en zoo werd in 1233 aan de leeken verboden het gebruik van den Limosynschen bijbel, die niet lang te voren in die taal was overgezet en die anders een zeer geschikt middel geweest zou zijn om, hoe gebrekkig ook, de kennis en het gebruik van het Provençaalsch te bewaren.
De Spanjaarden of Castilianen eindelijk, wier taal na de vereeniging van Arragon en Catalonie met Castilie het ook in die gewesten gesproken Provençaalsch verdrong, gaven aan hun eigen dichters de voorkeur. De teedere plant op vreemden bodem overgebracht kon er niet tieren.
Zoo werd de taal der Troubadours vergeten, ten minste zij daalde af tot den rang van een provinciaalsch patois en werd niet langer gehoord. De schitterende vruchten huns geestes werden weldra niet meer verstaan en verbannen naar de hibliotheeken, tot dat zij vele eeuwen daarna uit het stof zijn te voorschijn gehaald, waarin zij te lang verborgen geweest waren.
Was Provence een zelfstandige staat gebleven, de daar gesproken taal zou wellicht als een nationale taal in eere gebleven zijn en in gebruik, en menig dichter zou van haar zijn lier hebben doen weerklinken. Dit was, gelijk we zagen, het geval niet. En het Provençaalsch bezweek voor machtige mededingsters.

Mogen wij onder de redenen van het verva. der Proven-
{==513==} {>>pagina-aanduiding<<}
çaalsche poëzy ook niet het karakter der dichters zelven rekenen? Het ging hen zooals het de oosterlingen gaat onder den invloed van verslappende en ontzenuwende reukwerken. Zij waren te week. Geen kracht bezaten zij over het geheel. Geen grootsch denkbeeld bezielde hen. Zij bezaten, gelijk men zegt, geen fonds in zich zelven. Een enkele slechts kende wat Latijn en hij pronkte dan met zijn wetenschap door allerlei aanhalingen, maar niemand kende de klassieke auteurs dan alleen bij naam. In de nagelaten gedichten van tweehonderd Troubadours vond Sismondi nauwelijks drie of vier plaatsen die betrekking hadden op de oude mythologie of de oude geschiedenis, en deze getuigen van een zeer oppervlakkige kennis, zoo als men die uit de mededeelingen van anderen put. Zij hadden geen modèl en voedden hun gedichten nooit met nieuwe denkbeelden. Smaak en kennis ontbraken hun. Hun eigen persoon, hun eigen lotgevallen en hun eigen gewaarwordingen drukten zij uit. Geen proeven van epische poëzy treffen wij bij hen aan, hoewel de geschiedenis hunner dagen stoffe te over er toe aanbood.
Te vergeefs drong tot hen de mare door der groote gebeurtenissen, waarvan hun eeuw de getuige was: het ontwaken der menschheid uit haren doodslaap; de tochten naar een ander werelddeel; het Westen zich wapenende tegen het Oosten en daarmede handgemeen; twee godsdiensten een kamp aanvangende op leven en dood. Zij begrepen er niets van; natuurlijk waren er en kele uitzonderingen, maar over het geheel gevoelden zij niets voor dit alles. Het trok hen niet aan. Het bezielde hen niet. Het liet hen koud en vond hen onverschillig. Zeggen wij dus te veel, als wij beweren dat het hun ontbrak aan waarachtige liefde voor wat waarlijk grootsch en edel en schoon was?
Godsdienstige inspiratie,....gij zoekt haar te vergeefs bij hen. Ja, soms treedt in hun verzen de godsdienst op, hier en daar maken zij van hem gewag, of roepen zij hem aan of spreken zij over hem, maar niet dan op spottenden toon! Hun godsdienst zetelt niet in hun hart, is geen zaak des gemoeds. Hun gansch geloof bestaat louter in vrees: en in oogenblikken van dartelheid en brooddronkenheid lachen zij zelve met de vrees, die zij koesterden. Nooit ontleenen zij aan het geloof eenig treffend beeld, nooit doet hun godsdienst een liefelijke en roerende snaar trillen in hun hart. Een uitzondering alleen maken op den algemeenen

{==514==} {>>pagina-aanduiding<<}
regel enkele gedichten op de kruistochten, vooral in den laatsten tijd huns bloeis. Sommigen, ja, hechtten zich het kruis op de schouders, dit kunnen wij niet ontkennen, en wij wezen er reeds op. Maar aan de oevers van den Jordaan droomden zij van hun liefdehandel en zij haasten zich huiswaarts te keeren om te zingen aan de voeten der beheerscheres hunner harten. Zoo zong een der besten, Peyrol: ‘ik heb den Jordaan en het heilige graf gezien en ik dank u Heer! mij met vreugde te hebben vervnld door mij de plaats te doen aanschouwen waar gij het leven ontvingt. Geef mij nu voortaan een gunstige zee en goeden wind en een goed schip, een bekwamen stuurman: Al mijn begeerten strekken zich uit tot het wederzien der torens van Marseille. Vaartwel, Tyrus, Acre en Tripoly, vaartwel!’ - Zoo sprak een ander bij zijn vertrek: ‘Gebiedster des hemels, groote en machtige koningin! help mij in dezen grooten nood; moge ik toch de zuivere vlam uwer liefde bezitten. Wanneer ik een dame verlaat, zij eene dame mij ook ten hulpe!’ Zoo zagen we een Govert Rudél naar het oosten gaan ter kruisvaart, maar niet uit godsdienstijver; alleen omdat hij verliefd geworden was op de beeldschoone dochter des graven van Tripoly, welke hij nooit gezien had, maar alleen had leeren kennen door de berichten van huiswaarts gekeerde pelgrims.
De Troubadours waren over het algemeen te luchthartig, te dartel, te zinnelijk. Zij speculeeren alleen op de toejuiching hunner hoorders; zij letten meer op de welluidendheid hunner klanken dan op den inhoud hunner liederen. 't Is bij hen: La forme emporte le fond. Hun gedachten gelijken meestal op zeepbellen, waarin de kleuren van de regenboog zich vertoonen. Vat ze aan, deze verdwijnen in het niet. Groote kinderen schijnen ze. Galante avonturen, dwaasheden is het eenige wat hun gansche bestaan eenig relief geeft. En welk een ijdel bestaan! Gewoonlijk eindigde het in droef heid en verveling en verlatenheid. De meeste troubadours op zekeren leeftijd gekomen, trekken de monnikspij aan en begeven zich in een klooster, waar zij hun dagen eindigen. Zij hadden slechts voor de min geleefd. Maar geen gezin omgaf hen op hun ouden dag. Welk een oordeel, dat zij over zich zelven vellen!
Waarachtige liefde zou hen hebben doen voortleven, ook na het verstommen hunner lier. De tijd immers heeft den roem van een Petrarcha nooit kunnen verduisteren! Wie weet wat er ge-
{==515==} {>>pagina-aanduiding<<}
beurd was, indien een man als Dante in het land van de Langue d'Oc was opgestaan en in een groot gedicht de gansche Mythologie van het Catholicisme met de denkbeelden, den hartstocht eens dichters, eens staatsmans, eens kruisvaarders had vereenigd. Hij zou ongetwijfeld talrijke navolgers hebben gevonden en onder zijn invloed zou misschien de provençaalsche taal nog leven niet alleen, maar meer dan een andere worden beoefend.

Het is waar, wij mogen hier niet de pogingen onvermeld laten, in lateren tijd beproefd om den geheelen ondergang der provençaalsche taal en letterkunde te stuiten.
Wij hebben hier vooral het oog op de stichting eener soort van letterkundige Akademie of Instituut te Toulouse, genaamd: collège du gai savoir of de la gaie science, die de nagedachtenis der Troubadours in eere moest houden. Die stad meende dat zij bij voorkeur geroepen, bevoegd en in staat was een sints lang miskende letterkunde te doen herleven. De Capitouls of eerste overheidspersonen achtten het van hun plicht die herleling te begunstigen en moedigden de poëzy der Troubadours aan, zoo als men de eene of andere nationale industrie aanmoedigde door het uitloven van premiën. Onder den naam van het vroolijke gezelschap der zeven troubadours van Toulouse (Sobregaya Compenhia del sept Trobadors de Tolosa) stichtten zeven Toulousaansche edellieden in 1323 een vereeniging tot beoefening der poëzy. Geruimen tijd kwamen zij wekelijks samen tot dat doel. Van stadswege ontving de vereeniging geldelijke ondersteuning en jaarlijksch tegen den 1sten Mei schreef zij een dichterlijk Tournooi uit. Aan het hoofd der Academie stond een kanselier. De eerste Mei werd weldra tot eenen stedelijken feestdag verheven, terwijl de stadskas alle uitgaven voor hare rekening nam. In 1324 werd het eerste feest in de open lucht gehouden, nadat alle dichters met brieven in proza en poëzy, gericht aan alle steden tot het land van de Langue d'Oc behoorende, uitgenoodigd waren naar Toulouse te komen. De eerste prijs bestond in een gonden violier, welk door een Catalaansch edelman Arnaud Vidal van Castelnaudary wegens een gedicht ter eere van onze Lieve vrouw behaald werd. Bij deze gelegenheid werd de overwinnaar tot meester of doctor in de vroolijke wetenschap benoemd. Dit is het begin der nog altoos bestaande eux floraux te Toulouse. - Eenige jaren later voegden de capitouls

{==516==} {>>pagina-aanduiding<<}
er nog twee prijzen bij! een zilveren eglantier en een gele acacia. In 1388 werd door het gezelschap een uitvoerig wetboek in proza en poëzy uitgegeven onder den titel van ‘Bepalingen der Zeven Heeren beschermers der vroolijke wetenschap. (Ordenanzas del sept senhors Mantenedors del gay saber), welk wetboek nog altoos dient tot reglement bij het nog op den huidigen dag gevierde, jaarlijks den 1 Mei te Toulouse terugkeerende feest.
Na verloop van een eeuw nogtans was de Academie door geldgebrek haren ondergang, nabij, toen een beminnelijke dame, Clemence Isaure, met den geest der minnehoven bezield, door milde giften haar het hoofd deed opbeuren en met een frisch leven bezielde. Het standbeeld der jonkvrouw wordt dan ook met bloemen gestrooid en haar lof vermeld op het dichterlijke feest, dat jaarlijks onder den naam van jeux floraux gevierd wordt. Want de Academie bleef, gelijk we reeds zeiden, bestaan hoewel zij op het einde der 17de eeuw onder Lodewijk XVI een nieuwe constitutie bekwam, die haast niet meer de herinnering opwekte aan de minnehoven, de poëtische tournooiën der provençaalsche ridderschap. De instelling der bloemenspelen bleef bestaan, maar alleen als een geleerd genootschap, slechts hierin ouderscheiden van andere gewone academiën, door het vreemde zijner vormen en het zonderlinge der ceremoniën bij de zittingen in gebruik. Haar reglement wordt nog altoos lois d'amour genoemd, terwijl zij de oude vormen der provençaalsche poëzy, chansons, serventes, balladen enz. in wezen hield. Hoe het zij, alle dichters, die in het provençaalsch rijmden tot op de hedendaagsche toe, meenden den stempel op hun roem te moeten zetten en zich den naam van dichter eerst waardig te maken door eene der bloemen te ontvangen, thans ten getale van vijf door de Academie van Toulouse uitgereikt.
Dat de mededinging niet gering te achten is blijkt o.a. hieruit dat voor het dit jaar (1869) uitgeschreven concours zijn ingekomen 739 proeven van poëzy en wel 193 gedichten van gemengden aard, 107 oden, 37 épitres, 8 redevoeringen in versmaat, 3 herderszangen, 42 minnedichten, 120 klaagzangen, 19 balladen, 67 fabelen, 67 sonnetten, 20 lofzangen enz. enz.
De hedendaagsche dichters, zeide ik zooeven. En ja: het is of in onze dagen de provençaalsche literatuur een nieuw leven is begonnen en of in het bijzonder de poëzy een nieuw tijdvak van bloei is ingetreden.

{==517==} {>>pagina-aanduiding<<}

Een schare jonge mannen, met name een Joseph Roumanill, Frederic Mistral, Jasmin, Theodor Aubaniel, Matthieu Roumieu, Canonge, Brunet, Baudin, Navarot, en anderen, die zich den naam van Felibres geven, wijdden zich met onverdeelden ijver aan de taak om niet alleen de provençaalsche literatuur maar ook den provençaalschen geest te doen herleven. Hun streven is niet alleen van letterkundigen maar ook van staatkundigen aard. Zij zingen in de taal der Troubadours, die bij landbouwers, herders en zeelieden in gebruik is gebleven, maar strijden ook voor haar.
Men zou die beweging, door hen uitgelokt en begonnen niet beter kunnen vergelijken dan bij die der Vlamingen in België, die hun taal willen handhaven tegen de overheersching der Fransche. Zoo willen die dichters ook het provençaalsche vaderland met taal en zeden bevrijden van de kluisters, door hun Noordelijke broeders hun aangelegd. Zij geven voor een afzonderlijke nationaliteit te bezitten, afgescheiden van de Fransche. Verschillende congressen tot bevordering van hun doel zijn er gehouden in de groote steden van Provence en Languedoc. Dan werden daar de dichters feestelijk ontvangen en met lauwerkransen gekroond. Hun sedert 14 jaren jaarlijks verschijnend en in het zuiden zeer algemeen verspreid geschrift: Armaan provençan, uit poëzy en proza bestaande, is hun Moniteur, en geen woord komt er in voor waarvan de beide hoofdredacteurs, Mistral en Roumaniel, de verantwoordelijkheid niet op zich nemen. Die van 1867 behelsde hun programma: Herstel der provençaalsche nationaliteit. Scheiding der twee heterogene bestanddeelen, waaruit het fransche volk bestaat! -
Het zij mij vergund tot kenschetsing van hun streven een gedicht van Frederic Mistral aan te halen, dat in een allegorische vorm hun aspiratiën verraadt. Maar de allegorie is doorschijnend genoeg. Men gevoelt aanstonds dat met de gravin, die de heldin is, niets anders dan Provence bedoeld wordt; het klooster is Parijs; het lied is een oorlogskreet, een sirvente. Men lette ook wel op de telkens aan het einde van elke strofe herhaalde roepstem des Troubadours, een andere Peter de Eremiet, die, om beter te treffen, in rijmlooze verzen wordt aangeheven. Ik geef het zooals ik het bij Garcin aantrof.

{==518==} {>>pagina-aanduiding<<}


	La comtesse.

I.
Moi-je sais une Comtesse 
Du vrai sang impérial; 
En bcauté comme en altessc 
Elle ne craint nuls rivaux; 
Et pourtant une tristesse 
De ses yeux trouble l'éclair. 
Ah, si l'on savait m'entendre, 
Ab, si l'on voulait me suivre. 
 
Elle avait cent villes fortes, 
Elle avait vingt ports de mer; 
L'olivier devant sa porte 
Jetait son ombrage clair, 
Et tont fruit que terre porte 
Fleurissait dans son enclos. 
Ah, si l'on savait m'entendre, 
Ah, si l'on voulait me suivre! 
 
Pour la houe et la charrue 
Elle avait un sol béni. 
Des monts couverts de nuages 
Pour se rafraichir l'été. 
D'un grand fleuve l'arrosage, 
D'un grand vent le souffle vif. 
Ah, si l'on savait m'entendre! 
Ah, si l'on voulait me suivre! 
 
Elle avait pour sa couronne 
Bled, olives et raisins; 
Elle avait des taureaux fauves 
Et des chevaux sarrasins. 
Et pouvait, fière baronne, 
Se passer de ses voisins. 
Ah, si l'on savait m'entendre! 
Ah, si l'on voulait me suivrc! 
 
Elle chantounait sans cesse 
Au balcon, sa belle humeur, 
Et chacun mourait d'envie 
D'en entendre quelques sons. 
Car sa voix était si douce 
Que l'on en mourait d'amour. 
Ah, si l'on savait m'entendre! 
Ah, si l'on voulait me suivre! 

{==519==} {>>pagina-aanduiding<<}

Les troubadours, comme on pense, 
Se pressaient à son entour; 
Les galants sous la rosée, 
L'attendaient de grand matin; 
Mais elle etait perle fine 
Et se tenait à haut prix. 
Ah, si l'on savait m'entendre! 
Ah, si l'on voulait me suivre! 
 
Elle portait une robe 
Faite en rayons du soleil; 
Qui voulait connaitre l'aube, 
Près de la belle courait; 
Mais ores l'ombre dérobe 
La figure et le tableau! 
Ah, si l'on savait m'entendre! 
Ah, si l'on voulait me suivre! 


	II.
C'est que sa soeur, sa sorâtre, 
Pour hériter de son bien, 
L'emprisonna dans le cloître, 
Dans le cloître d'un couvent, 
Qui, comme un pétrin, l'enferme 
D'un avent à l'autre avent. 
Ah, si l'on savait m'entendre! 
Ah, si l'on voulait me suivre! 
 
Jeunes et vieilles morveuses 
Là, portent également 
Capuche de blanche lainc 
Avec noir habillement. 
Là, le même son de clochc 
Règle tout communément. 
Ah, si l'on savait m'entendre! 
Ah, si l'on voulait me suivre! 
 
Là, plus de chanson joyense, 
Mais sans eesse le missel; 
Plus de voix claires et libres, 
Mais silence uuiversel. 
Rien que fillettes fanées 
Ou vicilles portant bâton. 
Ah, si l'on savait m'entendre! 
Ah, si l'on voulait me suivre! 

{==520==} {>>pagina-aanduiding<<}

Ah, blonds épis de touselle 
Craignes la faucille! Helas! 
A la noble demoiselle 
On chante vêpres de mort; 
Puis, au fil des ciseaux tombe 
Grande chevelure d'or. 
Ah, si l'on savait m'entendre! 
Ah, si l'on voulait me suivre! 
 
Or, la soeur qui l'emprisonne 
Se pavane en même temps; 
Cette barbare envieuse 
Lui brisa ces tambourins 
Et de ces vergers s'empare 
Et vend ainsi ses raisins. 
Ah, si l'on savait m'entendre! 
Ah, si l'on voulait me suivre! 
 
Elle la donne pour morte 
Sans pouvoir décourager 
Ses galants qui par le monde 
Errent depuis, sans pouvoir.... 
Et ne lui laisse, on peut dire, 
Que ses beaux yeux pour pleurer. 
Ah, si l'on savait m'entendre! 
Ah, si l'on voulait me suivre! 


	III.
Ceux-là qui gardent mémoire, 
Ceux-là qui vont le coeur haut, 
Ceux-là qui dans leur cabane 
Sentent jaillir le mistral, 
Ceux-là qui cherchent la gloire, 
Les valeureux, les plus grands. 
Ah, si l'on savait m'entendre! 
Ah, si l'on voulait me suivre! 
 
En criant: Eerase, Ecrase! 
Vienx et jeunes, en avant! 
Nous partirons tous en race 
Avec la bannière au vent, 
Nous courrions comme nu orage, 
Pour crever le grand couvent! 
Ah, si l'on savait m'entendre! 
Ah, si l'on voulait me suivre! 

{==521==} {>>pagina-aanduiding<<}

Nous demolirions le cloître 
Où toute en pleurs, jour èt nuit, 
Jour et nuit vit enterrée 
La jeune nonne aux beaux yeux.... 
En dépit de la sorâtre 
Nous bouleverserions tout! 
Ah, si l'on savait m'entendre! 
Ah, si l'on voulait me suivre! 
 
Et puis, nous prendrions l'Abbesse 
A la grille d'alentour, 
Nous dirions à la Comtesse: 
‘Reparais done, o splendeur! 
Dehors, dehors la tristesse! 
Vive, vive la gaîté!’ 
Ah, si l'on savait m'entendre! 
Ah, si l'on voulait me suivre! 

Dezelfde Garcin, dien ik reeds meer dan eens heb aangehaald, zelf Provençaal van geboorte, bestrijdt in zijn Les Français du Nord et du Midi de beweging op verschillende gronden en bepleit de zaak der eene en ondeelbare Fransche nationaliteit, en bewijst dat de mannen van het Noorden en het Zuiden van Frankrijk tot hetzelfde ras behooren en eigenlijk altoos, hoewel in verschillende dialecten, dezelfde taal hebben gesproken, en, hoewel onderscheiden in karakter, één moeten blijven in beider belang. Nuances, geen wezentlijke antipathie tusschen beide treft hij aan. De voornaamste Revues van Frankrijk hebben meer dan eens artikelen gewijd aan de herlevende Provençaalsche literatuur en de merkwaardige beweging, door de jonge poëten uitgelokt.
Nog dien ik niet onvermeld te laten, dat in Catalonië een soortgelijke beweging ontstond. Te Barcelona werd in 1390, in navolging van wat er te Toulouse was geschied, een academie der vroolijke wetenschap ingesteld, die sints eenige jaren herleefde. Jaarlijks komen de Provençaalsche Felibres en de Catalaansche Troubadours op een internationaal feest te St. Remy samen, waar zij elkander verheerlijken. Die feesten hebben ten doel de literarische broederschap der beide streken te bevorderen. Beide landen spraken langen tijd geleden twee dialecten van dezelfde taal, beide bleven daaraan getrouw. Beide keerden er sints eenige jaren met een verdubbeling van kinderlijke pieteit naar terug, en volksfeesten zijn er georganiseerd, om den band weder

{==522==} {>>pagina-aanduiding<<}
tot stand te brengen, en de oude traditie te doen herleven. Opmerking verdient het, dat de Catalaansche beweging op letterkundig gebied ook gepaard gaat met een staatkundige. Daar vertoont zich ook een streven naar decentralisatie. En vooral na de verjaging van koningin Isabella heeft zich die geopenbaard. Aan het hoofd staan de HH. Victor Balaguer, die ook in de Cortes geen onbelangrijke rol speelt, Albert de Quintana, Antonio de Torres, Manuel de Lasarte.

V.

Dat de Troubadours niet geheel vergeten zijn, en dat vooral in onze eeuw op nieuw de aandacht op hen is gevestigd, kan niet louter een spel van het toeval zijn. Zij moeten bij al de gebreken, die hen aankleefden, ware verdiensten hebben bezeten en schitterende eigenschappen, die hen de kroon der onsterfelijkheid hebben doen verwerven. Zoo is het ook.
Ten besluite mijner schets, wil ik kortelijk hierop de aandacht vestigen.
Op het hooren der liefelijke tonen, zoo geheel onverwacht aan de lier der Troubadours onttokkeld, ontwaakte Frankrijk als uit een diepen slaap. Het bleef in verrukking staan en luisterde. Als door een wonder in het leven geroepen, zonder dat we het rechte oogenblik en al de oorzaken van haar optreden met volkomen juistheid kunnen aangeven, - al gelukte het ons ook om de verschillende omstandigheden, wier invloed zich daarbij hebben doen gelden, op te sporen - verbreidde hun poëzy zich met verbazenden spoed. Op eens weêrkaatste het gansche land van hun liederen, en de naburige rijken, Italië, Spanje, Portugal, ook Duitschland en Engeland luisterden en herhaalden hun chansons en odes, en poogden hun tonen na te volgen en begonnen hun eigen taal te beschaven.
De liefde en dapperheid, die zij bezongen, verbraken de heillooze, vreeselijke talismans van onwetendheid en bijgeloof. En hetzelfde schouwspel, dat volgens een liefelijke allegorie in de kindsheid der menschheid zich vertoonde, deed zich op nieuw voor. Wat immers was het wapen, dat de nog woeste menschen dwong hun bosschen te verlaten en zich in steden te vestigen en aan maatschappelijke vormen en instellingen te onderwerpen? Dat wapen was een lier. De overwinnaar of liever leer-
{==523==} {>>pagina-aanduiding<<}
meester was een dichter. Sedert eeuwen zag Europa zich tot den vorigen staat van ruwheid en onbeschaafdheid teruggezonken. Maar bij het ontwaken der Provençaalsche Muze aan de oevers der Durance ging eindelijk het licht eener nieuwe beschaving glansrijk op. Een nieuwe tijd brak aan.
De stugge, ruwe burchtheer, in schijn zoo weinig toegankelijk voor de bekoorlijke taal der poëzy, voelde een teedere snaar trillen in zijn hart en spitste verrast de ooren en ontving met blijde ingenomenheid op zijn slot die maîtres de la gaie science. En overal waar deze voor een wijle hun tenten opsloegen, verdreven zij het grimmige spook der verveling en de kwellingen en inblazingen van eer- en hebzucht, en verspreidden op het gefrousd voorhoofd een glans van vreugde en levenslust. En de trotsche baron, in stede van buiten zijn woning in woeste drinkgelagen en rooftochten of in het strijdgewoel een afleiding te zoeken voor de verveling die hem kwelde, of zijn boeren siddering en ontsteltenis aan te jagen en zijn vasallen te mishandelen, bleef op zijn burcht, verheugd het gezelschap te mogen genieten van den Troubadour die hem, vergezeld van een meistreel of van jongleurs, kwam bezoeken. En wel was deze daar welkom, als hij bij de terugkomst der zwaluwen het slotplein betrad! Met geestdrift werd hij ontvangen. Burchtheer en burchtvrouw, pages en schildknapen, allen snelden hem te gemoet. Dan was er feest op het kasteel voor groot en klein, dan scheen de liefelijke lentezon wel eens zoo vroolijk, dan was de verveling en de ellende van den barren, ongezelligen winter ten einde, en scheen een nieuw leven allen te bezielen. En als de bewoners te zamen waren gekomen in de groote slotzaal en het diepste stilzwijgen de welkomstgroeten vervangen had, tokkelde de dichter zijn lier en hief hij een teeder en droefgeestig canzos aan, die, in stede van in een alleen voor de geestelijkheid verstaanbaar bastaard-Latijn, in een taal gezongen, welke allen, grooten en kleinen, ridders en schildknapen begrepen en die gevoelens ademde en uitdrukte, welke de keur der feodale maatschappij begon te bezielen, den aanwezigen tranen uit de oogen perste; of wel hij droeg de eene of andere vroolijke vertelling voor, die Heeren en knechts
een glimlach afdwong. Ingenomen met zulk een gast, drong ieder er op aan, dat hij zijn verblijf zou verlengen. En de oplettendheid en voorkomendheid hem bewezen, en niet minder de lieftalligheid en de vriendelijkheid

{==524==} {>>pagina-aanduiding<<}
der edelvrouwen, voor wie zijn hartstochtelijke, met een zoete stem aangeheven, liederen een groote aantrekkingskracht schenen te hebben, veraangenaamden zijn verblijf en deden hem het vertrek zoo lang mogelijk uitstellen.
Maar niet alleen wilde de baron zich zelven en zijn huisgenooten vergasten op des Troubadours talenten, anderen moesten in zijn genot deelen. Hij noodigde dan de bewoners van naburige burchten uit tot hem te komen. Zoo ontstonden er vriendelijke bijeenkomsten, en begon er een wedstrijd van voorkomendheid, gulheid, gastvrijheid, beleefdheid, en ontwikkelden zich de elementen van beschaving en gezellig verkeer. Feesten, tournooien, minnehoven sproten er uit voort. - En voortaan geen feest zonder Troubadour. Aan hem steeds de eereplaats op het festijn. Den zetel aan zijn zijde in te nemen wordt beschouwd als een eer en een voorrecht. Met liefkozingen ziet hij zich overladen. Als om strijd biedt hem de schoonste geschenken aan bij zijn vertrek: kostbare kleederen, vurige strijdrossen, lauwerkransen. De edelvrouwen zelve beloonden soms den dichter met een kus en beantwoordden diens liederen met hare liefde, welke hij bij het verlaten van het kasteel met zich nam en waarvan in het vervolg zijn lier weerklonk.
Zoo maakten zich de zangers verdienstelijk ten opzichte van de verzachting der zeden en maatschappelijke vormen. Voeg hierbij dat de diepe eerbied, de schier afgodische hulde die de Troubadours voor de vrouwen koesterden, niet dan weldadig werken moest op het stugge gemoed der baronnen. Hun voorbeeld vond navolging, en eerlang heerschte de teedere kunne met onbeperkt gezag, en moet niet ieder, die zich onder baren scepter buigt en onder haren invloed zich plaatst, alle ruwheid allengs afleggen en beschaafder en beter worden? Nog meer: Hertogen, prinsen, ja koningen legden zich toe op de vroolijke kunst. Geen grooteren roem kende men tot dus ver dan oorlogsroem. Nu stelden zij er een eer in de Troubadours te begunstigen en onder hen te worden opgenomen. Zij verlieten het oorlogsveld, zij legden speer en schild ter neder om de lier te hanteeren, en gevoelden alras dat het beter en veiliger is lief te hebben en het voorwerp zijner liefde te bezingen op liefelijken toon dan krijg te voeren, zwaardslagen te ontvangen en uit te deelen of bloed te vergieten. De zucht voor de poëzy verspreidde zich heinde en ver, van kasteel tot kasteel. Bij den grooten en

{==525==} {>>pagina-aanduiding<<}
den kleinen adel, bij de graven en baronnen en burchtheeren, wier gebied zich slechts tot de kleine oppervlakte uitstrekte, waarop hun kasteel zich verhief, werd zij een soort van epidemie. Een ware dichterlijke wedijver ontstond. De rijke baronnen lokten de Troubadours in hun woning, trachtten hen aan zich te binden; hun vrouwen en dochters deden hiertoe niet minder haar best en als zij schoon waren, gelukte haar dit meestal zonder veel moeite. De hertog van Aquitanië, de graven van Provence, Catalonië, Toulouse, de dauphijn van Auvergne en van Vienne, de prinsen van Oranje, de graven van Baux en van Foy, en een aantal der edelste vicomtes en heeren beoefenden en beminden de vroolijke kunst. Hun residentiën werden even zoo vele middelpunten der poëtische beweging en vaak vormde zich er een school. Ook vrouwen, met name een gravin van Die, Azalais de Porcairages, een gravin van Provence, een Clara van Anduze, een dona Castellozzi, een dame Tiberge bespeelden de luit met geluk. De liefde voor de poëzy plantte zich voort. Men schreef verzen op wapenschilden, op meubelen, op vloeren van kerken en paleizen, op geschilderde glazen, graftombes. De historie werd op rijm gebracht, zelfs de inhoud des Bijbels in dichtmaat weergegeven. Wetenschappelijke werken, preeken ook in gebonden stijl opgesteld. En de stralen eener beschaving, die van de kerk onafhankelijk was, verspreidden zich uit de burchten van den adel, waar zij het eerst doordrongen, onder andere standen en over andere landstreken, en brachten daar een nieuw leven aan.

Nog andere verdiensten hadden de Troubadours. Hebben zij niet het groote beginsel van gelijkheid, het recht van den mensch om geëerbiedigd en geacht te worden niet naar uiterlijken staat, geboorte of stand, maar naar eigen verdiensten en talenten, een beginsel, dat eerst in onze dagen tot zijn volle recht kwam, aanvankelijk doen eerbiedigen? Gewis. In een tijd dat de gansche maatschappij verdeeld was in twee groote klassen, de adel en de geestelijkheid ter cene en de lijfeigenen ter andere zijde, zijn zij de eenigen geweest, die zich uit het slijk, waarin zij geboren waren, wisten op te heffen en tot hoogeren stand op te klimmen.
De Troubadours behoefden niet van adellijke af komst te zijn. De zoon van een lijfeigen met uitnemende gaven toegerust,

{==526==} {>>pagina-aanduiding<<}
gaven, die onder den koesterenden gloed der liefde, - want welk menschenhart, in hoogen of lagen stand geboren, is daarvoor niet vatbaar? - welig ontloken, werd aangehoord en met welwillendheid ontvangen. Zijn talent werd erkend. Uit de duisternis eener nederige geboorte tot het volle licht der schitterendste feesten verheven, werden zijne verdiensten belooud. Hij werd tot ridder geslagen en durfde te dingen naar de genegenheid der machtigste edelvrouwen. - Door de poëzy en de liefde kwam de gelijkheid tot stand. De eeuige adel was die der gezindheid des harten, de eenige verdienste was het talent. Maatschappellijk verschil bestond er niet op dit gebied.
Perdiga, de zoon van een arme visscher, werd door den Danphyn van Auvergne tot ridder geslagen. Richard de Barbesieu, die niets meer was dan een achterleenman, kon de ontevredenheid en het misnoegen zijner dame, niet doen verdwijnen, tenzij dat tweehonderd adellijke personen van beiderlei kunne zijn vergiffenis kwamen afsmeeken in een plechtigen optocht naar de schoone. En dit geschiedde. Bernard de Ventadour, wien wij reeds herhaaldemalen noemden en die bij Eleonore van Guyenne in hooge gunst stond, was de zoon eens lijfeigens. Toen vond men reeds wat Mevrouw de Rambouillet in de 17de eeuw aldus uitdrukte: ‘in het land der dames bestaat geen adel.’

Nog in een ander opzicht was de invloed der Troubadours groot op hun tijd. In hun sirventes, gelijk ik reeds vermeldde, zwaaiden zij den geesel der satire en handhaafden zij de beginselen van rechtvaardigheid, oprechtheid en zedelijkheid. Want hoe zinnelijk hunne liefde ook was, hoe schuldig zij soms waren voor de rechtbank der kuischheid en huwelijkstrouw, dat wel eenigzins te verklaren is uit hun opvatting der liefde, gelijk wij reeds opmerkten 1), toch hadden zij in hun hekeldichten soms op ietwat groffe wijze, menig euvel in het licht gebracht en het gevoel van wat goed en edel is in menig hart doen ontwaken. Dapperheid, milddadigheid, onafhankelijkheid, openhartigheid kweekten zij aan. Tegen oneerlijkheid, valschheid, hardvochtigheid, tegen al wat gemeen en laag is kantten zij zich krachtig aan. Beschermd door de gunst van groote Heeren en Koningen, gesteund door de sympathie der menigte, vormden zij

{==527==} {>>pagina-aanduiding<<}
een corporatie die een belangrijken invloed uitoefende in den staat. Zij waren de handhavers van wat wij kunnen noemen de adellijke zedeleer. Aan de edelmoedige gezindheden, die aan de ridderschap ten grondslag lagen, ontleenden zij de ongeloofelijke stoutheid, waarmede zij trouweloosheid, onrechtvaardigheid en onderdrukking bestraften. Zij kunnen dus in zeker opzicht de Censores morum, de zedemeesters hunner dagen genoemd en beschouwd worden als de vertegenwoordigers van het geweten, die uitspraken wat in aller hart omging. Die eer mogen wij hun niet ontzeggen. Vergeten wij daarbij echter niet dat wij te hooge eischen stellen, wanneer wij van hen vergen, dat zij op ons standpunt van zedelijkheid staan. Zij verhieven zich niet boven het peil hunner tijdgenooten. Wat men bovenal in hen waardeeren moet, 't is dat zij niemand ontzagen, grooten noch kleinen. Ja, terwijl de geestelijkheid alle macht in handen had en de woeste baronnen sidderden voor den bisschopsmijter, bleef de Troubadour zijn onafhankelijkheid handhaven. Hij zwaaide de tuchtroede onbeschroomd; met onverbiddelijke gestrengheid bestrafte hij de zonden van priester en leek. Keizers en koningen, edelvrouwen en baronnen, bedelaars en landbouwers, handwerkslieden en herders, artsen en krijgslieden durfde hij de waarheid zonder omwegen zeggen.
Men herinnere zich, wat de geestelijkheid aangaat, de boetpredikatie, waarvan ik hierboven reeds gewag maakte (zie blz. 506). Ik zou meerdere staaltjes kunnen aanvoeren. Een slechts uit velen.

‘Uit hebzucht,’ zegt Guillaum Figueiros ‘pleegt gij, Rome! menig bedrog, menige goddeloosheid en menige laagheid. Met schandelijke listen spant gij overal uwe netten. Naar wereldlijke macht haakt gij, zonder God of zijn gebod te ontzien. Onschuldig als van het lam is uw uiterlijk, maar van binnen zijt gij een wolf, een slang; een giftig adderengebroedsel dekt uw hoofd. Daarom groet u de duivel, zooals hij de zijnen doet!’
‘Ha, valsche geestelijkheid!’ roept een ander uit, ‘verraders leugenaars en meineedigen, dieven, wellustelingen, ongeloovigen! dagelijks bedrijft ge zoo vele openbare ongeregeldheden, dat de wereld in verwarring en beroering is. Sint Peter bezat uwe inkomsten noch kasteelen noch domeinen. Nooit sprak hij van ban of interdict. Gij handelt niet evenzoo, gij die voor goud, zonder reden, den banvloek uitspreekt.’
De edelvrouwen berispten zij b.v. wegens het blanketten. Wij

{==528==} {>>pagina-aanduiding<<}
vinden bij hen zelfs een opgaaf van alle ingrediënten, waarvan de jonge vrouwen zich bedienden om haar gelaat, hals, armen en borst een fraaier tint te geven. Sarkastisch is de toon, dien zij daarbij aanslaan.
Om zich te wreken over een slechte ontvangst, hun bereid in deze of gene provincie en om hun ingenomenheid te toonen over het onthaal elders aangetroffen, verhaalt een hunner, dat hij ten hemel opgevaren was om St. Michaël te spreken, die hem ontboden had. Hij hoorde toen St. Juliaan, den patroon der gastvrijheid, zich bij God beklagen dat hij verstoken was van zijn gebeden en voorrechten. ‘Vroeger richtte ieder,’ dus sprak hij, ‘die een goed verblijf wilde hebben, zijn gebeden 's morgens tot hem. Maar met de booze Heeren tegenwoordig, hoort hij geen gebed 's morgens noch 's avonds. Zij weigeren de gastvrijheid aan ieder, en laten 's morgens nuchteren vertrekken degenen die bij hen een nachtverblijf gevonden hebben’. Juliaan is echter te vreden over de Toulousanen, Albigenzen en Carcassoneezen; over anderen heeft hij zich niet te beklagen noch te verhengen; kortom hij deelt een ieder lof of blaam uit naar dat bij hem de ontvangst van den Troubadour goed of slecht geweest was.
Een ander levert een scherpe satire op de zeden van iederen stand; van den keizer af tot den dorpsherbergier, geeselt hij ze. Hij tast de politiek der vorsten aan. De keizer, zegt hij, pleegt onrechtvaardigheid jegens de koningen: de koningen jegens de graven: de graven jegens de baronnen; de baronnen jegens hun vasallen en boeren: geneesheeren, inplaats van te genezen, doen hun patiënten ten grave dalen, en laten zich duur betalen.
Organen der publieke opinie, ontzien zij zich niet zelfs vorsten, die zich lafhartig gedragen, de les te lezen.
Veilig mogen wij aannemen, en ook de geschiedenis staaft zulks, dat de door de Troubadours verkondigde waarheid niet altoos te vergeefs is gesproken geweest. -
Nog vernemen wij uit de melancolische tonen, die hun stervende leer ontsnapten, gedurende de ellende van den Albigenzenkrijg, een blijvend, onvergankelijk, hen vereerend protest ten voordeele der staatkundige en gewetens-vrijheid. Zelfs waar zij een ontmoeting bezingen tusschen een dichter en een herder en de samenspraak van dezen met bevallige losheid teruggeven, verandert eensklaps hun toon; alles wordt droefgeestig; nu eens wee-
{==529==} {>>pagina-aanduiding<<}
nen zij, en dan weder stuiven zij op in verontwaardiging bij de gedachte aan de inneming van Beziers, den dood des jongen Vicomtes, de kroning van Raymond van Toulouse en de brandstapels over geheel Provence opgericht, of wel zij geeselen bitter degenen die gemeene zaak maakten met de vervolgers om eigen leven te redden. -
Ten laatste, want het is meer dan tijd dat ik eindig, hebben zij nog om een andere reden aanspraak op de erkentelijkheid van het nageslacht.
Is hun poëtische nalatenschap niet merkwaardig uit een historisch oogpunt? Vinden wij er niet eenigzins een flauwe afspiegeling in van de staatkundige gebeurtenissen, de oorlogen, de omwentelingen waarvan zij de getuigen waren, maar veel meer nog een getrouwe weerkaatsing van de zeden en gebruiken hunner dagen? Weergalmen hun liederen niet de tonen, waardoor het gemoed hunner tijdgenooten bewogen werd? Wij bezitten o.a. behalve verschillende minneliederen, twee lange gedichten van Amameu des Escas, die tegen het einde der 13e eeuw leefde, waarin hij de opvoeding van jonkvrouwen en jonkmannen behandelt, gedichten, die uit het oogpunt der dichterlijke vinding minder belangrijk zijn maar op pikante wijze de zeden van dien tijd, de kleeding, de etikette, enz. schetsen.
Trouwens overal hadden zij vrijen toegang: de tournooien en feesten van het hof luisterden zij op met hun tegenwoordigheid. De hut van de landbouwers en het paleis van den vorststonden gelijkelijk voor hen open. Zij namen deel aan al wat er werd gezegd of gedaan, en wat zij hoorden zeggen en wat zij zagen verrichten bezongen zij.
Voor hun tijd bewijzen zij ons dezelfde diensten als de vrije drukpers voor latere eeuwen ons thans bewijst en aan de nakomelingschap met betrekking tot onze dagen zal bewijzen. Naast de oorkonden betreffende de stichting van kerken en abdijen, geslachtregisters van adellijke familiën, beschrijvingen van feesten, die in het stof der vergetelheid hier en daar verborgen liggen en van tijd tot tijd opgedolven worden, zijn zij de eenige bronnen voor de geschiedenis hunner eeuw.
Wel valt het niet te ontkennen, dat de bescheidenheid niet tot hun deugden behoort. Integendeel, zij zijn de organen der chronique scandaleuse huns tijds. Zelfs de geheimen van het slaapvertrek worden door hen ontsluierd.

{==530==} {>>pagina-aanduiding<<}

Praatziek, ondeugend en onbescheiden, vooral in hun contes, weten zij hun tong niet te bedwingen. In hun beschrijvingen dalen zij af tot een nauwkeurigheid, die ons soms stuit. Het gevoel van betamelijkheid is hun ten eenemale vreemd. De losbandigheid hunner eeuw openbaart zich bij hen in al haar naaktheid. Met dat al kunnen wij die eeuw met hare zeden, gewoonten, dwaasheden en gebreken niet beter leeren kennen dan door hen. En niet dan al te welsprekend getuigen hunne dichtproeven dat die dusgenoemde goede, oude tijd alles behalve dien naam verdient. Hoe edel ook geschetst, kunnen wij dien niet terugwenschen met zijn wellust, ongebondenheid, wreedheid, rooverijen, verdrukkingen en dweepzucht. -
Ook vergeten wij niet dat de afleiding van vele Fransche uitdrukkingen, nog heden in gebruik, en de verklaring van vele spreekwoorden bij hen alleen te vinden is. Menigen dienst kunnen zij ook nog bewijzen aan den archaeoloog.

En daarom blijft gij ons onvergetelijk, beminnelijke zangers der liefde en der vreugde, oudste zonen der moderne poëzy, wien een Petrarcha en een Dante een erkentelijke hulde brachten voor wat ze aan u waren verschuldigd; gij, aan wie wij bovenal onze kennis van het Frankrijk der 12e en 13e eeuw te danken hebben; gij, de pionniers der beschaving, die, ondanks uwe gebreken en uwe betreurenswaardige luchthartigheid, en in spijt van uw dartel spelen met het hoogste en heiligste goed des menschen: de liefde -, de uitnemendste diensten hebt bewezen aan de menschheid door haar een schrede verder te brengen op de bane harer ontwikkeling!

Breda.


{==531==} {>>pagina-aanduiding<<}

Mijn vriend en zijne spookhistorie.

Door Lodewijk van Dam.

‘Gelooft gij ook aan spoken?’ vroeg mijn vriend. Ik zag hem verwonderd aan.
Dat Mamzel Westphalen uit Stavenhagen, achter in Mecklenburg, voor een goede vijftig jaar, toen de Franschen nog in 't land waren, dat kon vragen aan monsieur Droit, toen hij s'nachts in haar eigen ledikant slapen zou, vlak naast de blauwe spookkamer, dat kwam mij zoo heel onnatuurlijk niet voor. Maar dat hij het vroeg aan mij!
Mijn vriend was een scherpzinnig, kundig en wetenschappelijk man. In natuurkunde en wijsbegeerte was hij wèl te huis. Op kerkelijk terrein was hij een erkende voorstander der moderne richting. En die man vroeg mij in vollen ernst, ‘of ik aan spoken geloofde?’
Ik ben een koopman en op verre na niet zoo geleerd als hij. In ons vak heeft men geen tijd, om veel te lezen; de zaken gaan voor. Vroeger, toen ten minste in onze streken de graanhandel nog in handen van enkele uitverkorenen was, toen was dat wat anders; men had tijd genoeg, zoo veel men wilde. Wij waren een gesloten corps en zetten de markt naar onze hand en konden leven, dood op ons gemak en werden er soms nog rijk bij.
Maar tegenwoordig! Ieder jonkmensch, die een paar jaar op een kantoor doorgebracht en wat boekhouden geleerd heeft, als hij maar haver van gerst onderscheiden kan, wordt commissio-
{==532==} {>>pagina-aanduiding<<}
nair in granen. Zelfs de vrachtschippers beginnen zich er meê te bemoeien en koopen ons dikwijls de mooiste partijtjes voor den neus weg. En wij, oude handelaars, als wij ons eenigzins staande willen houden, zijn wel genoodzaakt, om zelf de klanten op te zoeken, die vroeger ons opzochten en wij doen drie maal zoo veel werk, voor driemaal minder geld.
Nu dan, ik weet zoo veel niet als mijn vriend, maar ik heb eene goede opvoeding genoten en meen aanspraak te kuunen maken op den naam van een beschaafd man. En mij vraagt men, ‘of ik aan spoken geloof!’ Dat laat ik aan mijn sjouwers en pakhuisknechts over. Die gelooven nog aan voorteekens en voorloopen, maar niet eens meer aan heksen. De heksen zijn verdwaald naar de eene of andere melkkamer van een dommen boer in den achterhoek, of naar het hoofdkussen van een sukkelend kind in de armenbuurt. En de duivel! als die soms nog niet een plaatsje vindt in het verwarde brein van een of ander verhitten dweeper, dan zou men kunnen zeggen, dat hij was uitgebannen.
‘Gelooft gij aan spoken?’
Als men mij had gevraagd, of ik er bang voor was, dan zou ik onmiddelijk, manmoedig: neen! hebben gezegd. Maar nu hij mij zoo ernstig vroeg, of ik er aan geloofde, was ik het toch terstond met mij zelf niet geheel eens. Allerlei dwaze gedachten, herinneringen uit mijne jeugd misschien, gingen mij door het hoofd. Maar om mijne aarzeling te verbergen, trok ik een verachtelijk gezicht, beantwoordde zijne vraag met een wedervraag, en zeide: ‘wat heeft die oudewijvenpraat er meê te maken?’
Ik had van mijne manmoedigheid weinig eer. Mijn vriend scheen mijne vraag niet te hooren en mijn verachtelijk gezicht zag hij stellig niet. Hij zag voor zich, draaide met zijn glas, stiet de asch van zijn sigaar, keek mij toen aan en zeide: ‘ik zal het u toch maar vertellen.’
Eer ik zijn verhaal oververtel, moet ik hem echter aan u voorstellen. Anders zou niemand kunnen weten, hoe zijne vraag zoo te pas kwam en waartoe zijne mededeeling eigenlijk diende.
Mijn vriend was ontvanger der directe belastingen in eene der grootste steden in het zuiden van ons land. Wij hadden elkaär in geen twintig jaar gezien en het bevreemdde mij zelfs, hoe ik op dien zomeravond in zijne gezellige huiskamer zoo ver-
{==533==} {>>pagina-aanduiding<<}
trouwelijk zat te praten. En toch was het zoo onnatuurlijk niet. In mijn jongen tijd zou ik ook ontvanger worden en was reeds als surnumerair op het bureau eener Provinciale Directie geplaatst. Onder mijne collega's was er een, die mij meer dan de anderen aantrok, niet alleen om zijne menigvuldige beminlijke eigenschappen, maar vooral, omdat ik iets vreemds, iets onverklaarbaars, iets tegenstrijdigs in hem meende op te merken. Hij was rank van gestalte; hij had fijne, regelmatige gelaatstrekken, een hoog en breed voorhoofd en een paar heldere, doordringende oogen. Hij was in den regel vroolijk van humeur en kon soms uitgelaten zijn; meer dan eens viel het ons op, dat hij onder het geestdoodende inboeken en overschrijven in zich zelf scheen te lachen. En toch, wat men bij zulk een karakter het minst zou vermoeden, toch was hij altoos gesloten en terughoudend en had, zoover wij wisten, geen enkelen vertrouwden vriend. Wij bewonderden dikwijls de vlugheid van zijn verstand en de juistheid zijner opvatting; de stoutheid zijner oordeelvellingen over sommige maatregelen van het gouvernement deed ons wel eens ontzetten. En toch kon hij, vooral in 't gezelschap zijner superieuren, onhandig, schuw, bevreesd en meisjesachtig onnoozel wezen. Op zijn gedrag viel niets aan te merken.; men mocht hem eene enkele extravagance te laste kunnen leggen, dàt was niet meer of minder dan bij andere jongelui van zijn stand. Hij scheen zelfs onder de vromen te behooren; bij een bon mot over kerk of bijbel betrok zijn gelaat, zijn voorhoofd legde zich in plooien en het kostte hem moeite, zijne ergernis te bedwingen. Toch zag men hem nooit in de kerk en placht hij zijn zondag in volslagen ledigheid door te brengen.
Ik heb altoos eene neiging gehad tot zulke raadselachtige karakters. In dit geval scheen de aantrekking wederkeerig te zijn. Met mij althans kwam hij op meer vertrouwelijken voet, dan met een der anderen. Ik vermoedde, ja het stond bij mij vast, dat er in zijn leven. iets moest wezen, 't welk hem hinderde. Maar mijne gissingen faalden telkeus. Meermalen vroeg ik mij af: heeft hij iets op zijn geweten? Maar dan zou zijne gemoedsstemming somberder geweest zijn. Had hij zorgen? Maar hij leed nooit aan geldgebrek en zijne uitzichten waren van de gunstigste. Had hij verdriet? Maar zijne familie droeg hem op de handen; hij scheen zijns vaders oogappel en zijner moeder lieveling; en wat kan een jongmensch dan nog kwellen? Leed hij aan

{==534==} {>>pagina-aanduiding<<}
eene onbeantwoorde liefde? Maar die pleegt het hart eerder te openen dan te sluiten; daarenboven was hij alles behalve sentimenteel. Ik rangschikte hem onder de gebrokene karakters; hij maakte op mij den indruk van iemand, dien het aan innerlijke eenheid, aan overeenstemming met zich zelf ontbreekt; het kwam mij voor, dat hij iets had, 't welk hij wist te moeten overwinnen, terwijl hij het toch niet vermocht of niet ernstig wilde. Zoo veel was zeker: hij had een hartsgeheim. Maar van welken aard was het?
Ik giste en raadde, maar kon er niet achter komen. Inmiddels kwam er in mijn leven eene groote verandering. Ik kon niet bij de belastingen blijven. Huiselijke omstandigheden noodzaakten mij, alle uitzicht in die richting op te geven. De plotselinge dood van mijn vader, die uitgebreide zaken deed, riep mij naar huis. Er was veel, dat geregeld moest worden en nu ik eenmaal in die zaken zat, bleef ik er in. En het heeft mij juist niet berouwd; in plaats van een ondergeschikt en karig bezoldigd ambtenaar, ben ik mijn eigen meester geworden en met één in een vrij ruim doen gekomen. Zoo verloor ik mijn ouden vriend uit het oog en zou misschien nooit meer iets van hem gehoord hebben, indien, vóór een paar jaren, de belangen van mijnen handel mij niet gedrongen hadden tot eene reis in eene onzer zuidelijke proviciën.
In eene stad, waar ik 's middags vrij laat aankwam, hoorde ik in de gelagkamer van het logement, waar ik mijn intrek had genomen, zijn naam noemen en vernam op mijne informatiën, dat hij hier als ontvanger was geplaatst. Het ging hem bij uitstek goed; hij was getrouwd en had een kind, een allerliefst kind van een paar jaar oud; om zijne kunde, regtschapenheid en welwillendheid genoot hij de algemeene achting.
Terstond besloot ik, hem op te zoeken en de oude kennis te hernieuwen. Hij woonde op een der beste standen, in een ouderwetsch, zwaar gebouwd en wèl onderhouden huis, welks ééne vleugel vóór het andere gedeelte uitstak, zoodat er een hoek gronds vrij kwam, die smaakvol met heesters en bloemen was beplant. De hartelijkheid van zijn ontvangst overtrof mijne verwachting. Nauwelijks was ik aangemeld, of ik hoorde een haastigen en vasten stap en een oogenblik later stond hij voor mij, greep mij bij de hand en drong mij bijna naar binnen. Ik moest met zijne vrouw kennis maken; ik moest zijn

{==535==} {>>pagina-aanduiding<<}
kind zien; ik was altoos zijn beste vrieud geweest en mocht nu niet weer heen gaan zonder recht vertronwelijk een avond met hem te hebben doorgebracht. Ik schaamde mij bijna voor mij zelf, dat ik zoo onmiddellijk mijne vóór twintig jaren afgebrokene studie van zijn karakter weer opvatte. Onwillekeurig bespiedde ik zijne bewegingen, zijne gebaren en gelaatsuitdrukkingen, of zij ook een spoor vertoonden van de oude disharmonie. Aanvankelijk vond ik haar niet terug; nobel en vrij stond hij voor mij; helder en open zag hij mij aan; van dien onaangenamen trek was niets meer te bespeuren. Evenwel kwam hij spoedig weer voor den dag. Er verscheen iets strengs tusschen zijne wenkbrauwen; een paar halve rimpels vertoonden zich vlak daar boven; een pijnlijke plooi legde zich om den mond. Met een veranderde zijn toon en werd zijne stem koeler; hij noemde mij bij den achternaam en betitelde mij soms als mijnheer. Het was niet anders; de man vertrouwde zich zelf niet en moest iets te verbergen hebben. Hij geleek een wantrouwend speler, die zijne kaarten dicht gesloten houdt.
Onder het diner - want ik moest bij hem blijven eten - trof mij een en andermaal de veranderlijkheid zijner stemming. Toen men hem kwam verzoeken eenige oogenblikken op het kantoor te komen, stond hij wel terstond op, om te gaan, maar er kwam toch iets wreveligs in zijne oogen en ik meende zelfs een vloek te hooren. Terwijl hij met de uiterste wellevendheid de honneurs zijner tafel waarnam, ontviel hem soms op harden toon een woord van afkeuring over een weinig beteekenend verzuim bij de bediening of bij de bereiding van eenen of anderen schotel. Zijn kind zat naast hem; dat moest altoos naast hem zitten; onophoudelijk keuvelde, lachte en snapte hij met haar; hij prees haar duizend malen en vroeg mij, of ik ook zulk een klein, lief Marietje had. En toch, toen het kind, ik weet niet meer waarom, verdrietig werd en begon te huilen sloeg hij een toon aan zoo barsch, als van een korporaal die zijne recruten exerceert en drong er op aan, dat het kind verwijderd en uit de kamer zou gebracht worden.
Hij kwam mij voor als een ruiter, die slechts met alle inspanning zijn paard in den toom en zich zelf in den zadel houden kan. Hij scheen zich in zijne ontwikkeling op alle punten gelijk gebleven te zijn. Nog altoos was hij ernstig, nog altoos stout in zijn oordeel, aan alle kanten radicaal. Ons ge-
{==536==} {>>pagina-aanduiding<<}
sprek viel op de wet op 't lager onderwijs. Het was in den tijd van het voorstel de Brauw. Hij trok er heftig tegen te velde, maar zag er eene regtvaardige straf in voor de zwakheid, waarmede de liberalen in 57 aan het drijven der kerkelijke partij hadden toegegeven. Daardoor was de wet, meende hij, nog altoos te bekrompen en te kerkelijk gebleven. In plaats van de school geheel te emanciperen, had men de kerk vergund, haar nog ten minste om één been een strik aan te leggen, waarvan de koord, naar gelang der omstandigheden, aangehaald of losgelaten worden kon. Die koord, meende hij was de in de wet voorgeschrevene strekking van het onderwijs. ‘Waartoe,’ vroeg hij, ‘dienen dan toch die woorden christelijke en maatschappelijke om de hoedanigheden der dengden aan te wijzen, die het kïnd in de school op zal doen? Zijn er misschien ook deugden, die niet christelijk, die niet maatschappelijk zijn? En dan spreekt men van deugden! Alsof men nooit geleerd had dat de deugd één is, zoodat men niet ten halve deugdzaam kan zijn en weer ten halve ondeugend. De deugd is immers een beginsel, eene gemoedsgesteldheid, eene gezindheid. Waar ze aanwezig is, en in die mate, waarin zij aanwezig is, zal de mensch al zijne plichten betrachten zonder uitzondering.
‘Waar ze niet aanwezig is, daar dwaalt en faalt hij ook aan alle kanten. De eene helft van zijne plichten wèl en de andere niet te betrachten, is eene zedelijke ongerijmdheid. Zedelijk ongerijmd is het mitsdien, om de deugd te verbuigen in het meervoud. Het is waarlijk, of men in 57 nog in de kinderschoenen van het oude Nutsonderwijs heeft willen wandelen. Waartoe die geheele alinea over de zedelijk vormende strekking van het onderwijs in de school? Opvoeding is niet de taak van de school, maar van het huisgezin. Het werk der karaktervorming berust niet bij den onderwijzer, maar bij de ouders. Daarenboven is het een ongerijmdheid, eene zielkundige ketterij, aan het onderwijs eene willekeurige strekking, hetzij in deze, hetzij in gene richting, te willen voorschrijven. Die strekking hangt af van den vormenden invloed, welken eenige leerstof uit haren aard bezit. De wijze, waarop deze laatste wordt medegedeeld, hangt weer uitsluitend af van het karakter des onderwijzers. Wilt ge daarom, dat de school eenen zedelijken invloed op hare kweekelingen zal uitoefenen, kies dan zorgvuldig uwe leervakken uit, bepaal nauwkeurig de grenzen, binnen welker omtrek het onderwijs zich

{==537==} {>>pagina-aanduiding<<}
zal moeten bewegen, zie vooral toe op de regtschapenheid der onderwijzers zelve. Als gij al deze dingen in goede orde hebt, dan behoeft gij de school niet meer voor te schrijven, wat zij in zedelijk opzicht van uwe kinderen maken moet, of niet maken moet. Voor zoover zij dit vermag, zal zij hare kweekelingen van zelf goed maken; zij zal niet anders kunnen. Als de boom goed is, brengt hij goede vruchten voort.’
Die manier van zien en spreken beviel mij maar ten halve. Ik ben niet van de fijnen, maar zou ze toch ongaarne opzettelijk willen ergeren. Die menschen dweepen en overdrijven, maar in twee dingen hadden ze, ten minste naar mijn toenmalig inzicht, wezenlijk gelijk. Vooreerst: dat Nederland een Christelijk land is en dit karakter ook in zijne wetten moet openbaren. En voorts: dat de godsdienst en dus bij ons het christendom de ziel der opvoeding wezen moet. De logica van mijnen vriend kon ik niet ontzenuwen. Ik moest erkennen, dat ze zuiver en alzoo voor elke met haar strijdige meening, ook voor de mijne, vernietigend was. Juist daarom echter maakte ik mij meer of min driftig en legde de beide genoemde stellingen, alsof ze onomstootelijk waren, bij wijze van praktische of moreele hindernissen in zijn spoor.
Met de meeste bedaardheid hoorde hij mijne warme expectoratie aan. Hij scheen die bedenking wel verwacht en kracht genoeg te hebben, om haar te weerleggen. De in mijn oog zoo zware blokken scheen hij met één stoot van zijn voet op zijde te kunnen schuiven.
‘Nederland een Christelijk land, het Christendom de ziel der opvoeding: dat zijn schoone en groote woorden,’ antwoordde hij. ‘Ongelukkig zijn 't ook maar woorden, enkel woorden, louter holle klanken, niets dan een mond vol wind. Ik geloof, dat gij een ander naspreekt, zonder over den zin uwer woorden zelf recht te hebben doorgedacht. Van wat gewicht zijn toch die beide zoogenoemde beginselen in de onderwijs-kwestie? Wat heeft in den grond der zaak de schoolles met uwen godsdienst te maken? Zou uw kind er minder goed om leeren lezen, schrijven en rekenen, als het woord christelijk niet in de schoolwet stond? Indien wij werkelijk eene christelijke natie zijn, zullen we ophouden het te wezen, wanneer wij voortaan weigeren te pas en te onpas met ons christendom te schermen? En als wij het niet zijn, zullen

{==538==} {>>pagina-aanduiding<<}
wij het dan worden door het woord christelijk in onze schoolwet te zetten?
Nederland eene christelijke natie; zal ik u mijne gedachten daarover zeggen? Die bewering hond ik voor een laffen leugen en een kalen bluf. Zij berust op zelf bedrog of op onkunde. Een van tweeën is zeker: òf men heeft het zóó lang beweerd, tot dat men het eindelijk zelf is gaan gelooven; òf men heeft nog nooit geleerd, dat godsdienst leven is en wart nu het christendom, of liever de christelijkheid, waarop men roem draagt, onder eene partij begrippen en gebruiken, die den naam van christelijk hebben verkregen, omdat zij in den loop der tijden in het christendom eene schuilplaats vonden, tot een zonderlingen hoop van dogmatiek en bigotterie bijeen. Nederland een christelijk land! Wat is er van aan? Of liever, wat meent gij er meê? Wilt gij daarmeê zeggen, dat in Nederland het geweten gaat hoven de beurs; dat onze politiek naar buiten fier en waardig, voor het binnenland eerlijk en trouwhartig is; dat in al onze regeringskringen, hooge en lage, de zedelijkheid van het volkskarakter zwaarder weegt, dan de bevordering der welvaart; dat in onze samenleving de goede trouw op den troon zit en dat al de standeu onzer maatsçhappij met een edelen geest van näijver in het goede zijn bezield? Ik zie, dat gij het wel beter weet, want gij glimlacht. Ik zou er om kunnen schreien. Neen! als gij ons land christelijk noemt, dan denkt gij aan gansch andere dingen dan aan zielenadel en reinheid van zeden. Gij denkt aan eene nietswaardige dogmatiek en aan eene armzalige bigotterie.
Nederland is christelijk, zegt gij; want men gelooft er algemeen, dat de godheid een enkelvoudig wezen is en doet zijn best, om haar te aanbidden onder den naam van Vader; men zegt, dat Jezus de Christus is, die in de wereld komen zou, al begrijpt men van die uitdrukking ook zoo goed als niets; men schermt er met bijbelplaatsen; men maakt er veel vertoon met zijne kerken; men houdt er een heirleger van geestelijken en predikanten op na; men heeft er eene massa zoogenaamde stichtelijke lectuur; men spreekt er veel over godsdienst en kerk; en men twist er nog meer over. Dat is alles. En dat is geheel iets anders, dan godsdienstig, dan christelijk te zijn. Ja, als het koningrijk der hemelen was gelegen in woorden of in ceremonies, dan was het wat anders. Dan zoudt gij gelijk heb-
{==539==} {>>pagina-aanduiding<<}
ben en ten minste op dat punt de schoolwet ook praktisch kunnen verdedigen.
Want eene kerkelijke, eene dogmatische, eene bigotte natie, dat zijn wij. Een paar staaltjes ten bewijze. Gij weet: ex ungue leonem. Gij herinnert u zeker nog wel, - ik geloof, dat het omtrent te gelijk met de schoolwet verschenen is, - den befaamden roman van Elise, getiteld: de dertiende, de heele wereld sprak er toen over; wie het niet gelezen had, kon in geen fatsoenlijk gezelschap verschijnen. Welnu! ik vraag u, of het niet godgeklaagd is, dat zulk eene begaafde schrijfster geen beter middel wist, om de aandacht van het publiek te trekken, dan door te spreken over zijne godsdienstige richtingen en kerkelijke twisten? En als gij dit niet met mij eens zijt, maar de strekking van haar boek veeleer billijkt, dan geloof ik daarom toch nog niet, dat gij, ter wille hiervan, de onbescheidenheid zult goedkeuren, waarmede zij het private leven van eenen geheelen, toch achtbaren stand heeft blootgelegd. Indien onze natie christelijk ware, zou zij zulk een boek niet verslonden, maar weggeworpen hebben. Zij heeft het gelezen, met belangstelling gelezen, als een specie van een godsdienst-roman gelezen, omdat ze, ik zeg niet christelijk, maar kerkelijk en dogmatisch is. Uit mijne eigene ondervinding kan ik eene soortgelijke, nog sprekender proeve bijbrengen van den verderfelijken invloed, welken die richting van ons volksleven op ons karakter te weeg brengt. Voor een paar jaar, - ik was op reis naar Leipzig, - zat ik op een schoonen zomermiddag in de ruime zaal van het hotel Victoria te Bingen. Daar had ik gelegenheid onwillekeurig een gesprek af te luisteren tusschen twee aanzienlijke inwoners van eene onzer provinciesteden. Zij waren vrienden. Zij reisden voor hun vermaak. Zij hadden zich vergast aan de keurige schotels, die dit hotel zijnen gasten pleegt voor te zetten. De Rijn breidde zijn breeden waterspiegel voor hen uit en fonkelde in den zonnegloed. De oude toren van Rudesheim sprak van vervlogen tijden. Het rijke groen der heuvelen lachte hen
tegen. De spoortrein rolde onder hunne voeten voorbij. Een wereld vol kracht en leven, vol poëzij en sage, frisch en geurig, lag voor hen, drong zich, om zoo te zeggen, met geweld aan hen op. Maar ze waren blind voor al die heerlijkheid. Zij hadden geen oor voor al die zoete toonen. Noch de waternimf, noch de berggeest, noch

{==540==} {>>pagina-aanduiding<<}
het zwaard van den Romein, noch de ijzeren handschoen van den ridder, noch het donderend geraas der hedendaagsche stoomnijverheid was bij machte, de poort van hun hart open te breken. Want die was dichtgegrendeld door hunne dogmatiek. Zij waren met hunne gedachten in de kerk, in hun eigen kerk, ieder onder 't gehoor van zijn eigen predikant en de een was modern en de ander orthodox en ze redeneerden over de leer en ze werden er warm bij en ze vergaten hunnen Johannisberger en ze lieten hunne havanas uitgaan en ze maakten zich driftig, en de gal liep hen over, en...ik stond op en ging heen. Ziedaar, dacht ik, het christelijke Nederland; men moet een geboren Nederlauder wezen, om zoo absurd te worden.
“Nederland een christelijk land!” zoo ging hij voort, ‘wanneer ik in aanmerking neem, dat eene strikte opvolging van de allereerste beginselen der zedelijkheid voldoende is, om iemands maatschappelijke positie te bederven, dan begrijp ik niet, hoe men den moed kan hebben, zulks te beweren. Gij zult niet stelen: dat gebod is duidelijk. Als wij ernst maakten met dat gebod, zou er van stonden aan eene omwenteling, eene wedergeboorte in kerk en staat plaats hebben. Uw ja zij ja, uw neenzij neen! Dat voorstel is niet vatbaar voor redetwist en wie den moed heeft dit na te leven, kan in een enkelen dag martelaar worden, kan morgen afgezonderd wezen van de wereld en tevens meer dan overwinnaar zijn, daar hij geen anderen steun heeft dan God. Gij zult niet echtbreken: dat woord sluit eene oefenschool van heiligmaking in zich, waarmede een nieuw kloek geslacht zal zijn gevormd, waarmede het vraagstuk van de vrijmaking der vrouw zal zijn opgelost, waarmede het paradijs zal terugkeeren in deze zondige wereld.
‘Wij zouden eene christelijke natie zijn! En onze godgeleerdheid is een toren van Babel, onze geneeskunst een onmetelijk hospitaal, onze regtsgeleerdheid een heirleger, dat op de ongeregtigheden zijner medeburgers aast, het leger en de armenzorg verslinden millioenen bij millioenen! Neen! liever dan Nederland een christelijk land te noemen, schrijf ik het den raad van Jezus voor: word wedergeboren, of gij zult het koningrijk der hemelen zelfs niet zien.’
Bij dien bitteren uitval viel ik mijn vriend in de rede. Ik was verstoord en nog meer verwonderd. Zulke dingen had ik van hem niet verwacht. Ik meende, dat hij een streng regtzin-
{==541==} {>>pagina-aanduiding<<}
nige opvoeding had genoten, en menschen van zulk een verleden, al zijn ze later ook nog zoo liberaal geworden, plegen op de punten, waarover wij spraken, vrij wat kitteloorig te zijn. Ik moest aan mijn gevoel lucht geven en deed het misschien niet op de meest gepaste wijze. ‘Mensch!’ riep ik hem toe, ‘gij belastert uw land en uw godsdienst. Gij zijt een pessimist en ziet enkel zwarte vlekken, terwijl gij uw oog voor de lichtzijden sluit. Gij zijt een ongeloovige en zult wel bij Busken Huët, bij Pierson en bij den Dageraad ter schole zijn gegaan. Even als deze, gelooft gij waarschijnlijk aan geen God en geen geweten meer. Gij zijt ook al een van die ultra's, die meenen hunne vrijzinnigheid door niets beters te toonen, dan door op de kerk te schelden, den bijbel te minachten en op het gebed te smalen.’
‘Draaf niet zoo door,’ antwoordde hij mij, en er legde zich een lach om zijne lippen, ‘draaf niet zoo door, want gij vergist u aan alle kanten. Ik ben geen pessimist, maar wil eenvoudig de werkelijkheid onder de oogen zien. Ik ben een vriend van de moderne richting, maar volstrekt geen ongeloovige in de door u bedoelde beteekenis. De afdwaling van Huët en Pierson betreur ik, zoowel om hun persoon als om de zaak die ze hebben voorgestaan. Op de kerk schimp ik niet; ik ga er zelfs heen; ja, gij zult nog vreemder opkijken, als ik u zeg, dat ik diaken ben. Zelfs houd ik mij wel eens op met stichtelijke lectuur. De woorden, die u hebben geërgerd, heb ik van morgen nog gelezen in een godsdienstig dagboek, in het Morgenlicht. Zij zijn van een man vol des geloofs en des heiligen geestes, van Roorda van Eysinga. Gij ziet dus, dat ik geen vijand van den godsdienst ben en dat gij over deze dingen in alle bedaardheid met mij spreken kunt. Maar blijf dan om 's hemels wil ook zelf bedaard en laat u niet vervoeren door eene ongegronde vrees voor godloochenarij, die veel minder voorkomt, dan men oppervlakkig zou meenen. Nog beter, laat ons liever over wat anders praten. Geen zwaar dispuut, maar eene lichte causerie. Heugt u den tijd nog, toen we te zamen op het bureau der directie werkten? Wat waren dat prettige, zorgvrije dagen! Ik moet u nog vertellen, hoe ik mijne carrière heb gemaakt. En van mijne vrouw Gij weet er nog niets van, niet eens, hoe ik haar gekregen heb.’

{==542==} {>>pagina-aanduiding<<}

En hij begon te vertellen en hij vertelde maar door en kwam van het een op het ander, tot ik er alles van wist. En daar het voorbeeld aanstekelijk is, werd ik ook openhartig en legde hem mijne positie uit, deed opening van mijne zaken en kwam met mijne hartsgeheimen voor den dag.
Was het nu een natuurlijk gevolg van deze vertrouwelijkheid, of van de invallende schemering, 't welk mij zoo stoutmoedig maakte? Ik besloot eene poging te wagen, om het geheim van zijn karakter te doorgronden. Zulk eene gunstige gelegenheid kwam misschien nooit weerom. Met dit doel begon ik, en ik meende het eigenlijk maar ten halve, zijn geluk te prijzen.
‘Vriend!’ zei ik, ‘wat zijt gij een gelukkig man! Gij hebt eene eervolle en niet al te drukke betrekking; eene lieve vronw en een aanvallig kind; vermogen genoeg, om u ruim te bewegen; gij geniet de achting uwer medeburgers; gij hebt zin voor kunst en wetenschap, een open oog en een warm hart voor 's lands belangen. Waarlijk, zoo veel talenten en zoo veel voorspoed, een leven te gelijker tijd zoo werkzaam, zoo veelzijdig en zoo rustig, valt niet aan elk te beurt.’
Gaarne had ik den indruk willen bespieden, welken mijne onverwachte lofrede op hem maakte; maar de duisternis belette mij de uitdrukking zijner gelaatstrekken waar te nemen. Evenwel meende ik het geluid van eene zucht te hooren, toen hij mij antwoordde: ‘Gij hebt gelijk, het loopt mij meê in de wereld; maar een voorspoedig is nog niet altoos een gelukkig man. Het leven is toch altoos eentoonig. Er blijft iemand steeds iets te wenschen over. Het beteekent zoo weinig, een mensch te zijn!’
Kom, dacht ik, ik heb hem op den goeden weg; en ik nam, mij voor mijn voordeel te vervolgen.
‘Er is naar het schijnt,’ zeide ik, ‘iets, dat u hindert. Hebt gij een tegenzin in uwen werkkring? Plaagt u de eerzucht en wilt gij nog hooger op? Is uw huiselijk leven minder gelukkig, dan het schijnt? Hebt gij u over uwe vrouw te beklagen? Lijdt uw kind misschien aan een verborgen kwaal? Of hebt gij onvoorzichtig gespeculeerd en een gedeelte van uw geld verloren?’
Ik wist wel, dat het aan niets van dat alles haperde. Zijn kwaal zat niet van buiten, maar van binnen. Maar ik vreesde, hem schuw te maken, wanneer ik het rechte punt aanroerde.

{==543==} {>>pagina-aanduiding<<}
Uit eigen beweging moest hij er meê voor den dag komen. In eene zekere onrustige spanning wachtte ik dan ook zijn antwoord af. Dat zou mij, zoo hoopte ik, zijn gemoedsbestaan verklaren.
Men oordeele over mijne bevreemding, toen hij mij verraste met de wedervraag: ‘Gelooft gij ook aan spoken?’
Ik was overtuigd, dat hij mijn opzet vermoedde en mij op een dwaalspoor trachtte te brengen. Daarom werd ik knorrig en bestempelde zijne vraag met den naam van oudewijvenpraat. Ik luisterde dan ook maar met één oor, toen hij mij de zaak wou gaan openleggen.
‘Ja,’ zeide hij, ‘gij hebt gelijk; er kwelt mij iets. Maar het zit hem niet in mijn vermogen, of in mijn gezin, of in mijne betrekking, doch in mijn huis. Dit huis deugt niet. Anders zou ik u wel logement hebben aangeboden. Maar ge zoudt hebben moeten slapen in een vertrek, waarin ik het zelf niet wil of durf. Het spookt hier.’
‘Kom, kom,’ zeide ik, ‘gij wilt den gek met mij steken. Gij weet wel beter. Spoken! wat verstandig mensch gelooft er aan spoken? Een man als gij, een discipel van Opzoomer, die aan geen wonderen gelooft en alles natuurlijk wil verklaren!’
‘Moet een spook,’ vroeg hij, ‘dan juist een wonder wezen? Ik wenschte wel, dat ik mij bedroog; maar kan de dichter geen gelijk hebben, als hij verklaart, dat er veel tusschen hemel en aarde wezen kan, waarvan wij menschen niet weten? Ik ten minste heb, zoo lang mij heugt, aan spoken geloofd. Als ik een Duitscher was, zou ik zeggen, dat ik altoos eene ahnung van eene geestenwereld heb gehad. Dat dagteekent al uit mijne kinderjaren. Ook mijn ouderlijk huis stond als spookhuis te boek. Er zou daar soms eene witte dame gezien worden. Levendig herinner ik mij den angst, dien dit verschijnsel, hoewel ik het nooit zag, mij meer dan eens heeft aangejaagd. Wel twintigmaal ben ik 's nachts wakker geworden, terwijl ik mij verbeeldde, dat er zich iemand over mij heenboog en hoorde dan, wèl een bewijs dat ik mij niet bedrogen had, mijne gordijnen dicht vallen en het ruischen van een slepend kleed als of iemand zich haastig verwijderde. Tweemaal heb ik mij vermand en sprong onmiddelijk het bed uit, om te zien, wie of wat dat toch wel wezen mocht. Maar te vergeefs; alles was stil en ik zag niets. Iets soortgelijks nu heb ik in dit huis weergevonden.’

{==544==} {>>pagina-aanduiding<<}

Met open mond keek ik hem aan. Zou hij het werkelijk meenen?
‘Ik wou u wijzer hebben,’ sprak ik. ‘Zoo veel te hechten aan het product eener verhitte kinderverbeelding! Het zal hier wel zijn als in al onze groote steden. Het is een oud huis en dan moet het er spoken. Men hoort in zulke huizen, vooral in dicht aaneengebouwde straten, duizend geluiden, waarvan men de oorzaak onmogelijk na kan sporen, omdat zij, op eenen verren afstand ontstaan, van huis tot huis worden voortgeplant. Of uwe dienstboden spelen u parten. Of het spook zit in uwe eigene verbeelding.’
‘'t Is waar,’ antwoordde hij, ‘mijne waarneming berust enkel op 't gehoor en dat is bedriegelijk. Evenwel wil geene enkele van uwe oplossingen hier sluiten. Belendende gebouwen zijn hier niet; mijn huis staat vrij. In een kwaden reuk staat het ook niet; 't is hier eerst unheimlich geworden, sedert wij het hebben betrokken. Mijne vrouw en ik zijn de eenigen, die er van weten; aan de dienstboden is het onbekend. Wij zullen wel zorgen er geen gewag van te maken, want wij hebben besloten, het huis te verkoopen, zoodra er eene goede gelegenheid voor is.’
‘Maar, mijn God!’ riep ik uit, ‘gij spreekt in ernst. Zeg mij dan toch, wat gij bedoelt.’
‘Geduld!’ antwoordde hij, ‘schenk u eerst eens in voor den schrik en steek nog eene versche sigaar op. Hier hebt gij een planter, goed soort. Ik zal 't u vertellen.’
‘Dit huis,’ zoo begon hij, ‘heb ik aangekocht uit de nalatenschap van een ouden majoor, die het zelf vóór mij bewoond heeft. Het was een echt soldaat, een van die oude krijgers uit den Java-oorlog, lang, gespierd, met kort wit haar, een zwaren dikken knevel, in alles streng, stipt en barsch, een man van ijzer. Honderd maal heb ik hem in de societeit ontmoet en meer dan eens hem hier aan huis bezocht. Hij was ongetrouwd en zonder familie. De huishouding was in handen van twee dienstmeiden. Persoonlijk werd hij bediend door den zoon van zijn ouden oppasser. Hij leed aan het graveel en is er na eene uiterst smartelijke operatie ook aan gestorven. Gij hebt bij uwe aankomst dien vooruitstekenden vleugel van dit huis wel opgemerkt? Die kamer is de getuige geweest van zijne duldelooze pijnen. Het was, zoo als ik u reeds zeide, een man

{==545==} {>>pagina-aanduiding<<}
van ijzer en staal. Toch moest die strakke wilskracht buigen voor de pijn. Meer dan eens heeft hij mij verzekerd, dat enkel godsdienstige overwegingen hem van den zelfmoord terug hielden. Welnu, die oude krijgsman, die gramme, barre lijder, schijnt nog niet te hebben uitgeleden. 's Avonds laat en midden in den nacht, heb ik den zwaren en vasten stap gehoord, waarmede hij, bij eenen nieuwen aanval zijner kwaal, terwijl het benauwde zweet hem van het voorhoofd droop, luid kermende die kamer placht op en neêr te gaan. Dat kermen en kreunen houdt mij niet zelden den slaap uit de oogen.’
Die kinderpraat ergerde mij. Ik viel hem in de rede.
‘Louter verbeelding,’ riep ik uit. ‘Juist, omdat gij hem zoo goed gekend hebt, verbeeldt gij u nog hem te hooren. Wees een man, onderzoek de zaak in koelen bloede, en ik wed, dat gij het verschijnsel op het spoor zult komen. Als gij den ouden majoor weer meent te hooren, ga die kamer dan eens binnen en ge zult haar stellig ledig vinden Beproef het eens de meubelen zóó te plaatsen, dat het regelmatig op- en neêrgaan niet mogelijk is en gij zult 's morgens geen enkel stuk verzet vinden.’
‘Dat alles heb ik gedaan, mijn vriend; maar wat baatte het? De zaak werd er niet anders door. Nog altoos jaagt mij, soms verscheiden nachten achtereen, datzelfde akelige spookgeluid angst aan. Gij noemt het verbeelding; mijne vrouw noemt het ook zoo. Zij verneemt wel eens een of ander geluid: maar dat zal het kraken van eene plank, het krimpen of uitzetten van een meubelstuk zijn, meent zij. Een geregelden voetstap, het kermen van een mensch, dat kan zij er ten minste niet in hooren. Eens echter heeft zij het even goed gehoord en was er evenzeer van ontsteld, als ik zelf.
‘Ik zei u straks den ouden majoor bijzonder goed gekend te hebben; inzonderheid was ook zijne stem mij gemeenzaam. Zonder zwaar of forsch te zijn, was zij scherp en doordringend, juist voor het kommando in de open lucht geschikt. Welnu! het mag omtrent een jaar geleden zijn, toen wij, mijne vrouw en ik, bij ons kind, dat ongesteld was, waakten. Het arme wichtje had veel pijn; het kermde en kreunde, het kreet en schreide, dat wij er haast wanhopig onder werden. Daar klonk uit die kamer plotseling de scherpe stem van den majoor en riep een enkel woord, het woord: stil! Toen schrikten wij beiden; mijne

{==546==} {>>pagina-aanduiding<<}
vrouw zoo goed als ik. De haren rezen ons te berge. Wij zagen elkâar met ontzetting aan. Het kind werd stil en hield op met schreien. Ik moet u bekennen, dat ik toen den moed niet had, om de zaak te onderzoeken en in de kamer te gaan.’
Hie zweeg mijn vriend, en ik zweeg ook.
Zijne overtuiging scheen vast te zijn en ik kon haar toch niet deelen. Al wat ik er tegen had kunnen inbrengen, had hij straks al ontzenuwd; toch waagde ik nog eene andere verklaring.
‘'t Zal een voorbijganger zijn geweest,’ zeide ik.
Alwêer dezelfde verklaring, die mijne vrouw er later aan poogde te geven. Mijn angst, beweert zij, had haar meêgesleept. Pas had ik die stem gehoord, of ik was opgesprongen en had geroepen: o God! de majoor! En toen had de ontzetting ook haar aangegrepen; de schrik had haar, zenuwachtig als ze was door het waken en door de zorg over ons zieke kind, overmeesterd en zij was lafhartig genoeg geweest, om ook bang te worden voor een spook; 't was een voorbijganger geweest. Maar ik zeg, dat dit onmogelijk is. 's Nachts na twee uur gaat hier niemand meer over de straat. Ook zouden wij zijne voetstappen op de steenen hebben moeten hooren. Daarenboven is ons erf van de straat afgesloten en deze kamer, want hier zaten wij, door den tusschenliggenden tuin er zoover van verwijderd, dat hier vrij wat meer gebeuren moet, dan het schreien van een kind, eer men het dáár zou kunnen hooren.
‘Maar kom aan!’ ging hij voort, ‘het is laat geworden. Gij weet nu, waarom ik u van nacht niet bergen kan. Mijne vrouw wacht ons achter met de thee. Ik zal u straks zelf naar uw logement brengen.’
Het duurde dien avond lang, eer ik den slaap kon vatten. Zijne geschiedenis hield mij wakker. Zijn geheim, het echte geheim, had hij klaarblijkelijk voor mij willen verbergen. En toen ik den volgenden morgen zijn huis voorbij reed, sprak ik in mij zelven: neen! hij is niet gelukkig; maar wat schort er toch wel aan?

Misschien zou dit raadsel mij nooit zijn opgelost, wanneer mijne zaken mij niet genoodzaakt hadden voor eenige weken dien zelfilen kant uit te reizen. De stad, waar mijn oude vriend

{==547==} {>>pagina-aanduiding<<}
woonde, moest ik weer passeeren en schoon ik nu, door de uitbreiding van ons spoorwegnet, daar geen nacht behoefde te blijven liggen, besloot ik toch tot die tijdverspilling, enkel, om mijn man nog eens op te zoeken.
Ik kwam er aan op een van die heldere namiddagen, waarop het najaar ons soms vergasten kan. Terwijl ik langzaam van het station naar mijn logement opwandelde, ontmoette ik mijn vriend in eigen persoon. Reeds bij den eersten opslag zag ik, dat hij verouderd, maar ook veranderd was. Zijn haar was vergrijsd, zijne wang verbleekt. Maar er lag een heldere glans in zijne oogen en rust over zijn aangezicht. Zijne houding verried die waardigheid, welke de bewustheid van zichzelf gelijk te zijn den mensch pleegt bij te zetten. De waardigheid, welke een strijder omkleedt, die met zware inspanning iets groots heeft tot stand gebracht. De waardigheid van iemand, die weet, wat hij waard is, omdat hij met mannelijken ijver naar een grootsch doel streeft.
Ook hij had mij reeds van verre herkend, trad met eenige drift naar mij toe en verwelkomde mij met een hartelijken handdruk.
‘Beter kon de fortuin mij nooit hebben gediend, dan door mij juist u te doen ontmoeten,’ riep hij uit. ‘Gij blijft van nacht toch hier? Gij moet met mij meêgaan; ik moet u spreken; ik heb u veel te zeggen.’
‘Gij zijt veranderd,’ antwoorde ik, ‘gij zijt inderdaad veranderd. Is er iets met u gebeurd, heeft misschien het spook....?’
De grimlach, die mijne woorden vergezelde, bestierf mij op de lippen bij den droevigen, haast smartelijken blik, dien hij op mij wierp. Ik werd ontroerd; ik begon een wezenlijk ongeluk te vermoeden.
‘Er is u toch geen kwaad overgekomen?’ vroeg ik. ‘Uwe vrouw, uw kind?’
Hij boog het hoofd. ‘Mijn kind, mijn eenig kind!’ zuchte hij.
‘Dáár,’ hij wees op de hooge boomen van de niet vèraf gelegen begraafplaats, ‘dáár slaapt het; voor acht weken heb ik er haar heen gebracht. Die vreeselijke cholera!’
Ik begreep hem. Ook hier had de doodelijke ziekte gewoed en zijn kind medegesleept.
Zwijgend wandelden wij voort, de barrière binnen, de straten door en stonden eindelijk voor zijne woning stil.

{==548==} {>>pagina-aanduiding<<}

't Was nog hetzelfde huis, nog altoos het spookhuis. Verwonderd zag ik hem aan.
‘Gij woont hier nog?’ vroeg ik. ‘Ik dacht.....Gij spraakt van verkoopen.....’
‘Dat is voorbij,’ antwoorde hij, ‘het spook is verdwenen; er is nu vrede in het huis; alles, alles is veranderd.’
Ik schudde onwillckeurig het hoofd. Ik wist niet, wat er van te denken. Want er was droefheid en tegelijkertijd berusting, bijna blijdschap in zijn toon.
Wij traden binnen. Met een handdruk en met een enkel woord condoleerde ik de arme moeder, van haar lieveling, van haar levensvreugde beroofd. Er welde een traan in mijn oog op.
‘Helaas! helaas!’ klaagde ik, ‘wat kan het leven zwaar zijn, wat is het geluk toch broos.’
De oogen der echtgenooten ontmoetten elkaâr met een blik zoo vol innige liefde en heiligen dank, dat ik dien onmogelijk anders vertolken kon, dan als eene afwijzing van mijn beklag. Het was, alsof zij mij zeggen wilden: uw oordeel is ten eenenmale onjuist; maar het is geen wonder, want gij weet niet, wat er in ons omgaat.
‘Gij wandelt hier in raadselen, vriendlief!’ zeide de man; ‘wij komen u vreemd voor; 't verwondert u, dat wij met uw klaaglied niet instemmen; 't bevreemdt u, ons zoo kalm, zoo gelukkig te zien. Welnu! wij zullen het u verklaren. Ik weet niemand, aan wien ik liever mijn gevoel wil uitstorten.’
‘Vooreerst,’ ging hij voort, ‘blijft gij hier en kunt hier ook veilig logeeren. Ik zeide u immers, dat het spook verdwenen is? Ik zal uwe bagage laten halen en gij zult ons een welkome en dierbare gast zijn.’
Ik nam in zijn voorslag genoegen, en het duurde niet lang, of wij zaten vertrouwelijk om de theetafel bijeen.
‘Kom!’ sprak mijn vriend, ‘ik zal u nu den sleutel van mijn gansche leven in handen geven. Ik heb het wel bemerkt, dat gij er reeds lange jaren naar gezocht hebt. Ik alleen bezat dien en bewaakte hem met achterdocht. Nu is hij ook in handen van mijne lieve vrouw gekomen en zij zal 't niet euvel duiden, dat ik u als derde in ons verbond ga opnemen.’
En nu volgde er een verhaal van innerlijke levenservaringen, in menig opzicht belangrijk genoeg, om den titel van bekentenissen te dragen, indien de luister van twee beroemde namen

{==549==} {>>pagina-aanduiding<<}
de toepassing van dit woord op de zielsgeschiedenis van een vergeten burger niet, als eene aanmatiging, zou verbieden.
Het uiterlijk zoo kalme en eenvormige leven van dezen man had een innerlijk leven verborgen vol worsteling, angst en lijden. Daar was strijd geweest; een strijd tusschen oude begrippen en nieuwe denkbeelden, tusschen de oude bijbelsche wereldbeschouwing en de nieuwe wetenschap; een strijd ook tusschen verstand en hart; een strijd tusschen het beter en het lager ik; een strijd, die slechts door den tijdigen invloed eener bittere beproeving tot een goed einde werd gebracht.
Het verhaal van mijn vriend ving aan met eene schets zijner kinderjaren.
Hij had eene vrome, min of meer orthodox gekleurde opvoeding genoten.
Zijne ouders waren beide ernstige en vrome menschen, maar terwijl de vroomheid van zijn vader het karakter van strenge zedelijkheid droeg, was die zijner moeder, schoon sterk piëtistisch gekleurd, van milder en inniger aard. De kerk mocht ze nooit verzuimen; zelfs eene lichte ongesteldheid kon haar niet beletten, de openbare godsdienstoefening bij te wonen. De Bijbel was voor haar een heilig boek; zij sprak er nooit over dan met hoogen eerbied en las het enkel in stille afzondering. Het hart, meende zij, moest kalm zijn en mocht door geene wereldsche gedachten worden afgetrokken, wanneer het zich gereed maakte om naar Gods woord te hooren. Groot gewicht hechtte zij aan de uitoefening der liefdadigheid. De christelijke liefde zocht zij inzonderheid in weldadigheid jegens armen. De armen, placht zij te zeggen, zijn Jezus' erfgenamen; wat men aan hen doet, dat doet men aan den Heer. Nooit klopte er dan ook een arme te vergeefs aan hare deur; nooit behoefde iemand ongetroost weer heen te gaan. Beter, zoo was haar spreuk, tienmaal iets aan een onwaardige gegeven, dan eenmaal eene aalmoes geweigerd, die werkelijk noodig was. Maar bovenal hechtte zij groote waarde aan het gebed. Reeds in hunne vroegste jeugd, leerde zij zelf hare kinderen bidden en maakte het voor dezen, even als voor zich zelf, tot eene dagelijksche gewoonte. Nooit bleef een gebed onverhoord, meende zij; altoos bracht het een zegen met zich en de eenige les, die zij hen met nadruk op het hart bond, wanneer zij het ouderlijke huis ver-
{==550==} {>>pagina-aanduiding<<}
lieten, om de wereld in te gaan, was die, van nooit het dagelijksche gebed te verzuimen.
Zulk eene opvoeding droeg natuurlijk vruchten. Onder zulk eene omgeving moet het kinderhart wel vroom worden, tot dweepens toe. De gedachte aan God, zoo verklaarde mijn vriend dan ook, was hem zóó gemeenzaam geworden, dat ze hem nooit verliet. Van dien tijd zijns levens kon hij in vollen nadruk zeggen, dat hij met God wandelde, dat hij altoos een gevoel had van Zijne tegenwoordigheid. Daar was geene kinderlijke zorg, of hij stortte haar uit in 't gebed. Geene vreugde, hoe klein ook, waarvoor hij Hem niet dankte. Geene fout kon hij begaan, zonder om vergeving te smeeken. Reeds op tienjarigen leeftijd gevoelde hij zich meer dan eens door de schoonheid der natuur, die in zijn oog een tempel was, waarin God woonde, gedrongen, om neêr te knielen en den Heer der Schepping te loven. Zelfs als hij kwaad deed, dacht hij aan God.
Hoe vreemd het menigeen ook voorkome, dat iemand met zulk een levendig Godsbesef nog kwaad zou kunnen doen, mijn vriend verklaarde zeer bepaald, dat zijn godsdienstig geloof nooit rechtstreekschen invloed op zijn zedelijk gedrag had uitgeoefend. Hoe levendig ook doordrongen van geloof aan Gods alweteudheid en rechtvaardigheid, dit geloof had hem toch maar uiterst zelden van een kwaad teruggehouden, waarvoor hij nu eenmaal neiging gevoelde.
Het spreekt van zelf, dat zijn Godsbegrip in die dagen zuiver transcendentaal was; want het was zuiver Bijbelsch. De wonderwereld van het Oude en Nieuwe Testament, dat was eigenlijk de wereld, waarin hij leefde. Een wonder was in zijn oog niets bijzonders. Hij beschouwde de geheele wereld als een dood werktuig in Gods hand. Naar zijne voorstelling wandelde God wel in de Natuur, maar leefde er niet in. Hij stond altoos tegen hem over. Bij God is niets onmogelijk: die spreuk vatte hij op in de meest volstrekte beteekenis; ook de meest onnatuurlijke en ongerijmde dingen waren in zijn oog gebeurlijk, als God het maar wilde. En dat deze ze ten eenigen tijde niet zou kunnen willen - zie, hij zou zich zelf van Godslastering beschuldigd hebben, wanneer zulk eene gedachte in hem was opgekomen.
‘In dien tijd,’ zoo verhaalde hij, ‘werd ons huis door eene zware

{==551==} {>>pagina-aanduiding<<}
ramp getroffen. Mijn jongste broeder kwam door een ongelukkig toeval om het leven. Dat was een slag voor ons allen. Mijn vader was diep ter neergebogen. Mijne moeder was bijna radeloos; want zij beschuldigde zichzelf, door onachtzaamheid tot dit onheil aanleiding te hebben gegeven. Welnu gij kunt er uit zien, hoe sterk, maar ook van welken aard mijn geloof aan God was, in die dagen heb ik meer dan eens, in vollen ernst om een wonder, om de herleving van dat kind gebeden. Daarna sloop ik naar de lijkkamer, ontroerd door de verwachting, dat mijn gebed verhoord zou zijn en ik het kind spelende in zijn doodkist zou zien zitten. En zoo menigwerf die verwachting weer was teleurgesteld, meent gij, dat ik dan twijfelde aan Gods macht? Neen, ik schreef die verijdelde hoop aan de zwakheid van mijn eigen geloof toe en beschuldigde mij zelfs, dat ik niet met genoegzame verzekerdheid en vertrouwen had gebeden. Als mijn geloof maar sterk genoeg was, waarom zou dan mijn gebed niet dezelfde kracht bezitten, als dat van Elia weleer bezeten had? Waarom zou ik dan niet vermogen, wat Jezus eenmaal vermocht? Nog op den dag der begrafenis, aan den rand des grafkuils, bracht dat geloof mij in verzoeking, om vooruit te treden, de dragers te bevelen, dat zij de kist zouden openen, mijn dooden broeder bij de hand te nemen, zoo als Jezus weleer met den jongeling van Nain had gedaan en hem in den naam des Heeren op te wekken. 't Was louter medelijden met mijne ouders, 'twelk mij op die gedachte bracht. En wat mij terug hield, haar uit te voeren? Allereerst de vrees van aan mijn broeder, die immers nu in den hemel bij Jezus woonde, een slechten dienst te bewijzen, door hem op nieuw aan de rampen en verzoekingen van dit leven bloot te stellen. En dan de angst, dat mijn geloof voor de proef zou bezwijken; zou dat niet een triomf voor het ongeloof zijn, waartoe ik het de gelegenheid niet mocht verschaffen?’
Ettelijke jaren verliepen zoo, zonder dat er eenige verandering in zijn gemoedsleven plaats greep.
Hij zal omtrent 17 jaar oud zijn geweest, toen hem eene brochure in handen viel, welke eene totale omkeering in zijne godsdienstige overtuigingen te weeg bracht.
Het was eene voorlezing van een onzer toenmaals liberale predikanten, maar die sedert op het toen ingenomen standpunt is blijven staan en nu bijna onder de orthodoxen te huis be-
{==502==} {>>pagina-aanduiding<<}
hoort. Zij bevatte eene korte maar heldere uiteenzetting der natuurbeschouwing van Oersted. Hier onthulde zich voor hem eene nieuwe wereld.
Hij had ook iets aan de natuurkunde gedaan; maar de kennis, op dit gebied verzameld, was op zich zelf blijven staan, zonder zijn Godsbegrip ook maar aan te roeren. Bij dezen man echter was natuurkennis, wijsbegeerte en godsdienst tot een geheel versmolten. Voor hem was de natuur in vollen nadruk eene openbaring van God. In haar geheel, zoowel als in hare deelen, zag hij de uitdrukking der gedachten van het Opperwezen. Niet alleen de wetten, die haar beheerschen, maar ook de stof zelve, waaruit zij gevormd is, elk geslacht, iedere soort van schepselen was in zijn oog de verwezenlijking van een denkbeeld der Godheid.
Die voorstelling lokte hem aan. Zoo werd de schepping een geheel, een Heelal. Zoo werd de doode stof bezield, in al hare vormen en verschijnselen bezield door eenen eenigen geest. Bij zulk eene beschouwing behoeft men de goden van Griekenland niet meer te betreuren.
Hij nam haar aan en zij wekte zijne denkkracht. Wat de predikant had verzuimd, dat deed hij. Hij trok uit deze praemissen de wettige conclusiën. Hij kon Gods gedachten niet scheiden van Zijn wezen. Het Ik der Godheid en hare ideën waren voor hem identisch. Zoo werd voor hem de schepping de openbaring niet alleen van Gods gedachten, maar van Zijn wezen, van Hem zelven. Zoo werd hem de natuur de tastbare vorm van den eeuwigen geest; zijn zelf geschapen lichaam, zijn orgaan, zonder 't welk Hij evenmin zou kunnen bestaan, als eene menschelijke ziel zonder vleesch en bloed. Het denkbeeld eener eenwige schepping trad daarbij op den voorgrond. De scheiding tusschen geest en stof was opgeheven. Elk willekeurig ingrijpen van God in de orde der natuur, dat wil zeggen: ieder wonder, in zijn oog onmogelijk geworden. Zelfs werd de gedachte daaraan uit zijn geest verbannen.
Wat van de natuur gold, dat leerde hem zijn godsdienstig geloof ook van de geschiedenis der wereld. Ook hier zag hij voortaan maar éénen factor: God. Ook zij werd hem een enkel, wèl gesloten, zich gestadig breeder ontvouwend geheel. Ook hier heerschten wijsheid, regel en orde, geen willekeur.
Hij dacht nog verder door. Indien deze wereldbeschouwing

{==553==} {>>pagina-aanduiding<<}
doorging, wat moest hij dan denken van den bijbel? Dààr vond hij eene geheel andere, juist tegenovergestelde wereld beschouwing. Die gansche reeks van bijzondere openbaringen, die aaneenschakeling van wonderen, zij rustte immers op de voorstelling van eenen God, die niet in, maar buiten de natuur en de wereld leeft; op de voorstelling eener natuur en menschenwereld, die wel verre van door de kracht Gods gedragen en door zijnen geest bestuurd te worden; zelfstandig tegen Hem over staat, door het gevoel harer zelfstandigheid weerbarstig geworden, zich tegen Hem verzet, en juist daarom van tijd tot tijd, door eenen krachtigen ruk tot haren plicht gebracht worden en door eene nadrukkelijke tuchtiging de hand van haren meester moet leeren voelen. Neen, daar mocht in den Bijbel godsdienst zijn uitgesproken, in alle deelen althans was dat zijn godsdienst niet meer. Het gezag, weleer aan dit boek toegekend als aan het uitgedrukte woord van God, was vernietigd. Het zweefde niet meer boven hem, als in de wolken, door goddelijken glans omstraald; het was een boek geworden als alle andere boeken en vroeg bescheiden eene plaats in de bibliotheek, naast zijne broederen.
Die omwenteling van zijne denkbeelden geschiedde niet met éénen slag, maar vond van lieverlede plaats. Zoo geleidelijk, zoo langzaam, zoo stil, zou ik haast zeggen, dat zij hem niet den minsten strijd kostte en dat hij bijna niet gewaar werd, hoe zeer hij was veranderd.
In dezen tijd begon hij het kerkgaan te verzuimen. Al wat hij dáár hoorde, was op het wondergeloof gebouwd, en hoe gemeenzaam, ja, hoe eigen zulks hem vroeger was geweest, het vond thans bij hem niet den minsten weerklank, ja boezemde hem soms tegenzin in. Den Bijbel sloot hij weg, maar als het boek zijner moeder bleef hij hem altoos dierbaar en nooit kon hij verdragen, dat er meê gespot werd. De gewoonte, om dagelijks te bidden, bleef. Evenwel onderging de inhoud zijner gebeden van lieverlede eene aanmerkelijke wijziging. Vroeger was ieder gebed steeds eene vraag geweest, in den eigenlijken zin des woords eene bede. Bij ieder gebed had hij een gevoel, alsof hij vroeg om iets, dat hij niet verdiende. De gedachte, dat de Almachtige 't hem even goed onthouden als geven kon, al waren het ook de noodzakelijkste dagelijksche levensbehoeften; dat Deze ieder oogenblik met volmaakte vrije

{==554==} {>>pagina-aanduiding<<}
willekeur met hem kon doen alles wat hem behaagde, die gedachte lag steeds op den achtergrond van zijn hart. Nu daarentegen scheen het, alsof het gevoel van afhankelijkheid aan het Opperwezen gedurig flauwer werd. Bij eene oppervlakkige beschouwing schijnt dat vreemd. God was nu inderdaad alles voor hem geworden; er bestond volgens zijne overtuiging in het Heelal geene enkele kracht, die niet eene kracht was van God. Zou daar niet redelijker wijze uit moeten volgen, dat hij zich nu ook altoos en in alles geheel in de macht van het Opperwezen gevoelde? Juist echter het geloof aan Gods macht, begon hem te gelijk met het geloof aan zijne willekeur te ontzinken. Alkracht, die bezat, die was Hij ongetwijfeld; maar of Hij ook de macht bezat, om over die kracht te heerschen en er ieder oogenblik willekeurig gebruik van te maken? Men ziet, de oudtheologische Adam leefde nog in hem. Men had hem van der jeugd af gewend, om het begrip van volmaakte willekeur met dat van God inéén te smelten. En het gevolg er van was, dat te gelijk met het eerste ook het tweede begrip den grond van zijn bestaan voor hem verloor. Kortom, hij liet van lieverlede de persoonlijkheid van God varen. Het leven nam in zijne voorstelling de plaats in van den levende. Hij was begonnen met de ijzeren wet van oorzaak en gevolg ook op God toe te passen. Zoodoende werd de Almachtige Heer van hemel en aarde in zijne voorstelling ten slotte niets meer, dan een zedelijk beginsel, verbonden aan eene zich zonder bewustheid ontwikkelende natuurkracht.
Men begrijpt, dat ieder gevoel van persoonlijke betrekking op God daardoor onmogelijk werd. Hij voelde zich verbonden aan het menschdom, aan de aarde, aan het heelal; hij was een lid van het oneindig geheel; maar hij voelde zich niet, ten minste niet persoonlijk verbonden aan den geest, die het schept en draagt. Ook hij was door God geschapen; maar of zijn aanzijn ook het uitvloeisel was van een bepaald besluit der Almacht, om aan dat schepsel, dat in de menschenwereld zijnen naam droeg, het leven te schenken? Hij was eene openbaring der onbewuste natuurkracht, ook van een misschien zich zelf bewust zedelijk beginsel; en dat waren op hunne beurt alle schepselen, ten minste alle menschen met hem. Maar zou dat alles hem het recht verleenen tot de onderstelling, dat zijn persoonlijk wezen en zijne persoonlijke belangen zeer nauwkeurig, door het Opper-
{==555==} {>>pagina-aanduiding<<}
wezen zóó gewild en zóó bestuurd werden, dat alles, wat hem aanging, enkel een uitvloeisel was van een wèlbewust en redelijk wilsbesluit? Daar had hij vroeger nooit aan getwijfeld. Nu daarentegen bezat hij op dit punt geen twijfel, maar een bepaald ongeloof.
Ik zeide straks, dat hij de gewoonte, om dagelijks te bidden, bleef aanhouden. Zóó was het aanvankelijk. Toen de grenzen van Gods persoonlijkheid in zijne voorstelling vervloeiden, toen hij van eenige persoonlijke betrekking tot het Opperwezen niets meer gevoelde, toen was 't met zijn bidden ook gedaan. Waar dit gevoel verstikt, daar is aan den godsdienst de wortel afgesneden. En even als een lijk niet meer ademen kan, zoo kan ook een mensch zonder godsdienst niet meer bidden.
Indien de een of ander hier genegen mocht zijn, om triomfeerend uit te roepen: ziedaar de wrange vrucht dier onzalige moderne richting; hier ziet men het weer, dat zij eindelijk ook den vroomste zijn God ontrooft: dan zou de man, op wiens voorbeeld men zich ging beroepen, de eerste zijn, om die gevolgtrekking met nadruk te bestrijden. Volgens zijne eigene verklaring had deze richting met zijn ongeloof niets te maken.
De pantheïstische begrippen, waaraan men onder den naam van moderne theologie zijn ongeluk zou willen wijten, hadden zich bij hem buiten den invloed dier laatste ontwikkeld; maar ook zij waren er onschuldig aan. Misschien zou eene minder orthodoxe opvoeding beter voor hem zijn geweest. Waarschijnlijk zouden de meer moderne begrippen zich dan vrijer en ongedwongener in zijne overtuiging hebben kunnen vestigen. Ze zouden in allen gevalle minder strijdlustig, meer veredelend zijn geweest.
Zij hadden beter aan hunne roeping kunnen voldoen. Terwijl hunne uitwerking zich nu hoofdzakelijk bepaalde tot opscherping van 't oordeel, zou dan door hun invloed het karakter zijn gevormd. Maar de oorzaak van zijn ongeloof ligt ook niet op dit gebied; die lag bij hem, zoo goed als bij ieder ander, op een gansch ander terrein.
De godsdienst is eene zaak van het gevoel, niet van het verstand. In het hart woont hij; dáár voert hij zijn strijd, dáár overwint hij of wordt hij overwonnen. Wel staat hij niet geheel buiten den invloed onzer begrippen, maar veel meer dan door deze, wordt hij beheerscht door onze zedelijkheid, door het karakter, door het geweten, door de achting of minachting,

{==556==} {>>pagina-aanduiding<<}
waarmede men zich zelf meent te moeten beschouwen.
Welnu! op dat gebied was ook zijn geloof verloren geraakt.
Wat men een zedeloos mensch noemt, was hij wel nooit geweest; ook had hij niets gedaan, waaraan de wereld zich ergeren kan. Maar de strengste en onverbiddelijkste van alle rechters, zijn eigen geweten, had hem toch veroordeeld.
Maar het zal 't best zijn, hier den man zelf te laten spreken. Zijne bekentenis was zoo kiesch en toch zoo rondborstig; zijne opmerkingen over de vereenigde werking van begrip en leven op de ontwikkeling of verdooving van het godsdienstig gevoel waren zoo fijn, dat ik ze niet beter, dan met zijne eigene woorden, teruggeven kan.
‘Wanneer men,’ zeide hij, ‘het pantheïsme wil beschuldigen van strekking tot ongeloof, zal ik dat niet bepaald tegenspreken; maar als ik die meening aanneem, doe ik het toch altoos onder zekere voorwaarden.
Ook het pantheïsme is wijsbegeerte over den godsdienst en kan daarom op zich zelf niet ongodsdienstig wezen. Ook de pantheïst moet gehoorzamen aan den eisch der verbeeldingskracht en stelt zich daarom zijnen wereldgeest als een zelf bewust, persoonlijk wezen voor. Tenzij zijn godsdienstig gevoel ware verstokt. Want ook hij kan zijn geloof verliezen, zoo goed als ieder ander. Maar ook niet eerder.
Gelijk ieder ander systeem, heeft ook het pantheïsme twee kanten. Het stemt allereerst tot ootmoed, want het vestigt ons oog in de eerste plaats niet op ons eigen ik, maar op het groot heelal, waarin onze nietige persoonlijkheid, om zoo te zeggen, wegzinkt. Van den anderen kant echter, ik wees er straks reeds op, leidt het licht tot starren trots. Want daar het altoos de wet van oorzaak en gevolg op den voorgrond stelt, roeit het langzamerhand het geloof aan eene alles besturende Voorzienigheid uit, wijst ons op onze eigene kracht en werkzaamheid, als de eenige factoren onzer toekomst en wekt zoodoende eene zelfstandigheid, die licht al te zelfstandig wordt. Wie met hart en ziel pantheïst, is die ziet in God wel den geest, die hem bezielt, maar niet den Heer, die hem regeert.
Dit dubbele element werkt ook in twee richtingen op onze moraliteit. Allereerst scherpt het het plichtsgevoel aan tegenover die wereld, waarvan het ons leert niet meer als een lid, maar toch een levend, een werkzaam lid te zijn. Door het onder-
{==557==} {>>pagina-aanduiding<<}
drukken van de waarde der individualiteit zal het daarentegen ligt leiden tot verslapping van het plichtsgevoel jegens ons zelf. Terwijl men bij dit stelsel scherp toeziet op het gedrag jegens anderen, komt men er gemakkelijk toe, zijn gedrag jegens zich zelf te verwaarloozen. Iedere handeling, die het stoffelijk of zedelijk belang des naasten kwetsen kan, wordt geteekend met het brandmerk der zonde; de opvolging echter eener verkeerde neiging, die enkel onzen eigen persoon kan krenken, vergeeft men zoo gemakkelijk.
En hoe groot is niet het aantal dier driften, dier hebbelijkheden, dier ondeugden, wier inwilliging aan niemand schade doet, dan aan hem, die ze voedt! Bijna iedere zinuelijke neiging kan onder die kategorie gerangschikt worden. Eene daarvan heeft zich ook van mij meester gemaakt en onder hare heerschappij heb ik geleerd, wat het zeggen wil, zich voor zich zelf te moeten schamen.
Toen ik u straks zeide, dat ik altoos kwaad heb gedaan, doelde ik op die ondeugd. Zoo lang mij heugt, heeft zij mij in verzoeking gebracht en duizendmaal ben ik er voor bezweken. Telkens had ik berouw; maar hare macht was mij te groot en telkens zondigde ik op nieuw. Nooit echter met meer gerustheid en minder schroom, dan sedert ik het pantheïsme aankleefde. Ook bleef het noodwendige gevolg niet uit. Bij de verzwakking mijner zedelijke kracht, verdoofde ook mijn godsdienstig gevoel. Ik verloor mijn God. Ik kon niet meer bidden, in 't geheel niet meer bidden.
De mensch bestaat uit contrasten. Dat heb ik ondervonden. Ik had een afkeer van het kwade en ik deed het toch. Ik had mijn God verloren, ik had Hem half moedwillig weggeworpen en ik zocht Hem altoos weêr, ik kon er niet buiten.
Hoe ellendig zulk een tweestrijd den mensch maken kan, wél, ik hoop, dat gij het nooit moogt ervaren. Niet mijn stelsel, niet het deïsme mijner jeugd, noch het pantheïsme mijner latere jaren, maar mijne zedelijke zwakheid, mijne ondeugd, die vervloekte drift, die mij altoos vervolgde, die draagt er de schuld van. Het verschil van systeem bracht wel eenige wijziging in mijne gemoedstemming tegenover mij zelven, maar het gevoel van schaamte en vernedering dreef toch altoos boven en ellendig was ik voor mijn gevoel toch immer. Zoolang ik aan de vergelding van een persoonlijken God geloofde, ging de

{==558==} {>>pagina-aanduiding<<}
schaamte gepaard met vrees voor de eene of andere ontzettende straf, die ieder oogenblik over mij komen kon. Toen ik mijnen God had verloren, verdween die vrees; maar het gemis aan eenheid in mijn zedelijk bestaan werd de milde bron eener onuitstaanbare, altoos toenemende ontevredenheid met mij zelf. En de mensch die met zich zelf geen vrede heeft, kan ook geen vrede hebben met iets ter wereld. Zoo was ik voor mijn eigen gevoel de ongelukkigste der stervelingen. En ik was toch een gelukskind, een gunsteling der fortuin, een zoon van den voorspoed en de wereld benijdde mij en gij, mijn vriend! preest mij gelukkig!’
‘Was het misschien eene nawerking van het geloof mijner kinderlijke jaren? Ik weet het niet. Maar dit weet ik, dat ik ook bij de edelste bedoelingen, ook bij het beste werk, geen vrede vond, omdat ik gevoelde, dat het buiten den godsdienst omging. Ik was eerzuchtig; ik zocht en vond eene goede positie in de wereld. Zij bevredigde mij niet; mijne werkzaamheid werd door geen hooger geest bezield; en ik zeide met den Prediker: 't is alles ijdelheid! Ik vond eene vrouw, die ik lief had; maar omdat ik over alle dingen met haar had gesproken, behalve over den godsdienst, ging ik tegenover haar gebukt onder het zelfverwijt, dat mijne liefde niet oprecht en bovenal niet heilig was. Ik had mijn kind lief; ik aanbad het bijna; ik zocht het te vormen tot al wat goed is; en toch voelde ik den ernst van mijn opvoedingswerk gefnuikt door een zeker iets in mij, dat mij spottend afvroeg, of ik meende mijn doel te zullen bereiken zonder de hulp van het godsdienstig geloof.’
Zóó ver was het met den ongelukkigen man gekomen, reeds eer de moderne richting opkwam. Dat hij zich bij haar aansloot, zoodra zij zich openbaarde, zal niemand bevreemden. Hier meende hij, koren op zijn molen te zullen vinden. Er was ook veel, waarmede hij ten volle overeenstemde; want zij bestreed kloekmoedig het suprranaturalisme en dat deed hij ook. Even als allen, die eenig traditioneel geloof niet meer gelooven, werd hij een ijverige proselietenmaker. Toch was hij het, dat moest hij bekennen, half en half op zijn Jan-Raps. Immers al stelde hij ook steeds de ware zedelijkheid op den voorgrond, tegen de innige vroomheid, tegen de piëteit der nieuwe richting voelde hij een instinktieven tegenzin.
De krachtige werkzaamheid, welke hij op dit gebied nu ont-
{==559==} {>>pagina-aanduiding<<}
wikkelde, bracht hem dan ook geen zegen aan. Zij vermeerderde integendeel zijne ellende; want zij scheen de verwijdering tusschen hem en zijne vrouw te vergrooten.
Die arme! Het scheen, alsof zij allen invloed op hem, alsof hij alle liefde tot haar verloren had! Onophoudelijk zag zij hem verdiept in de godsdienstige kwestiën van den dag; tegenover ieder, die maar naar hem luisteren wilde, hoorde zij hem met welsprekenden ijver redeneeren. Alleen tegen haar - zij begon ook belang in deze dingen te stellen; zij wenschtte ook ingelicht te worden, - zweeg hij. Voor iederen wenk van haren kant hield hij zlch doof. Zij kende zijne zwakheid; daarom schaamde hij zich tot haar over godsdienst te spreken. Wel droeg zij alles met geduld en met zachtmoedigheid; geen enkel bits verwijt, geen scherp woord ontsnapte haar. Maar wat hare lippen verzwegen, dat sprak zijn eigen geweten. Of kon hij het zonder zelfbeschuldiging, zonder wroeging aanzien, hoe de opgeruimdheid week uit die anders zoo vroolijke oogen; hoe droef een trek dien anders lachenden mond ging omplooien? Elke zucht uit die beklemde borst opgerezen, elke haastig weggewischte traan, onder die wimpers opgeweld, hoe pijnigden zij het hart van den man, die ze aan zich moest wijten! Geen wonder, dat zijn humeur bij den dag verergerde. Hij werd prikkelbaar, hartstochtelijk, ongedurig, wrevelig, zwaarmoedig, somber. Hij was inderdaad een last voor zich zelf en een last voor een ander.
Maar bij den dood van zijn kind bereikte zijne ellende haar toppunt. Angst voor haar leven had hem vervolgd van het oogenblik af aan, waarop de gevreesde ziekte zich ook in zijne stad vertoonde. Hij zou met zijn gezin zijn gaan vluchten; maar een zekere fiere schaamte hield hem terug. Toen zijn kind werd aangetast, werd bij radeloos. Waarheen zich te wenden? De kunst was onmachtig; een God had hij niet; bidden kon hij niet; hij moest steunen op een toeval, op een noodlot; hij wist zelf niet waarop. Terwijl zijne vrouw met klare bezinning haar zorgen wijdde aan de verpleging van de kranke, liep hij radeloos en verbijsterd heen en weer en wist niet, wat hij doen of laten zou. En toen het lieve kind eindelijk voor eeuwig de oogen sloot, toen hij het had verloren, voor goed verloren, toen...
Het was avond. In een hoek van het vertrek, tusschen den haard en het venster, stond het bed van het kind. Het was

{==560==} {>>pagina-aanduiding<<}
gestorven; de moeder was met haar alleen. Louis - zoo heet mijn vriend - liep als wanhopig heen en weer; hij doorkruiste alle gangen en kamers. Zij lag op de knieën. Het hoofd had zij op het kussen gelegd, naast dat van haar kind. Het gelaat had ze in beide handen verborgen. Zij schreide; als een stroom vloeiden haar de tranen uit de oogen. Maar in haar schreien bad zij. Zij voelde zich diep ongelukkig en als van alles beroofd. Haar kind was niet meer, en haar man - was er geen kloof tusschen hem en haar? In dit uur had hij immers haar alleen gelaten! Maar alleen? Neen! zij was niet alleen; want zij geloofde. God was met haar; dat voelde zij. En onder hare tranen bad zij. Zij klaagde, maar onderwierp zich en smeekte om kracht.
Toen bespeurdè zij op eens Louis naast zich. Zij had hem niet hooren binnenkomen. Zij had niet gemerkt, dat hij naast haar nederknielde. Doch hij sloeg zijne armen om haar heen en fluisterde: ‘Gij bidt, Marie? Bid ook voor mij; want ik kan niet bidden.’
Zij hief het hoofd op en zag hem aan. Zijn gezicht verschrikte haar. Zijne oogen waren droog, maar hij zag er zoo verslagen uit. Het kwam haar voor, alsof er woestheid in zijn blik lag. De laatste zonnestraal viel door de ruiten op zijn schedel. Hij was verouderd; zijne zwarte lokken waren grijs geworden. Neen, hij kon niet bidden; en toch wilde hij bidden; hij had er behoefte aan. Toen zijn kind gestorven was, toen kwam de gansche wereld hem dood voor. Was hij niet letterlijk van alles verlaten? Zijn kind was weg. Zijne vrouw? Er was immers geene overeenstemming tusschen haar gemoedsleven en het zijne. De grond van haar hart was voor hem een geheim. 't Was zijn eigen schuld. Hij had nooit eene poging gewaagd, om die mijn te ontginnen. De vrees, van zijn eigen hart bloot te moeten leggen, had hem altoos weêrhouden. Voor iedere toenadering van hare zijde was hij teruggedeinsd. Dat was weer de bittere vloek van zijne ondeugd. Door haar stond hij nu alleen; want God - ja, de gedachte aan God rees in hem op; hij begon zelfs te gelooven aan Zijn bestaan; maar het schraagde hem niet, het sloeg hem neer, - God, indien Hij bestond, had Hij dan niet zijn kind geroofd? Die daad van het Opperwezen - hij voelde, dat het er eene was - bragt hij in onmiddelijk verband met zijne zonde en zij verscheen hem als eene wraakoefening. In

{==561==} {>>pagina-aanduiding<<}
plaats van aan dit geloof zich vast te klemmen, trachtte hij het te verdrijven. Zelfs in dat uur zette hij al zijne redeneerkracht er tegen op. Hij durfde, hij wilde van een God niet weten.
Maar hij kon niet alleen zijn. Die ontzettende eenzaamheid zou hem vernietigen. Hij dacht aan Marie; zij had hem immers lief? Als hij nu tot haar ging en haar zijn hart ontsloot, zou hij dan niet alles kunnen herwinnen, wat hij vreesde verloren te hebben?
Hij volgde die goede aandrift van zijn hart. Hij knielde naast haar neer en toen ze bij het lijk van zijn kind hare hand op zijn hoofd legde en op zijne klacht antwoordde: ‘arme, arme man!’ toen ontvouwde hij haar zijn gansche gemoed. Hij sprak haar van zijn tweestrijd, van zijn ongeloof, van zijne zonde. Zij noemde dat eene kleine, licht vergefelijke zwakheid; zij had er hem nooit minder om geacht; zij had nooit geweten, dat hij zich daarom zoo beschuldigde. Maar zijn geweten noemde het eene zonde en bleef het zoo noemen. En toen zij hem drong, om neer te knielen bij het lijk van haar kind, en met hare vrome stem bad, ook voor hem bad tot God, toen vond hij tranen en zijn hart werd week en hij kon ook den naam van God weer noemen, en hij kon weer tot Hem bidden en hij had weer vrede gevonden.
Toch was er ééne gedachte die hem pijnlijk griefde. Als hij niet had gezondigd, zou zijn kind dan zijn gestorven? Haar lijden, haar doodstrijd brandde hem op het geweten. Hij beschouwde haar als een offer, dat door hem was gevallen.
‘Ik doe het nog,’ zoo verklaarde hij mij ten slotte, - en ik acht deze verklaring opmerkelijk genoeg om haar woordelijk mede te deelen - ‘ik doe het nog. Doch zonder bitterheid; want’ - hier kwam er een hoogere gloed in zijne oogen - ‘ik heb haar weergezien. In den nacht na hare begrafenis, toen de slaap van mijne oogen week en ik lag te peinzen, over mijn heden en mijn verleden, over het geheim van leven en sterven, en een diepe smart over dat kind en eene naamlooze begeerte, om te weten, wat ze nu zou zijn, om haar nog éénmaal weer te zien mij geheel en al vervulde, toen zag ik een heerlijk lichtende gedaante tot mij nederdalen en in dat licht zag ik de aanminnige trekken van mijn kind en hare oogen vol glans met liefde op mij gericht en hare armen uitgestrekt, als om mij te omhelzen en hare lippen geopend, alsof ze

{==562==} {>>pagina-aanduiding<<}
tot mij spreken wilde en ik wist, dat zij gelukkig, dat zij zalig was en dat de dood haar niet gedeerd had. En sedert heb ik een volkomen vrede verkregen en er is rust gekomen in mijn hart en in mijn huis. Gij weet, wat ik u vroeger verhaald heb van den ouden majoor, die hier vóór mij woonde en hoe die hier nog na zijn dood scheen rond te waren. Welnu! heeft de geest van het kind dien van den krijgsman tot rust gebracht, of is het een en het ander een visioen van mijne verbeelding geweest, door een geschokt geweten en een ontroerd hart opgeroepen, zóó veel is zeker: het spook is sedert verdwenen en de eenige geest, die hier leeft, is de geest van God.’
Hij zweeg. Ook ik was te zeer aangedaan, om te spreken.
Hij reikte mij de hand. Met de andere greep ik die zijner vrouw. Ik leide ze inéén. ‘Nu weet ik uw geheim,’ sprak ik. ‘En het blijft als een kostbaar kleinood in mijn hart verborgen. Niet ieder mensch heeft zulk een strijd, maar ook niet ieder wint zulk een schat van hoop en van liefde, als gij verkregen hebt. Al moest ik er hetzelfde leed om ervaren, nog zou ik wenschen in uwe plaats te zijn.’





{==563==} {>>pagina-aanduiding<<}

Godsdienst en christendom.

Door A.D. Loman.

't Is nog niet lang geleden, dat er één vaandel was waaronder wij allen ons wilden scharen, één leuze die in aller hart leefde, één naam die aller heilige geestdrift in beweging bracht. In den tijd waarvan ik spreek - niemand uwer is zóó jong, of hij brengt zich dien gemakkelijk te binnen - mocht men aan vele dingen twijfelen, velerlei als bijgeloof verwerpen: wie het waagde de volmaaktheid, de goddelijkheid van het christendom te bestrijden; wie het deed, niettegenstaande hij door en onder christenen was opgevoed, hij gold òf voor een zinnelooze òf voor een goddelooze; in allen gevalle hij was iemand met wien men niet redeneerde.
Die tijd is voorbij. Langzamerhand zijn wij gewoon geraakt aan oordeelvellingen, die voorheen ons buiten ons zelven zouden hebben gebracht van ergenis en verontwaardiging. Zoolang het alleen los daarheen geworpen schimpscheuten waren van lichtzinnige, oppervlakkige, onwetende lieden, men behoefde er geen acht op te slaan, óf, zoo men zich de zaak aantrok, het was alleen ter wille van die spotters zelve, die zich aan het heilige vergrepen.
Maar toen de bedenkingen van gansch andere zijde kwamen; toen mannen van beschaving en kennis, wijsgeeren, geschiedvorschers en godgeleerden het zwaar geschut hunner betoogen kwamen richten tegen het Christendom of altans tegen het heerschend geloof der Christenen - toen werd het anders. De verontwaardiging maakte bij velen plaats voor vrees, bij anderen

{==564==} {>>pagina-aanduiding<<}
voor instemming. Daar waren er, die de hand sloegen aan het werk om aanstonds de muren van het gezag sterker te maken dan ooit. Anderen, die in de aanvallers niets anders konden zien dan bondgenooten, juichten de schare tegen die daar was opgetrokken om hen uit de oude burgt der kerk als uit een akeligen kerker te verlossen.
En welke plaats nemen wij nu in? Wij, die voor ons godsdienstig leven geen heil meer wachten van hetgeen niet van dezen en evenmin voor dezen tijd is: wij, die een godsdienst moeten hebben, die aan de behoeften van dezen tijd kan voldoen, zullen wij nog vrede kunnen hebben met het oude, in veler oogen afgeleefde Christendom?
Christendom! O, ik heb behoefte om te gelooven, dat die naam nog altijd een goeden klank heeft in de ooren mijner lezers! Wie telt de milioenen, voor wie het Christendom dierbaar was en is als het licht voor hunne oogen? Wie vermeldt al de zegeningen, die in naam van het Christendom zijn en worden verspreid over alle volken, alle standen, alle leeftijden! En wij zelven, zijn wij onder zoovele beweldadigden de eenigen, die aan het Christendom niets meer te danken hebben en die daarvan zouden kunnen afstand doen als van een ons niet meer passend en versleten kleed?
Ik ben niet van plan, mijne lezers met ijdele bespiegelingen bezig te houden, of droomen uit te geven voor werkelijkheid. Is ook al de dorst naar waarheid niet uitsluitend onzen tijd eigen, dít hebben wij zeker boven de voorgeslachten voor, dat wij het met die waarheid, op elk gebied, ook voor ons godsdienstig leven, een weinig ernstiger meenen, en niet zoo gemakkelijk ons met woorden te vreden stellen, waar wij feiten en daden behoeven. Inniger doordrongen van het geloof, dat het leven is ontwikkeling, vooruitgang, kunnen wij ons geheele hart niet meer aan het Christendom geven, indien het geen andere aanbeveling heeft dan deze, dat zij, die vóór ons waren, daarin de volkomen uitdrukking der waarheid, de bevrediging hunner hoogste wenschen, kortom hun alles vonden in leven en sterven.
Godsdienst en Christendom! zoo luidt de titel aan het hoofd van dit opstel geplaatst. Mag ik bij mijne lezers zekere belangstelling onderstellen in mijne beschouwing over dit onderwerp, niet minder zou ik het op prijs stellen hunne gedachten

{==565==} {>>pagina-aanduiding<<}
daarover te kennen. Men noemt mij en mijne geestverwanten modern. Sommigen onzer laten zich dien naam welgevallen, zoolang zij geen beteren gevonden hebben. Anderen zijn er trotsch op. Maar hoe wij ook over dien titel denken, hierin zijn wij het allen eens, dat het nog beter is een naam te dragen, die voor verschillende uitlegging vatbaar is, dan een zoodanige, die ons aan een of ander dogma bindt. En hoe gretig wij ook wenschen gebruik te maken van elke gelegenheid om over Godsdienst en Christendom beter ingelicht te worden: elke kerk of vergaderzaal, hoe ruim ook, zou ons allicht te benauwd worden, indien ons aangezegd wierd: gij gaat er niet uit, vóór uwe moderne geloofsbelijdenis opgemaakt en door allen is onderteekend. Gesteld nu ook, dat allen voor wie ik schrijf, het volkomen eens zijn over de hooge waarde en het goede recht der godsdienst. Volgt daaruit, dat zij ook over het Christendom eenstemmig denken? Wie is zóózeer vreemdeling in Jeruzalem, dat hij ze niet kennen zou, die modernen van gisteren van wie het woord uitging: ‘wie modern is heeft gebroken met het Christendom; wie Christen wil zijn noeme zich niet modern.’ Wat moeten wij nu denken van hen, die zóó spreken? Zullen wij zeggen: zij gingen van ons uit omdat zij niet van ons waren? Het zij zoo, indien wij dan maar het beginsel kunnen aanwijzen, waaraan wij trouw bleven en zij ontrouw zijn geworden. Gelooven op gezag, dat mag immers evenmin bij ons geduld worden als niet-gelooven op gezag! Indien er onder mijne lezers zijn, die er aan twijfelen of de modernen zich nog wel onder de Christenen mogen rangschikken; die in hun hart zeggen: al hebben we onze namen niet laten schrappen van eenig register, we lieten het alleen, omdat wij niet noodig of niet dienstig vonden, ruchtbaarheid te geven aan het besluit door ons in de stilte genomen: van mijne zijde zou ik tot
de zoodanigen niet willen zeggen: lieve vrienden! voor u heb ik niet geschreven; ik deed het alleen voor goede Christenen, dat zijn zulke menschen, die hun geloof in het Christendom als de volmaakte godsdienst voor niets ter wereld willen prijs geven, ja, voor wie het geloof aan de christelijke waarheid zoo zeer grondbeginsel is, dat zij eene discussie daarover even overtollig achten als b.v. die over de vraag: of het aan de zon dan wel aan iets anders is, dat wij licht en warmte te danken hebben!

{==566==} {>>pagina-aanduiding<<}

Waarde Lezer! Begrijpt gij thans, waarom ik zoo even zeide: ik zou, o zoo gaarne, weten hoe gij dacht over het onderwerp thans door mij aan de orde gesteld? Dan zult gij, hoop ik, tevens inzien, waarom ik zoolang stilstond bij het verschil, dat er in den boezem der modernen schijnt te bestaan, over hunne verhouding tot het Christendom. Ik wenschte namelijk van stonden aan u en mij zelven te wapenen tegen alle hooghartigheid, bij de beoordeeling van hen, die onze meening aangaande het Christendom niet deelen, door u te doen gevoelen, dat juist dit punt: (de verhouding der modernen tot het Christendom) tot de minst uitgemaakte behoort.
Laat ons wel onderscheiden! In sommige gevallen kan het zwijgen op beschuldigingen een bewijs zijn van fierheid en geestesadel. Somtijds echter is het niets anders dan een blijk van onmacht of onwetendheid. Wij zouden het beneden ons achten, ons te gaan verantwoorden tegenover hen, die onze eerlijkheid in verdenking brengen, waar wij plechtig verklaren: wij hebben het Christendom lief. Niet waar, dan zeggen wij in ons hart: ons geloof, ons Christendom is een zaak tusschen God en ons geweten! Als wij den hemel danken, dat wij Christenen zijn, dan heeft niemand het recht aan onze dankbaarheid te twijfelen. Als wij openlijk verklaren ingenomen te zijn met het Christendom, dan is die verklaring tevens het bewijs hoe ver wij verwijderd zijn van de gedachte ons toegedicht, als zouden wij, door ons modernen te noemen, het Christendom voor geantiqueerd houden. - Iets anders is het, wanneer onze tegenstanders zich als ware vrienden betoonen, door ons opmerkzaam te maken op het schijnbaar dubbelzinnige onzer verhouding tot het Christendom. Dan moet hun oordeel ons niet verbitteren, maar verbeteren. Verbeteren ja; indien wij ten minste de overtuiging hebben, dat wij niet onverbeterlijk zijn, 1o. in zoo ver wij ons zelven niet voor volmaakt hebben te houden - 2o. in zoo ver er verbetering en vooruitgang voor ons mogelijk is.
't Is nog zoo lang niet geleden, dat de moderne beweging eene bij uitstek radikale mocht heeten. Thans is ons radikaal karakter in de schaduw gesteld door de eischen en beweringen van hen, die ter wille der consequentie, zoo als het heet, onze gelederen hebben verlaten. Niet in hún oog alleen maken wij ons aan halfheid, aan karakterloosheid schuldig; neen, ook de

{==567==} {>>pagina-aanduiding<<}
behoudende partij verwijt ons hetzelfde. Zoolang gij niet openlijk het Christendom vaarwel zegt, zoo roept men ons gedurig toe, hebt gij uw laatste woord nog niet gesproken. Trouwens, dat laatste woord, meent men, zal zich zoo lang niet meer laten wachten. Het leeft reeds in uw hart, roept men ons toe, het zweeft u reeds op de lippen! Waarom het dan nog langer teruggehouden? De goedhartigen onder onze beoordeelaars wijzen met een bedenkelijk gebaar naar ons hoofd, en spreken van de kracht der inbeelding, de macht der illusie, zoo als ze bij kinderen en zwakken van hersenen niet zeldzaam is. Anderen, minder zachtzinnig gestemd, laten den op ons gerichten vinger een weinig zakken, geen oogenblik twijfelende, of het hapert ons aan het hart. Zwakheid van karakter, kinderachtige angst om opspraak te maken, laffe menschenvrees en wat dies meer zij - ziedaar de kwalen, waaraan wij gezegd worden te lijden en waarvan men ons door een radikale kuur wil genezen.
Toonen wij, Mijne Vrienden! dat hoofd en hart bij ons nog gezond genoeg zijn, om in alle kalmte de beoordeeling waaraan wij bloot staan te toetsen. Van harte gaarne neem ik aan, dat er onder de modernen zijn, die zich sterk genoeg gevoelen in hun overtuiging om onbewogen te blijven bij de steeds luider en luider klinkende verwijten van vriend en vijand. De invloed dien dergelijke bejegening op de meesten onzer maakt, is die van ontmoediging en ontzenuwing. Als alle menschen zeggen, dat gij u op een dwaalweg bevindt; als allen die u ontmoeten medelijdend het hoofd schudden, als ware het allerdroevigst gesteld met uw zedelijk- godsdienstig karakter, dan loopt gij groot gevaar in het eind zelf te gaan gelooven, dat het er inderdaad niet al te best bij u uitziet; dan voelt gij levendiger dan ooit behoefte aan zedelijken steun. En als gij maar niet van mij verwacht óf de herhaling van het oude refrein: geen gevaar, geen gevaar! wij zijn onoverwinnelijk! - óf het voorzingen van den slaapdeun: 't is zoolang goed gegaan, 't zal onzen tijd nog wel uithouden! - als gij op mijne uitnoodiging de zaken moedig onder de oogen wilt zien en u de inspanning wilt getroosten, om mijne voorstellingen te toetsen aan 't geen gij tot nu toe voor waar en goed hebt gehouden - dan vlei ik mij, dat wij niet zonder vrucht onze gedachten bij dit belangrijke onderwerp zullen bepalen. Wat

{==568==} {>>pagina-aanduiding<<}
mij betreft, ik verbeid met kalmte den uitslag van ons onderzoek. Ik heb geen pleitrede te houden voor het Christendom, waarvan het leven of het welzijn van mijn client afhangt. Ik denk er niet aan, op kunstige wijze mijne argumenten te groepeeren, ten einde uw oordeel als gevangen te nemen. Naar de mate mijner kennis en ervaring leg ik u den staat der zaken bloot zoo als ik dien zie, en laat dan aan u zelven de beantwoording over van de vraag: zullen wij blijven voortgaan of omkeeren op onzen weg? Zullen wij ontmoedigd het veld ruinen of, uit liefde tot de waarheid den begonnen strijd voor het Christeudom welgemoed voortzetten, overtuigd, dat in het eind toch de zege ons zal zijn!

Een wereld van gedachten ontsluit zich voor onzen geest bij die woorden: Godsdienst en Christendom. Ik zal dan ook niet beproeven mijn onderwerp uit te putten. Ik bepaal mij bij de hoofdzaak en wil trachten haar in het hart aan te vatten, door deze vraag te stellen: is het Christendom voor ons de godsdienst, de godsdienst bij uitnemendheid?
Hoe belangrijk deze vraag is, zal ons eerst kunnen blijken, als wij den eigenlijken zin er van verstaan. Wat verlangen wij van het Christendom, om daarvan te kunnen spreken als van de godsdienst die wij van harte omhelzen? Toch niet dat, wat de Roomsch Katholiek van zijne kerk begeert, die gezegende inrichting, waar alles gereed is, alles wordt bereid gehouden, wat tot onze zaligheid noodig is; die wijze en goede moeder, aan wier onfeilbaarheid wij evenmin behoeven te twijfelen als aan de teederheid harer liefde? Die rechtstreeksche vertegenwoordiging óp aarde eener hemelsche macht, die voor ons denkt, voor ons waakt en werkt, en ons ten slotte in den hemel brengt, zoo wij maar geloovig haar eerbiedigen en in gebeden, aalmoezen en ettelijke andere goede werken, den inderdaad zeer matig gestelden prijs voor onze eeuwige zaligheid willen betalen?
Neen! aan dat Christendom, in den vorm der algemeene, heilige, alleen zaligmakende kerk zijn wij sinds lang ontgroeid.
Ook de tijd van het catechismus-geloof is voor ons voorbij. Wij wachten geen heil meer van in het geheugen geprente

{==569==} {>>pagina-aanduiding<<}
dogmen, en verlangen ook niet van het Christendom, dat het ons de waarheden wier omhelzing voor onzen eeuwigen vrede noodig is, zóó zal openbaren, dat wij ze maar hebben aan te nemen, gelijk men een geschenk ontvangt van zijn' weldoener.
Verlangen wij ook van het Christendom, dat het zij eene stichting op waarheid gebouwd, eerbiedwaardig door grondstellingen en beginselen van het edelste en reinste gehalte, wij eischen niet het bewijs, dat er geen godsvrucht, geen deugd is aan te treffen buiten het Christendom, evenmin als wij er aan denken om alle Christenen heiligen te noemen. En al zijn wij ook nog zoo innig overtuigd van de waarheid, dat het geheele menschdom geroepen is en bestemd om steeds vooruit te gaan in ware kennis en heilig leven, toch vorderen wij niet, dat het Christendom zijn levenskracht bewijze, door de niet-christenen bij duizenden te bekeeren. Wij hebben geleerd, ook op dit punt onze eischen wat lager te stemmen. Het zendingswerk onder Joden, Heidenen en Mohammedanen eeuwen lang met onverdroten ijver, met opoffering van milioenen schats gedreven, brengt van jaar tot jaar minder bevredigende vruchten tot rijpheid, zoo dat van lieverlede de overtuiging veld wint, dat ons een ander zendingswerk is opgelegd, dat wij nl. overal waar de gelegenheid tot arbeiden ons is geopend moeten optreden als Apostelen van het ware humanisme, en dan mogen vertrouwen, dat het Christendom van zelf zal gedijen waar de bodem aldus is bearbeid.
Maar dwalen wij niet af. De vraag was: wat verlangen wij van het Christendom? en nog ontvingen wij geen bevredigend antwoord. Terugziende op de eeuwen die sedert de stichting onzer godsdienst verloopen zijn, vinden wij nergens eene gemeenschap van Christenen die aan het ideaal eener samenleving van kinderen Gods beantwoordt. Geen wonder dan ook, dat velen in onzen tijd van meening zijn, dat er een andere weg moet worden ingeslagen tot heiliging der maatschappij, nu het Christendom in de 1800 jaren van zijn bestaan onmachtig is gebleken om de hoogste en beste wenschen der menschheid te bevredigen. Laat ons hooren, hoe zij over deze zaak oordeelen.
Het ideaal, zeggen zij, ligt buiten, ligt boven het Christendom. Zijn wij eerlijk genoeg om het te erkennen. Spelen wij niet langer met woorden. Wij willen met achting en eerbied blijven spreken van den man uit Galilea, die zijn verheven

{==570==} {>>pagina-aanduiding<<}
taak, de zedelijke en godsdienstige vernieuwing van ons geslacht, heeft opgevat, met het vaste vertrouwen, dat in zijne navolging het doel eenmaal zou worden bereikt. Deze gedachte op zich zelf, dit geloof, dat willen alleen dwingt ons eene bewondering af, zoo als wij die voor geen tweede onder de menschen koesteren. Wij erkennen gaarne: Jezus was groot genoeg, om van hem, als van een tweeden Adam, een nieuw levenstijdperk in de geschiedenis te beginnen. Maar thans, in deze onze 19de eeuw, staan wij niet meer zoodanig onder den invloed van zijn geest, dat wij ons in volle waarheid zijne discipelen, zijne volgelingen kunnen noemen. De wetenschap heeft ons aangetoond, dat hij niet de onfeilbare Godszoon was, gelijk eeuwen lang zijn dankbare leerlingen hem genoemd hebben. Nu hij voor ons staat als een mensch van gelijke bewegingen als wij, beperkt in macht en kennis, niet boven al de dwalingen en vooroordeelen van zijn tijd verheven, mistastende nu en dan in de middelen om zijn doel te bereiken, nu, met één woord, ons de oogen voor de wezenlijke geschiedenis van den man van Nazareth zijn opengegaan - nu is zijn werk, zijne stichting de macht niet meer, die ons geheel kan of mag beheerschen; voor ons is de tijd van het eigenlijk gezegd geloof in het Christendom als een volstrekt goddelijke instelling onherroepelijk voorbij.
Ik weet niet Waarde Lezer! of gij instemt met deze beschouwing, dan of gij in die woorden met afgrijzen de uiting erkent van het treurigst en bedenkelijkst ongeloof; maar dit weet ik wel, dat het onmannelijk, dat het beneden de waardigheid van denkende menschen is, om de ooren te stoppen voor zulke stemmen. Dit weet ik, dat in den tijd, dien wij beleven, de schare gedurig breeder en dichter wordt van die zoogenaamde ongeloovigen en onchristenen. En ik schroom met er bij te voegen, dat ik onder hen voortreffelijke menschen, uitnemende denkers, fijngevoelige naturen ontmoet. Het gaat toch waarlijk niet aan, dat gij u maar onwillig van de zoodanigen zoudt afwenden, alleen omdat gij bang zijt, door naar hen te luisteren, het geloof te zullen verliezen waarop gij tot heden nog drijft. Waarlijk gij schat dat geloof veel te hoog, als gij denkt dat het u veel dienst zal bewijzen in den zondvloed, die thans over de christelijke wereld gaat. Bedenkt het wel: waar gij thans staat daar stonden, niet lang geleden, de meesten dergenen, wier stellingen u zoo gewaagd en gevaarlijk, zoo ergerlijk

{==571==} {>>pagina-aanduiding<<}
en stuitend voorkomen. Doorloopt de reeks der ontkenningen, die gij in den laatsten tijd u hebt laten welgevallen en erkent, dat het toch waarlijk zoo vreemd niet is, als bij herhaling tot ons modernen de waarschuwing is gericht: gij staat op een hellend vlak, dat u welhaast tot een volslagen ongeloof, tot een volstrekte afzwering van het Christendom zal brengen.
Inderdaad, wij modernen, mogen die waarschuwing wel ter harte nemen. Over het algemeen weten wij beter te zeggen wat wij niet willen, dan wat wij wél verlangen. Onze kracht ligt in het verwerpen van het verwerpelijke; geenszins in het verdedigen van hetgeen ons onmisbaar toeschijnt. Dat onmisbare zelf, men zou haast zeggen, dat het voor ons zelven eenvoudig nog houdbaar is, en dat het ons eerst dan dierbaar gaat worden, als men ons de bekentenis wil afdwingen, dat wij het des noods wel zouden kunnen missen. En toch hierop komt het aan. Zullen wij eerlijk en oprecht kunnen zeggen: het Christendom omhelzen wij van ganscher harte; het is de godsdienst, waarin wij wenschen te leven en te sterven; dan moet er in het Christendom iets zijn dat wij niet willen missen, omdat wij begrijpen dat wij het niet kunnen ontberen. Wat is dan dat onmisbare? Of m.a.w. wat verlangen wij van de godsdienst, dat wij alleen in het Christendom vinden?
Nog altoos staan wij voor dezelfde vraag. En nog komen wij niet tot het antwoord. Eerst moet ik nog wijzen op een inderdaad opmerkelijk verschijnsel, dat zich door alle eeuwen heen in de christelijke kerk heeft voorgedaan. 't Is bekend, dat sedert de wording des Christendoms tot op onzen tijd allerlei theoriën over den persoon en het werk van Christus zijn uitgedacht en ingang hebben gevonden. Bij den eersten aanblik is er niets zoo grillig en willekeurig als die gestadige afwisseling. Eerst dan komt er voor onzen geest orde en wet in die bonte verscheidenheid van elkander bestrijdende en verdringende stellingen en stelsels, als wij hebben bemerkt, dat elke nieuwe Christus-voorstelling beantwoordde aan een nieuwe phase in het godsdienstig leven, m.a.w. dat elke verandering in de Christologie, te verklaren is uit een veranderde opvatting van de godsdienstige levenstaak. Wat toch was de Christus? Christus was het idool der gemeente en haar ideaal tevens. Het kostelijkste wat zij in haar eigen godsdienstigen schat vond heeft zij ten beste gegeven, om daarmede het Christusbeeld te

{==572==} {>>pagina-aanduiding<<}
versieren. Zoo eerst scheen het hare hulde, hare vereering ten volle waardig. En zoo werd dan ook de Christus gediend en aangebeden met een ijver en een gezetheid, die duidelijk bewezen, dat de stralen van het godsdienstig leven zich daar als in een brandpunt vereenigden. Het Christendom was Christusdienst, niet maar Jezusvereering, niet maar een zeer diepe eerbied voor den man van Nazareth, niet maar een dankbaar herdenken van het in hem eenmaal geopenbaarde godsdienstige leven en de door hem in persoon meêgedeelde heilswaarheden. De Christus des geloofs was niet de Jezus der historie. De Magiërs uit het oosten en de Wijzen uit het westen; de Aziaten met hun fantasie en de Europeërs met hun philosophie; de Semieten met hun gemoedsreligie, en de zonen Japhets met hun zin voor kunst en wetenschap; zij allen hebben van het hunne geschenken gebracht aan den nieuwen koning. Hun liefde is den jonggeboren vorst bij zijn opgroeien bijgebleven. Maar waartoe heeft al dat huldebetoon geleid? Hij zelf verdween en werd onzichtbaar achter de schatten waarmede men hem had omringd. Terwijl men meende hem te zien, hem te eeren, hem lief te hebben, waren het niet anders dan de kostbaarheden, waarmede de eeuwen zijn beeld hadden getooid. Zoo was het gebeurd met den stichter van het Buddhisme, zoo met dien van het Parsisme, zoo is het later met den profeet van Meeca geschied. Om den oorspronkelijken kern hebben zich bestanddeelen van gansch verschillenden aard vastgezet en zijn daarmede zoo innig samengegroeid, dat al de scherpte der historische kritiek wordt vereischt om te scheiden wat oorspronkelijk niet bij elkander behoort. Voor het Christendom dagteekent deze kritiek, als men op haar eerste levensteekenen wil letten, van de hervorming; of, om juister te spreken en bij het zoo even gebruikte beeld te blijven: de hervorming is in dezen zin een keerpunt in de geschiedenis des Christendoms, dat, terwijl vroeger alles had saamgewerkt om den Jezus der
geschiedenis onder allerlei sieraden als te begraven, van nu aan de stroom in tegenovergestelde richting ging vloeien en de grootste geesten zich beijverden, om het beeld des stichters van allen vreemden tooi te ontdoen en het zoodoende weer in zijn vollen eenvoud te doen herleven.
Dat de historische kritiek in den jongsten tijd op dit gebied rusteloos is bezig geweest, weten wij allen. Dat velen, zelfs

{==573==} {>>pagina-aanduiding<<}
onder Protestanten, nog altijd aan hunnen Christus, met goud en purper bekleed, met een stralenkrans van bovennatuurlijke heerlijkheid omgeven, blijven vasthouden, verwondert ons niet. De macht van overlevering, sleur en gewoonte is groot; klein daarentegen en zeldzaam de zin voor de ware schoonheid, als zij in al haar eenvoud optreedt. Het godsdienstig standpunt waarop de groote menigte der Christenen staat laat haar niet toe, afstand te doen van de hulpmiddelen, waaraan alleen de mondig gewordenen geen behoefte meer hebben. Wat ons betreft, alles komt op deze vraag neer: heeft voor de kinderen der 19de eeuw het Christendom zijne heerlijkheid niet ten eenenmale verloren, sedert de daaraan vastgeknoopte verwachtingen gebleken zijn illusiën te wezen? Immers eeuwen lang hebben de Christenen met een ideëelen Christus, neen! met allerlei Christussen van eigen maaksel en vinding, gedweept en afgoderij gepleegd. Zoolang Jezus Jezus bleef, bleven ook zijn volgelingen wat zij waren, Joden. Maar Paulus reeds verplaatste Jezus, den man der werkelijkheid, in de sfeer van het afgetrokkene en vereenzelvigde den leeraar van Nazareth met den idealen Gods Zoon der bespiegeling. Hij, Paulus, zette reeds den voet op den weg der Jezusvergoding, waarop hij welhaast door velen ingehaald en voorbijgesneld zou worden. Is nu het Christendom er nooit geweest zonder het geloof aan dien Christus der verbeelding, met welk recht wachten wij dan nog heil van een Christendom zonder zulk een Christus; ja, is het niet een onzinnig bestaan, met den voet in het Christendom te willen blijven, terwijl hoofd en hart daar buiten zijn?
Mij dunkt, men zal mij het getuigenis moeten geven, dat ik onze verhouding tot het Christendom niet met al te gunstige kleuren heb afgeteekend. Ik heb niets verzwegen van de grieven tegen ons modernen ingebracht. Ik heb gesproken, als ware onze plaats op de bank der beschuldigden en die van onze tegenstanders in het gestoelte des rechters. Voorwaar, indien wij niets anders te doen hadden, dan hen die ons veroordeelen tot zwijgen te brengen; niets anders dan de redenen bloot te leggen, waarop wij het recht bouwen om naast hen onze plaats in het Christendom te blijven innemen: onze taak ware in weinig woorden afgedaan. Want inderdaad, wat de Protestanten zijn tegenover de Katholieken, dat zijn wij tegenover onze bestrijders. In den tijd der hervorming was in

{==574==} {>>pagina-aanduiding<<}
de oogen der overgroote meerderheid de protestantsche beweging door en door onchristelijk, neen, antichristelijk. Toch was zij niets anders dan een terugkeer op den lang verlaten weg der welgezinde Christenen. In onze dagen staan wederom die van de nieuwe richting tegenover de overgroote meerderheid van Protestanten, die zich aanstellen als hadden zij uitsluitend het recht op den titel van Christenen. De gronden, waarop zij dat recht bouwen, komen ons zeer nietig voor. Wij zijn ons bewust, het standpunt thans door hen ingenomen, niet dan na kalm onderzoek als onhoudbaar te hebben vaarwel gezegd. Dat zij daarop zijn blijven staan is ons zeer begrijpelijk. Zij daarentegen, bevangen in hun oude vooroordeelen, kunnen óns gedrag niet waardeeren. Daarom, al vormen wij ook nog maar een kleine minderheid, wij voelen ons sterk in de overtuiging, dat de toekomst ons verzet tegen de halve en heele orthodoxie, van den dag zal rechtvaardigen.
Maar - en de vraag die ik thans u voorleg, ofschoon veel belangrijker, komt misschien veel zeldzamer bij ons op - zijn wij even sterk in de overtuiging, dat hetgeen wij nu als ons geloof tegenover dat van de meerderheid der Christenen stellen, bestand zal zijn tegen den tijd? Wat wij bestrijden, het zal, ja, daar zijn wij zeker van, het zal meer en meer blijken onhoudbaar te zijn. Maar aan die overtuiging hebben wij niet genoeg om met goeden en blijden moed de toekomst tegen te gaan. Daartoe is nog iets anders noodig. En bedrieg ik mij niet, dan bezitten wij het in ons Christendom. Ik zeg ons Christendom en sta gereed, u rekenschap te geven van mijne meening bij het bezigen van die uitdrukking.
Als ik zoo de menschen van verschillende richting elkander hoor verwijten: wat gij uw Christendom noemt, dat is niet het Christendom, dan komt mij te binnen, wat er in mij omging, toen ik voor het eerst in de zuidelijkste stad van ons vaderland een processie, ter eere van Sint Servaas, den patroon of beschermheilige der plaats, bijwoonde. Gij weet, 't zij door eigen aanschouwing, 't zij door beschrijving van anderen, wat bij zulke gelegenheid gebeurt. Een lange stoet Katholieken van allerlei stand, leeken en geestelijken, op den vollen middag met ontstoken waskaarsen in de hand, beweegt zich langzaam uit de hoofdkerk door een gedeelte van de stad, onder aanhoudend klokgebrom, muziek en koorgezang. Allen zijn op het sierlijkst

{==575==} {>>pagina-aanduiding<<}
uitgedoscht. Vlaggen en banieren wapperen zoover het oog reikt. De lucht is vervuld met wierookdampen, die opstijgen rondom het hoogwaardig Sacrament, dat daar door den eersten geestelijke onder dien prachtigen troonhemel gedragen wordt en waarvoor alles in de nabijheid zich, als de heiden voor zijn afgod, op de knieën werpt. En dat - dacht ik, toen ik voor het eerst getuige was van deze z.g. godsdienstige plechtigheid - en dat heeten Christenen! Maar tegelijk las ik op het aangezicht van een uit de schare, die vol devotie, met ontblooten hoofde, op de straat neergeknield, mijne oneerbiedige houding gadesloeg, dezelfde gedachte omtrent mij: neen! die man daar kan geen Christen zijn!
Hoe rekbaar moet dan niet het begrip Christen zijn, bij zoo uiteenloopende toepassing in het gebruik! Dit make ons indachtig op het gevaar, om met woorden ons tevreden te stellen, waar wij toch waarlijk meer dan woorden noodig hebben, en klaarheid zoeken te brengen in onze verhouding tot het Christendom.
Herinnert u, wat wij zoo even hebben gezegd van den Jezus der historie, tegenover den Christus van kerkleer en traditie. Op zichzelf hebben wij al zeer weinig aan de kennis van het feit, dat het beeld van Jezus met die bonte kleederen is getooid, en tengevolge van dien vreemdsoortigen opschik schier onkenbaar is gemaakt. Wij moeten vragen: waarom werd juist deze Jezus gekozen om de drager te worden van al die Christusvoorstellingen? En zou dan het antwoord niet gezocht moeten worden, eensdeels in de positieve grootheid van Jezus als godsdienstig karakter; ten andere in zijne negatieve verhouding, ten opzichte van alle bestaande godsdienst-vormen? Het een met het ander verbonden, verklaart ons het geheim, waarom het Christendom de kracht in zich heeft gehad om zichzelf gedurig te vernieuwen; waarom het nu weder een nieuw ontwikkelingstijdperk is ingetreden, zonder van zijn oorspronkelijke bestemming vervreemd te zijn; waarom wij aan de toekomst van het Christendom kunnen blijven gelooven, zonder de oogen te sluiten voor de reeks van afdwalingen en ongerechtigheden, waardoor het geschiedboek van de kerk die Jezus haar stichter noemt, is bevlekt; waarom eindelijk wij het Christendom als de godsdienst bij uitnemendheid kunnen omhelzen, zonder onze toevlucht te nemen tot het geloof in een boven-
{==576==} {>>pagina-aanduiding<<}
natuurlijk en (in dien zin!) goddelijk karakter van Jezus' persoon en werk.

Vraagt gij mij in gemoede af, of ik meen, dat wij Christenen van dezen tijd nog behoefte hebben aan het behoud der kerkvormen en ceremoniën, zooals Avondmaal, doop en dergelijke, die bij ons Protestanten nog zijn overgebleven, ik antwoord zonder aarzeling: ‘van dat weinige zou ik voor mij het meeste kunnen zien wegvallen, zonder daarover als over een wezenlijk verlies voor mijn godsdienstig leven te gaan treuren.’ Vraagt gij hoe ik over het dogma denk, en of wij het op den duur wel zullen kunnen stellen zonder vaste bepalingen van geloofsleer, ik zou zeggen: die zaak verontrust mij niet in het minst, daar m.i. de tijd voor kerkelijke geloofsbelijdenissen voorbij is. Maar zegt gij: wij hebben niets meer van doen met het Christendom, dan moet ik even stellig verklaren ten eenenmale van u in gevoelen te verschillen.
De tijd van het Christendom zal dan voorbij zijn, als er iets beters is gekomen, waardoor het kan vervangen worden. En hoe ik ook rondzie, hoe ik ook mijn blik scherp, nergens ontdek ik dat betere. En in alle oprechtheid: ik verwacht ook niets beters, omdat ik niet kan inzien, dat er behoefte aan is. De kerk heeft altijd Hervormers noodig gehad. De menschheid behoeft na Jezus geen nieuwen godsdienst-stichter meer. Waarom niet? Omdat Jezus gedaan heeft wat noodig was, om het menschelijk gemoed voor den onmiddellijken invloed van den geest Gods open te stellen. Hij heeft dat gedaan, door in zijn eigen voorbeeld te toonen, al de schoonheid en kracht, de heerlijkheid en zaligheid van een menschenleven door ware vroomheid bezield; een vroomheid voortkomende uit den onmiddellijken omgang met den alleen goede; een vroomheid, even onafhankelijk van de goedkeuring der menschen als verheven boven allen tempel- en priesterdienst; een vroomheid, in één woord, die geboren wordt waar de mensch den Oneindige zelf als zijn vader ontmoet en Deze zijn sterfelijk kind gedachten en bevindingen van onvergankelijk leven in het hart geeft. Laat vrij de vuurproef der kritiek over onze evangelische verhalen gaan: het goud van Jezus' vroomheid zal ongedeerd daaruit te voorschijn komen. Wat zeg ik? te schitterender zal het stralen

{==577==} {>>pagina-aanduiding<<}
naarmate het meer gezuiverd wordt van de bijmengselen eener kinderlijke fantasie.
Maar Jezus heeft meer gedaan dan zijne vroomheid te toonen in zijn omgang met God. Hij heeft meer gedaan om die godsvrucht aan te bevelen, welke uitgaat van de onbelemmerde werking van Gods geest op 's menschen gemoed. Hij heeft rechtstreeks gearbeid om de belemmeringen van 's menschen onmiddelijk verkeer met den Hemelschen Vader uit den weg te ruimen. Ziet, hoe Jezus dat gedaan heeft, en gij zult erkennen, dat de kiem van godsdienstig leven, door hem in de menschheid gelegd, nog niet heeft uitgewerkt.
Het streven van alle edele godsdienststichters ging uit van de overtuiging, dat de bestaande vormen van het godsdienstig leven, dringend verbetering behoefden. En wat deden zij, om aan de gevoelde en aangewezen behoefte te voldoen? Zij trachtten nieuwe vormen in te voeren en prezen ze aan, als ware daarvan alleen heil te wachten. En waren zij gelukkig in hun keuze, o! dan werden zij begroet als weldoeners door God aan de menschheid geschonken, om haar Zijn wil te openbaren. Jezus heeft schijnbaar minder, maar inderdaad oneindig meer gedaan. Minder, want hij heeft den Joden geenerlei bijzondere aanwijzing gegeven voor een hervorming van hun tempeldienst, voor de intichting van hun priesterschap, voor hun godsdienstig gedrag op maatschappelijk en huisselijk gebied. Meer, want hij heeft aan de gansche wereld deze eeuwige waarheid geleerd: de godsdienst is aan geen vormen gebonden. Er is geen zaligmakend leerstuk, geen zaligmakend bidden, vasten en aalmoezen geven en Sabbath houden; zelfs het ingetogen leven van den man der wet brengt hen niet zóó ver, als de kinderlijk gezinden komen met hun eenvoudig maar hartelijk: Abba Vader! Ja meer: Alle vormdienst is schadelijk voor de godsdienst.
Dat klinkt niet alleen, maar dat is ook inderdaad bij uitstek negatief. Maar wat is die negatie anders dan de heilzame daad des wondheelers, die den kanker uitsnijdt om het lichaam te behouden? Wat is dat weegeroep van Jezus over de heiligen van zijn tijd anders dan het luide protest uit den mond der onsterfelijke vroomheid tegen het schijnschoon der vormdienst, die den mensch steeds verder en verder verwijdert van God, onder voorwendsel van hem in Gods ommiddelijke nabijheid te

{==578==} {>>pagina-aanduiding<<}
brengen en hem deelgenoot Zijner hoogste zegeningen te maken? Als Jezus in de kinderen zijne eenige ware volgelingen erkent, wat zegt hij daarmede? Immers dit, dat hij geen ander bondgenootschap zoekt dan dat der onbedorven menschennatuur. Immers dit, dat hij bouwt op den vooruitgang van het menschdom en dat elk nieuw opkomend geslacht hooger ingenomenheid zou toonen met het godsrijk en zijne grondwaarheden, zoo hard voor de bevooroordeelde wijsheid, zoo zonneklaar voor het gezonde oog der eenvoudigen. Inderdaad, Jezus heeft alles gedaan voor de godsdienst, niets voor datgene wat de wereld godsdienst noemt. Ja, hij veroordeelt de zoogenaamde godsdienstige daad, waar zij niet let op de heilige inspraak der natuur, waar zij de banden niet eert, waardoor de mensch en zijn naaste, ouders en kinderen, man en vrouw zijn vereenigd. Ik vraag het u: is het ons niet als ademden wij de reinste levenslucht in, waar wij aan de hand van Jezus den tempel van Gods natuur betreden en, door hem opmerkzaam gemaakt op de geheimzinnige stemmen in ons binnenste die van God getuigen, ze leeren onderscheiden en verstaan? Waarom boeit ons deze man van Nazareth en dwingt hij ons tot zijne navolging? Immers alleen omdat hij ons vrij maakt van de ons niet voegende banden, ons aan ons beter ik terug geeft en in den helderen spiegel van zijne harmonische Gode gewijde ziel, onzen eigen tot God geschapen inwendigen mensch ons doet herkennen! Sedert Jezus onder de menschen wandelde heeft de beschaving, heeft de openbare zedelijkheid, hebben kunsten en wetenschappen belangrijke vorderingen gemaakt. De maatschappelijke orde is op hechter grondslagen gebouwd. De volken zijn tot een hooger standpunt van zelfstandigheid opgeklommen. De gelijkheid van alle standen voor de wet is tot waarheid, tot werkelijkheid geworden. De slavernij met hare gruwelen wordt afgeschaft. De vrouw wordt hersteld in hare rechten. De stem der menschelijkheid wordt tot op het slagveld, in de rechtspleging, in den
kerker geeerbiedigd. Ik zal hier niet gaan onderzoeken, of uitsluitend aan Jezus en zijn geest de eer toekomt van al deze heuchelijke verbeteringen. Maar dit weet ik, dat er een verwonderlijke overeenkomst bestaat tusschen het veldwinnend humanisme, dat al deze hervormingen in het leven riep, en den geest van Jezus, zooals de geschiedenis hem teekent. Dit weet ik: indien de beginselen van Jezus' godsdienst beter wierden

{==579==} {>>pagina-aanduiding<<}
gehuldigd door al wat Christen heet, wij zonden verder gekomen zijn dan nu het geval is.
Met bewondering staart ons oog op de breede schaar van menschenvrienden, wier leven getuigenis geeft van den heerlijken invloed dien Jezus liefdewet op hen oefende. Is er onder al die volgelingen ook maar één, die den voorganger in de schaduw gesteld, die den meester overbodig heeft gemaakt? Is er één, voor wien de godsdienstigen van alle tijden en luchtstreken zoo gaarne als voor hun meerdere, als voor den Koning van alle vromen, zich hebben gebogen en verootmoedigd? Neen, waarlijk: al hebben wij den Christus der dogmatiek en den wonderdoener der legende verloren, al hebben wij geen Jezus meer die miraculeus op aarde verscheen om even miraculeus weer te verdwijnen: het beste van hem hebben wij, en wij waardeeren het te hooger, naarmate al dat andere ons oog niet meer boeit, ons hart niet meer streelt. Wij begrijpen hoe geslachten op geslachten, hoe volken naast volken te vergeefs naar woorden en beelden hebben gezocht om dat eenige in dezen eenige uit te spreken. Wij begrijpen het en ergeren ons niet aan al die misgeboorten der fantasie, reeds in onze Evangeliën te vinden, waarmede zoo niet de ware hulde dan toch eene warme vereering aan den man van Nazareth werd gebracht.
Maar al zijn wij uit dien leeftijd getreden, waar men niet dan struikelende gaat, niet dan stamelende spreekt, wij zijn daarom nog niet zóó krachtig, zóó zelfstandig geworden, dat wij zeggen kunnen: wij hebben het gegrepen. Nog altijd zoeken wij naar den juisten naam, dien wij aan Jezus moeten geven; nog altijd is zijne levensgeschiedenis in vele opzichten een mysterie; nog altijd pijlen wij te vergeefs de diepte van die menschenliefde, de innigheid van dat verkeer met den Hemelschen Vader, en telkens keeren wij terug tot woorden, die niets zeggen omdat ze alles moeten uitdrukken. Telkens komt ons gevoel weer in opstand, en is het ons alsof men onzen Jezus oneerbiedig bejegende, wanneer men hem met anderen, behoorden zij ook tot de edelsten en grootsten van ons geslacht, op ééne lijn stelt. En toch: hij was een mensch, wij twijfelen er niet aan. Uit een rein menschelijk gemoed welde dat vrome leven; uit een zuiver menschelijken geest vloeiden die schatten van wijsheid en godskennis, die ons nog kunnen rijk maken. Maar juist daarom stellen wij

{==580==} {>>pagina-aanduiding<<}
zijne godsdienst op zoo hoogen prijs. Die godsdienst belijdende voelen wij den adel van ons geslacht, beseffen wij dat onze natuur er op aangelegd is om God te kennen en te dienen. Wat zouden wij dan nog beters, nog hoogers verlangen dan ons Christendom? Heeft Jezus ons niet voor goed verlost van den waan, dat wij menschen van buiten af geholpen moeten worden? Is niet de geschiedenis der laatste 18 eeuwen daar, om ons te bewijzen hoe het eens uitgesproken woord van Jezus dat ons verzekerde: gij zijt vrije kinderen Gods, hoe dikwijls ook miskend, hoe dikwijls ook weersproken, altijd weer zijn kracht heeft betoond, tot vernieuwde bezieling van het menschdom? Was het eene magische kracht die in dat woord woonde? Of was het de onweerstaanbare macht der waarheid die zich op den duur niet laat miskennen?
O gewis: het is met het Evangelie als met alle groote ontdekkingen op het gebied der wetenschap. Als zij eenmaal gedaan zijn, verbaast iedereen zich daarover, dat men wat voor den voet lag eeuwenlang kon onopgemerkt laten. Jezus hoorde de stem Gods, die tot allen van eene oneindige vaderliefde sprak, maar door niemand werd verstaan. Sedert Jezus wordt die stem door allen vernomen die hem kennen en het ernstig met zichzelven meenen. Nu weten wij het: de priester is niets en het offer is niets. De mensch is zelf priester en offer. De letter is niets, de schriftgeleerde is niets. Een kind draagt Gods wet in het hart; kinderlijke zielen onteijferen het schrift waarin God zijn wonderen aan den hemel en op aarde heeft geschreven.
Veel van 'tgeen vóórdezen historie heette is gebleken legende, sage, mythe te zijn. Zoo ging het elders, zoo ging het op het gebied der evangelische geschiedenis. Maar wat er ook uit Jezus' levensgeschiedenis moet verdwijnen, zijn kruis blijft er staan. En hoe groot is niet de aanbeveling die Jezus' godsdienst aan het kruis van zijn stichter ontleent! Ook hier heeft het vrome geloof langen tijd gestameld en eeuwenlang te vergeefs naar de ware uitdrukking gezocht, niettegenstaande het de zedelijke kracht van Jezus' lijden aan zichzelf onderging. De dogmatiek heeft zich uitgeput in pogingen, om het mysterie van de verzoening in het bloed des kruises te doorgronden. En al maken wij geen van de vele verzoenings-theoriën tot de onze, wij zullen daarom niet aarzelen in het kruis het meest eigenaardige en diepzinnigste symbool des Christendoms te begroeten. Dat bij de wieg van het

{==581==} {>>pagina-aanduiding<<}
Christendom een kruis geplant staat, waarlijk dat geeft aan die stichting een ernstig karakter, dat zij nimmer weer geheel zal afleggen. Intusschen, laat ons wél onderscheiden! Niet dit, dat de godsdienst die wij belijden gesticht is door een gekruiste, maar dit, dat het Jezus was wien men kruisigde, is voor ons het merkwaardige. De wereld-geschiedenis helaas! is maar al te rijk aan voorbeelden van rechtvaardigen, die den dood van misdadigers hebben ondergaan. Maar dat men zelfs dezen stillen, bescheiden, vromen, beminnelijken mensch, die de lieveling van allen moest zijn, dat men zelfs dezen grooten weldoener der menschheid zulk een uiteinde heeft bereid, ziedaar, wat niet kan nalaten een onbeschrijfelijken indruk te maken op al wat denkt en gevoelt. Geen wonder, dat men gesproken heeft van vreemde schulden, die hij moest boeten; van een plaatsvervangend lijden, dat hij onderging; van een straf, die hij voor anderen moest dragen. Geen wonder, dat de geloovigen, in het aangezicht van den grooten lijder, het gevoel hadden, alsof zij met hem hadden te lijden, en door dat lijden een deel hadden af te doen van de schuld die daar rustte op de menschheid; de menschheid, die in hem haar besten zoon had vermoord!
Voorwaar! Er is een gezonde zin in die christelijke Mystiek. Niemand strijdt voor zich alleen tegen de machten van logen en boosheid, al ware het ook dat hij als een weerlooze in den strijd bezweek en zijn lijden nauwelijks werd opgemerkt. Wat zouden de offers door de edelen van ons geslacht aan de goede zaak gebracht, wat zouden zij beteekenen, indien tijdgenooten en nakomelingen den duren plicht der dankbaarheid jegens die helden en martelaren niet beseften! Of zouden wij Christenen de waarde van Jezus' offer overschat, zouden wij de schuld der dankbaarheid aan hem reeds hebben afgedaan? Neen! dat hebben wij niet, zoolang de gedachte die Jezus' leven bewoog de gedachte niet is, die ons en onze Christelijke maatschappij geheel bezielt; zoolang de wereld hare zelfzucht niet heeft afgelegd aan den voet van Jezus' kruis. Nog altoos staat de gestalte van den man der smarten in al hare verhevenheid indrukwekkend voor ons. Verwijtend ziet de gekruiste ons aan als wij in ons en om ons henen zooveel nog toelaten en bevorderen zelfs, wat hij tot in den dood heeft bestreden. Voelen wij de beschamende kracht van Jezus' blik, hoe kunnen wij er aan denken, als waren wij aan het Christendom reeds ontwassen?

{==582==} {>>pagina-aanduiding<<}
Zouden wij, die er onze vreugde en onze glorie in stellen, dat wij oogen bebben voor de rein-menschelijke schoonheid die Jezus in zijn leven ten toon spreidde, zouden wij ons het verwijt laten welgevallen, dat ons Christendom maar een schijn is waarmede wij ons zelven en anderen bedriegen? Alsof het zooveel beter, alsof het zooveel christelijker ware, te dweepen met den onmogelijken Godmensch of Menschgod der dogmatiek, dan een kalmen en mannelijken eerbied te koesteren voor den man der werkelijkheid, die nog altoos, door zijn geest ingrijpt in de werkelijkheid; voor den Jezus der historie, die zijn niet mirakuleus, maar toch wonderbaar leven voortzet in de historie van het heden!
De Jezus der historie! - Ik voorzie hier een bedenking. Heeft niet de kritiek - vraagt men - op dit gebied alles op losse schroeven gezet? Wat weten wij ten slotte met zekerheid van Jezus te zeggen? De geleerden zelve zijn het geheel oneens over de vraag: wat in de Evangeliën tot den historischen kern, wat tot de mythische inkleeding behoort. Hoe zullen wij leeken dan uitmaken, wie de werkelijke Jezus is geweest?
Ook ik zou met u, die zoo klaagt, wenschen, dat ons meer van Jezus leven bekend ware. Maar daarmede staat en valt toch niet ons geloof in het Christendom. Dat geloof behoort niet afhankelijk te zijn van het altijd onzekere onderzoek der wetenschap. Niet dit maakt ons tot Christenen, dat wij gelooven dat alles wat in de Evangeliën van Jezus gezegd en als door hem gesproken verhaald wordt, werkelijk zoo door hem gedaan en gezegd is. Niet dit, dat wij in al die wonderen en daden de openbaringen van een hooger, goddelijk wezen erkennen. Christenen zijn wij dan, als wij het levensbeginsel, dat met het Christendom begonnen is de menschheid te vernieuwen, tot het onze maken. Ons geloof kan een dankbaar gebruik maken van de vorderingen der kritiek, als zij ons aantoont, hoe het beeld van Jezus in schoonheid toeneemt, naarmate het meer ontdaan wordt van de omhangselen der dichtende en schijnbaar verheerlijkende sage. Maar ook al kon zij ons het tegendeel bewijzen; al moesten wij ook aannemen, dat de wereld het beste en edelste wat wij in onze Evangeliën vinden niet aan den man van Nazareth te danken had, wij zouden blijven vasthouden aan ons Christendom d.w.z. aan de zedelijke godsdienstige idee,

{==583==} {>>pagina-aanduiding<<}
waarvan de Christelijke gemeente de draagster is geweest en die steeds voortgaat de wereld te hervormen.
Maar ziet toch ook tot uw troost, hoe het levensbeeld van Jezus, zooals het telkens in andere gestalte uit den smeltkroes der kritiek te voorschijn komt, inderdaad gedurig wint aan inwendige waarheid. Hoe meer de kritiek van de evangelische geschiedenis als onhoudbaar heeft verworpen, des te zekerder werd ook onze kennis aangaande datgene wat zij beproefd vond. En voorzeker de weinige trekken van dit korte menschenleven waren sprekend genoeg, om daaruit het eerbiedwaardige beeld van den stichter des Christendoms samen te stellen.
Laat ons dan goedsmoeds de toekomst tegengaan. Gunnen wij aan anderen het genot van te zijn Christenen naar den zin der oppervlakkige menigte. Mocht deze weigeren ons langer met dien naam te noemen, wij zullen het ons des noods laten welgevallen. Wij strijden niet om den naam. Wij zullen daarom niet ophouden onze liefde te geven aan de zaak, het Christendom, als de groote religieuse macht die nu 18 eeuwen lang de besten van ons geslacht heeft aangetrokken en beheerscht. En zoo we op onzen weg soms iemand ontmoeten, helder van hoofd, rijk in kennis, achtingswaardig van karakter, die ons wil doen gelooven, dat de tijd van het Christendom thans voorbij is, laat ons hem ten antwoord geven:
Zijt gij vreemd geworden aan het Christendom omdat de godsdienst u vreemd is geworden? Dan kunnen wij u niet volgen! Maar hebt gij een godsdienstig levensbeginsel gevonden dat verdient het Chistendom te vervangen, welnu: deel het ons mede. Wij zullen uwe woorden hooren, ze wikken en wegen. Maar wij willen meer. Wij willen ook uw leven zien en daarnaar uw godsdienstig beginsel beoordeelen. En als wij dan bevinden, dat ons christelijk ideaal door u wordt overtroffen - dan, wij beloven het u, dan zullen wij met verbazing en verrukking u als onzen besten vriend begroeten. Maar toch zullen wij ook dan nog ons Christendom niet laten varen en in ons hart blijven zeggen: ook deze vrucht is door het Christendom gekweekt; want ons ideaal is maar ons ideaal; maar het Christendom is het ideaal der godsdienstige menschheid.





{==584==} {>>pagina-aanduiding<<}

De oudste ridderroman,

door Dr. G.D.J. Schotel.

Toen Mr. Nikolaas, de barbier, en Piro Perez, de pastoor van het dorp la Manche, besloten hadden van de ridderromans, die Don Quixote het hoofd op hol bragten, een auto-da-fé te maken, was de eerste, die Nikolaas in handen viel, Amadis van Gaule.
‘Zonderling,’ sprak hij, den pastoor den foliant overgevende, ‘dat wij met den Amadis aanvangen; men heeft mij meermalen verhaald, dat hij de oudste ridderroman is, die in Spanje het licht zag. Mij dunkt, wij moeten hem, als de aanvoerder van dien dwazen troep, ten vure doemen.’ - ‘Neen,’ was het antwoord, ‘doen wij dit niet: voor hem vraag ik genade; want ik verzeker u, hij is de minst vervelende van allen.’ - ‘Het zij dan zoo,’ hernam de barbier, ‘wij willen niet al te gestreng zijn.’
Beiden, de pastoor en de barbier, hadden gelijk; geen ridderroman, ten minste in gebonden stijl, is ouder, en, hierin zijn allen die over deze romans schreven het eens, voortreffelijker. Zij noemden den Amadis een ‘uitstekend werk’, den ‘roman der romans’, den ‘spiegel der ridderschap’, ‘de kroon der boeken’, en drie koningrijken betwistten elkander het voorregt, den schrijver er van tot wieg en bakermat te hebben verstrekt. Het waren de Portugeezen, Franschen en Engelschen, die streden om de eer

‘van d'oude Amadis de voedster-moêr te zijn.’ 

In Portugal schreef deze en gene, op gezag van Lopez de Vega, hem wel aan eene portugeesche vrouw van aanzien toe, doch de meesten stemden overeen, dat hij de vrucht is van het

{==585==} {>>pagina-aanduiding<<}
genie van Vario Lobiera van Oporto, een portngeesch ridder, in 1403, of, volgens Sismondi 1) in 1423 gestorven.
Hij zou hem tusschen 1342 en 1367, naar aanleiding van een sonnet, door een onbekenden tijdgenoot vervaardigd, opgesteld, en op last van den Infant Don Alfonso van Portugal, zoon van Johan I, stichter van het Huis van Braganza, in 1461 gestorven, hier en daar veranderd hebben. Zijn handschrift, het eigendom van den Infant, later van den Hertog van Aveiro, is in 1755, bij de aardbeving van Lissabon, spoorloos verdwenen. Lobeira was echter slechts de auteur der vier eerste boeken van den Amadis, de overige twintig, de heerlijke daden en avonturen van Amadis' nakomelingschap bevattende, zijn het werk van anderen.
De fransche letterkundigen noemen Frankrijk het geboorteland van den schrijver; doch zijn het niet eens wie deze was. Zij, die beweren dat de eerste vier boeken onder de regering van Philippus Augustus of een zijner voorgangers in het fransch zijn opgesteld, beroepen zich o.a. op den naam van den held der geschiedenis 2), op eenige plaatsen uit oude fransche ridderromans, waaruit blijken zou, dat Amadis toen geleefd heeft, en op de overeenkomst van sommige voorvallen en zeden, met die in den Tristan en Lancelot, erkende fransche romans, voorkomen. Graaf de Tressan trachtte te bewijzen, dat de Amadis door een troubadour uit de school van Rusticien de Pise, auteur van al de romans der Table ronde, ten tijde van Philippus Augustus, er de opsteller van is, en oordeelde dat de spaansche schrijver, op een tijdstip van vete tusschen zijn vaderland en Frankrijk, wel geen fransch ridder tot den hoofdpersoon van zijn roman zal gemaakt hebben. Zeer juist merkt echter John Dunlop 3) aan, dat zijn argument alleen tegen den spaanschen - doch niet tegen den portugeeschen oorsprong van het werk pleit.
Meer afdoende is de getuigenis van den portugeeschen dichter Cordozo, dat Lobeira, op bevel van den Infant Don Pedro, zoon van Johan I, den Amadis uit het fransch in het portugeesch vertolkte, en vooral de verzekering van d'Herberay, die den roman uit het spaansch in het fransch overbragt, dat hij frag-
{==586==} {>>pagina-aanduiding<<}
menten van een handschrift in het picardisch dialect (en langage Picard), dat hij voor den oorspronkelijken Amadis hield, had gezien. Ook Graaf de Tressan ontdekte in de bibliotheek van het Vatikaan, onder de handschriften van koningin Christina van Zweden, een Amadis in de romaansche taal. Volgens Bernardino, de vader van Torquato Tasso, dichter van L'Amadigi, aan onzen Amadis ontleend, in 1560 te Venetië door Giolito uitgegeven, heeft de Amadis zijn oorsprong aan eene oude engelsche of bretonsche geschiedenis (Istoria di Bertagna) te danken 1). Is dit zoo; dan moet men aan Gaules of Giula, in oud Engelsch den naam van Wales, en niet aan Gallia (Francia, Frankrijk) denken, en Engeland voor de geboorteplaats van onzen Amadis houden. Er is in den roman zelven het een en ander, dat schijnbaar voor deze opvatting pleit. Toen Amadis zich uit Gaule naar het hof van den koning van Engeland te Vindelisora (Windsor) begaf, ging hij scheep naar, en kwam in Groot-Brittanië, ‘aen een stadt ghenaemt Bristoye (Bristol)’, zeker een zonderlinge haven voor hen, die zich uit Frankrijk, maar een zeer geschikte voor hen, die zich uit Zuid-Wales naar Bristol begeven. Engeland was het hoofdtooneel der dappere daden van Amadis, die ook het hof van den koning ‘binnen der stadt Lonnen, die doen ter tijdt bouen heel kerstenheydt domineerde’ 2) bezocht.
Wij houden het echter voor zeker, dat niet Wales maar Frankrijk het oord is, waarnaar Amadis het epitheton van Gaule ontving. Daar regeerde zijn vader, en op eene vergadering van bisschoppen en edelen, door dezen bijeengeroepen, moesten zij de beroemdste klerken uit hun gebied met zich voeren. Onder hen bevonden zich o.a. Ungarn uit Picardië en Alberto uit Champagne. Wij stemmen echter Bouterweck volkomen toe: ‘der eigenthümliche Charakter des Ritterthums in Amadis hat unverkennbar mehr spanische als französische Züge’ 3), doch houden ons tevens, vooral na het lezen van Clemencius Commentaar op Don Quixote (Madr. 1833) overtuigd, dat Lobeira de schrijver is.

{==587==} {>>pagina-aanduiding<<}

Ofschoon de Spanjaarden geen aanspraak maken op het voorregt den schrijver van den Amadis hun landgenoot te mogen noemen, zoo komt (hierin is algemeene overeenstemming) hun de eer toe, dat de eerste uitgaaf van den roman, in hunne taal, in 1519 te Salamanca het licht zag 1).
Tot deze hadden losse fragmenten van handschriften uit den tijd van Ferdinand en Isabella, die door den overzetter bijeengevoegd waren, gediend. Garcias Ordognez de Montalvo herzag den tekst, vergeleek hem met de mss. fragmenten en gaf in 1547 eene verbeterde editie van den Amadis 2).
Reeds vroeger (Sevilla 1526) had hij een 5de boek, de ‘heerlijke daden en avonturen van Esplandian, zoon van Amadis 3),’ in het licht gegeven. Dit vervolg moet echter voor het oorspronkelijke verre onderdoen, en wij stemmen den pastoor van la Manche volkomen toe, dat de zoon zulk een vader niet waard is, en zouden hem, even als hij, door het open vengster hebben geworpen om tot eerste brandstof voor den brandstapel te dienen.
Gelijk de ridderlijke dichtkunst met Karel den Groote, zoo vangt de ridderroman met Amadis aan, en even als de Karel-romans volgden de Amadis-romans elkander op, en 'tgeen de Karelromans voor Frankrijk, de Arthur-romans voor Engeland waren, werden de Amadis-romans voor Spanje. Op Esplandian volgde Florisando door Paez de Ribera, Lesuarte van Griekenland (zoon van Esplandian en Leonorina) en Perion van Gaule door Juan Diez, bachelier in het kanonnieke regt, Amadis van Griekenland (zoon van Lesuarte), Florisel van Nicaea en Anaxartes (zoon van Amadis van Griekenland), Roger van Griekenland en Silva de la Silva door Feliciano de Silva, Lepolemo en Leandro de Schoone door Pedro de Lujan, en eindelijk Penalva door een ongenoemden Portugees. De heerlijke en roemrijke daden en zonderlinge avonturen van al deze helden bevatten, met inbegrip van hun stamvader en aanvoerder Amadis, 14 lijvige boeken, in fol. gedrukt. Spoedig werden deze romans in verschillende talen overgebragt.

{==588==} {>>pagina-aanduiding<<}
Het eerst in het fransch, door Nicolas de Herberay, seigneur des Essais, die de 8 eerste boeken, C. Colet, die het 10e, 11e. 13e en 14e, Jac. Gohorry, die het 9e, G. Aubert van Poitiers, die het 12e boek overzette. Gabriël Chappuis voegde er 6 en een ongenoemde nog 2 boeken bij, zoodat de geheele Amadis uit 24 boeken bestaat. Gilbert Saunier, sieur de Duverdier, gaf een slot aan alle in den Sagenkreitz aangevangen avonturen in 7 lijvige deelen in kwarto.
Zeldzaam ontmoet men een volledig exemplaar van den Amadis, maar steeds afzonderlijke boeken, die meermalen herdrukt, nadat de patriciërs er van verzadigd waren, verder door het volk verslonden werden; want ook in Frankrijk verkreeg de Amadis onder de volksboeken eene plaats 1). Noch de Astrea, noch de Cyrus, Clelie, Cleopatra, of welke roman ook, hoe grooten opgang hij ook in Frankrijk mogt maken, kon den Amadis geheel verbannen. Nog in de 18e eeuw werd hij voor het volk herdrukt, en in 1780 verscheen te Parijs eene vrije overzetting in modern fransch door den Graaf de Tressan bewerkt. Hoe zeer de Amadis in den smaak van het beschaafd publiek van geheel Europa viel, kunnen de menigte overzettingen, uittreksels, navolgingen in het duitsch, fransch, italiaansch en engelsch, sommige nog in deze eeuw vervaardigd, getuigen. Wel geraakten de vervolgen op den Amadis, door gemis van innerlijke waarde en verandering van smaak, allengskens in vergetelheid, doch de vier eerste oorspronkelijke boeken handhaafden steeds hunnen roem. Warton, Southey, Dunlop, Sismondi, Bouterweck, Esch, Gruber en vele anderen gaven de vruchten hunner studie op deze in het licht; anderen zoo als Creuze, de Lesser 2) en William Stewart Rose 3) bezongen de daden van onzen held. Aan den Portugees Gil Vicente en den Spanjaard Andres Rei de Artieda gaf hij stoffe tot twee blijspelen. Wieland noemde een zijner uitstekendste werken naar hem. Ook in ons vaderland was deze roman, vooral in de 16e en 17e eeuw, in hooge achting. Vele boeken werden meermalen herdrukt, en de weinige exemplaren, die er nog van bestaan, getuigen hoe drnk
zij gelezen zijn. Wie de overzetters zijn

{==589==} {>>pagina-aanduiding<<}
is nog niet gebleken, doch allen zijn uit het fransch vertaald. Vroeger dan in de noordelijke moeten zij in de zuidelijke Nederlanden zijn overgezet. Te Antwerpen toch verschenen reeds in 1574 de 4 eerste boeken, terwijl ons uit die eeuw alleen de editie van het 1e en 2e boek in 1598 te Leiden bekend is. Ook werden de boeken niet bijeen, maar afzonderlijk en op verschillende plaatsen uitgegeven. Zoo verscheen het 3e boek zonder titel en ook in 1619 het 4e, in 1607 het 5e, in 1615 het 6e te Rotterdam. Het 7e werd in 1613 te Amsterdam, het 8e in 1617, het 9e in 1613 te Rotterdam, het 9e in 1596, het 10e in 1616, het 11e in 1613, het 12e in 1611, het 13e in 1607, het 18e in 1608, het 16e in 1609, het 16e en 17e in 1612, het 18e in 1615 te Amsterdam, het 19e in 1625 te Rotterdam, het 20e in 1612 te Utrecht, het 21e in 1624 te Rotterdam, allen in 4o. met houtsneden gedrukt.
In 1608 verschenen te Amsterdam 21 boeken in 8 deelen in 4o. Ook vindt men eene editie van die boeken in 7 deelen in 4o. zonder plaats of jaartal. In 1751 verscheen nog te Amsterdam eene fransche overzetting van den Esplandian in 4o. Van de drie laatste boeken 1) is ons geene hollandsche overzetting bekend. Van deze werden Aurelius en Isabella, Ridder Galmi, Florent en Lion, Pontus en Sidonia en de Schoone Lionella in 1621 door den bisschop van Antwerpen verboden en de vier laatste alleen met censuur toegelaten 2).
Dat de Amadis ook in Nederland, een plaats in de volksbibliotheek had, blijkt uit de menigvuldige 4o en 8o uitgaven van verschillende boeken, waarvan nog hier en daar, schoon meest geschonden, exemplaren voorkomen. Vele werden nog in het laatst der 18e eeuw te Amsterdam herdrukt. Meermalen maakten ook onze schrijvers van dezen roman, als volksboek, nevens de Heemskinderen, de Destructie van Jerusalem de Seghelijn en anderen van dit soort melding, en Bredero laat in zijn Moortje een oude bes verhalen welke geschenken haar zoon Arent in zijn jeugd ontving en onder deze ‘de moije storien van Fortunatus beursje, van Blancefleur en Amadis van Gauwele.’
Doch het wordt tijd nader kennis met de vier eerste boeken

{==590==} {>>pagina-aanduiding<<}
te maken, die echter niet anders dan oppervlakkig kan zijn, daar zij een lijvigen, digt ineengedrukten kwartijn uitmaken.
Wij gebruikten de uitgaven van de twee eerste boeken te Leiden 1598, en van het derde en vierde te Rotterdam 1619 gedrukt.
‘Lange jaren, nae die passie ende doot onses Heeren Jesu Christi’ (zoo vangt de roman aan) leefde er in Brittanje een Christenkoning met name Garantes, ‘levende in de wet der waarachtigheid met groote devotie en zeer goede manieren.’ Deze koning nu was gehuwd en had twee dochters, de eene, de gemalin van koning Languin van Schotland, de andere, Helisene, ongehuwd, doch schoon en door veel magtige vorsten ten huwelijk begeerd.
't Gebeurde op zekeren tijd dat Garantes, ter jagt zijnde, een ridder zag, die met twee ridders in een hardnekkig gevecht was gewikkeld. Toen de eerste zijn tegenstanders had verslagen, wendde hij zich tot den koning, en vroeg hem: welk een land het was, waarin de ridders, die avonturen zochten, aldus besprongen werden? Zoodra de koning hem zulks gezegd, en zich als de beheerscher van dat land had doen kennen, gaf de ridder zijn schild en helm aan zijn schildknaap, omhelsde den koning, en maakte zich bekend als Perion, de koning van Gaule, die begeerig was kennis met hem te maken. Na deze kennismaking reden beide naar de stad, en vonden in het paleis, op last der koningin, die de aankomst van den vreemdeling had vernomen, een goed onthaal. Reeds bij de eerste ontmoeting blaakten Perion en Helisene van liefde omtrent elkander, en den volgenden nacht hadden zij, door 't beleid der kamerjuffer der prinses, Dariolette, een geheime zamenkomst. Het gevolg van deze en meer andere ontmoetingen had ten gevolge dat Helisene zwanger werd, en toen Perion naar zijne staten was weêrgekeerd, een zoon baarde, dien zij Amadis, naar een Heilige, die in Bretanje in hooge eer werd gehouden, noemde. Dariolette legde den knaap in een kistje, dat zij aan de golven toevertrouwde. Het werd door een schotsch ridder, Gandales geheeten, die met zijn vrouw en kind uit Klein-Brittanje naar zijn vaderland weêrkeerde, gezien, opgevischt, geopend, en het jonkske gaf hij aan de voedster van zijn zoon Gandalijn ter verzorging. Op zijn kasteel gekomen, voedde hij den knaap als zijn eigen zoon op, gaf hem den naam van jongeling van de zee,

{==591==} {>>pagina-aanduiding<<}
en zag hem met blijdschap opgroeijen en in schoonheid toenemen, zoodat ieder die hem zag zich over zijne schoonheid verwonderde. Zulks deed ook de koningin van Schotland, bij gelegenheid dat zij met haren gemaal, den koning, Gandales bezocht.
Op haar verzoek schonk deze haar den knaap, om zijne opvoeding aan haar hof te voltooijen. Hier begon hij zich in jagen en vliegen en het hanteren van zwaard en lans, en verder in al wat een toekomend ridder moest weten, te oefenen, en met zijne jaren namen ook zijn verstand en schoonheid toe.
Intusschen was Palangris, koning van Groot-Brittanje gestorven, en zijn broeder Liduwaart, een man van groote vroomheid en wijsheid, die zich in Denemarken, waar hij 's koningsdochter, de schoonste vrouw, die men op alle eilanden der zee vond, gehuwd had, ophield, tot zijn opvolger verkozen. Deze verliet nu met zijn gezin de staten van zijn schoonvader, legde op zijne reis naar Engeland een bezoek af aan het schotsche hof en liet daar zijne dochter Oriane, vermoeid en ziek van de reis, achter. De koningin van Schotland verkoos Amadis tot dienaar der jeugdige prinses, en het duurde niet lang of de beide jongelieden beminden elkander hartstogtelijk. Amadis wenschte ‘vromigheid te doen om den lof zijner beminde te verkrijgen,’ en den ridderslag te ontvangen. De koning van Schotland weigerde hem dien, om zijnen jeugdigen leeftijd, doch hij bekwam hem van Perion van Gaule, toen deze Languin bezocht om zijne hulp tegen den koning van Ierland, die in zijne staten was gevallen, in te roepen. Amadis verliet nu het hof van zijnen pleegvader, dat kort daarna ook Oriane naar dat van haar vader zag vertrekken en volgde de banier van Perion. Aan het hof van dezen werd hij, na wonderen van dapperheid verrigt te hebben, met groote eer ontvangen, en zag hij ook zijne moeder Elesina, met wie Perion intusschen gehuwd was. Deze had hem nog een zoon geschonken, Galaor genoemd, die echter door een reus was weggeroofd en door een kluizenaar werd opgevoed. Het verlies van dit kind werd echter vergoed, door de herkenning van Amadis, door middel van een ring, dien hij aan zijn vinger droeg en door Elesina's kamermaagd met andere voorwerpen in het kistje, dat den knaap bevatte, was gelegd. Na het einde van den oorlog met Abies, koning van Ierland, vertrok Amadis naar het hof van Liduwaard, koning van Engeland. Daar werd hij feestelijk ontvangen, en vond hij zijne geliefde Oriane weder.

{==592==} {>>pagina-aanduiding<<}

Wij zouden menige bladzijde vullen, indien wij slechts met enkele trekken de avonturen en dappere daden van Amadis in Engeland wilden schetsen; gewagen van zijne bloedige gevechten met reuzen; van de hulp die hij Liduwaard tegen den veroveraar Barsman en den toovenaar Arcalaus bewees; van zijn lang verblijf in eene kluis, onder den naam van Beltenebros, nadat hij een ‘wreeden brief’ van Oriane had ontvangen; van zijne gevechten tegen Cildadan, koning van Ierland, en honderd ridders, die Liduwaard hadden aangevallen, en eindelijk van zijne ontelbare avonturen en heldendaden in Duitschland en Turkijen, toen de jalouzy en achterdocht van Liduwaard, door kwade raadslieden opgewekt, hem hadden genoodzaakt Engeland te verlaten. Bij tijds keerde Amadis echter derwaarts terug, om zijne Oriane te verlossen uit de handen der Romeinen, die haar wilden wegvoeren. De vloot door den keizer van Rome naar Engeland gezonden, om Oriane af te halen, werd geheel door hem verslagen en Oriane door haren minnaar naar het ‘vaste eiland’ gevoerd. Hierop ontstond een hevige oorlog tusschen Liduwaard en Amadis. Na twee hardnekkige gevechten, waarin de overwinning aan de zijde van Amadis was, viel zekere koning Aravigo, door den toovenaar Arcalaus opgestookt, het verzwakte leger van Liduwaard aan; doch Amadis bood zijnen voormaligen vriend en beschermer nu bijstand, versloeg het leger van Aravigo, doodde dezen en nam Arcalaus gevangen.
Dankbaar voor den bewezen dienst, schonk Liduwaard zijnen redder de hand zijner dochter. Het huwelijk werd op het ‘vaste eiland’ gevierd,; en Oriana onttooverde dit eiland, door in het betooverd vertrek te gaan, dat alleen door de schoonste en getrouwste vrouw kon betreden worden. Meermalen wordt in den loop der volgende boeken gewag gemaakt van betooverde kamers, kasteelen en eilanden, die alleen door een zekeren held of schoon vrouw konden betreden worden. Deze en diergelijke fictiën zijn van oosterschen afkomst en ontmoet men dus natuurlijk meer in de spaansche dan in de fransche of engelsche romans. Zoo leest men in een oostersche geschiedenis, dat Abdamalek, vijfde kalif der Ommeades, en een der eersten, die in Spanje viel, tot een kasteel kwam op een der meest afgelegen bergen van Spanje, door toovergodinnen gesticht. De ingang werd door geen poort, maar door den tand van een draak gesloten, waar boven men las: dat dit kasteel alleen voor Abdamalek toegankelijk was.

{==593==} {>>pagina-aanduiding<<}

Hebben oostersche sagen of verhalen den schrijver, vooral in het laatste bock, stoffe tot avonturen, waarin toovenaars en betooverde sloten de hoofdrol vervullen, gegeven, het eerste en grootste gedeelte van zijn werk bevat meestal verhalen van oorlogen, tweegevechten, geestig beschreven, doch wegens de menigvuldige herhalingen, vermoeijend om te lezen, en die de aandacht al minder en minder boeijen, wijl men den uitslag vooruit weet.
Daarin overtreft echter de Amadis de overige ridderromans, dat wij in geen doolhof van avonturen geraken, maar onze aandacht hoofdzakelijk met de heldendaden van Amadis en zijn broeder Galaor bezig kunnen houden. Ook laat de Amadis de overige fransche ridder-romans van dien tijd in karakterschildering verre achter zich, vooral is het karakter van Amadis zelven door al de vier boeken goed volgehouden, en de historie zijner jeugd, van het kind der zee en die zijner eerste liefde met Oriane is voortreffelijk van teekening.
Dunlop schreef: ‘Amadis is an interessing character,’ zeer verschillend met dat van zijn broeder Galaor. Beide zijn even dapper, doch de oudere mist de vrolijkheid van den jongeren. Geene blijft onder alle omstandigheid ééne meesteres getrouw, deze vestigt zijne genegenheid dan op de eene dan wederom op de andere schoone. Zulke contrasten merkt men in al de spaansche romans, die de avonturen der afstammelingen van Amadis behelzen, tusschen broeders op. De geschiedenis van Amadis zelf heeft ook meer zedelijke waarde dan die der overige helden van zijn geslacht. In de laatste zijn echter de decoratiën rijker, de avonturen schitterender, en stapelen zich de wonderen tot bergen op. De Urganda, de onbekende, van den oorspronkelijken Amadis is, gelijk Morgaine le Tay en de Lady of the lake, eene getrouwe, doch de Urganda der overige boeken eene booze toovergodin, en hare mededingsters Zirfia en Melia zijn niet minder verschrikkelijk dan de Medea der klassieke mythologie. Overigens is de Amadis eene uitmuntende schilderij der zeden en gewoonten van de ridderschap der middeneeuwen, en even als Reineke de Vos weleer groot gezag had bij de regtsgeleerden, zoo had het Amadis bij hen, die de geschiedenis der oude ridderschap beschreven; ja, hem werd, zelfs nog in de 17e eeuw, in zaken van eer eene beslissende stem toegekend.






{==594==} {>>pagina-aanduiding<<}

Mr. Joan Mook.

Eene bladzijde uit de geschiedenis van Enkhuizen.

Door H. de Gooijer.

I.

We schrijven het jaar 1650. Een eeuw lang had de naam van Oranje als een goede genius gezweefd over Nederland en geleefd in de harten. Was het wonder dat men van liefde gloeide voor een vorstenhuis, dat goed en bloed had veil gehad en ten offer gebracht voor het welzijn van Nederland? Maar was het van den anderen kant te verwonderen dat de Staten den klimmenden invloed der Prinsen met een bezorgd oog hadden gadegeslagen? Bij hen toch berustte het oppergezag, hoewel zij dankbaar het goede erkenden, door het huis van Oranje den lande bewezen. Toch was het een gebrek aan dankbaarheid, verschoonbaar door de stout ingrijpende handelingen van den overleden Stadhouder, dat men den jonggeboren Prins uitsloot van alle waardigheden, door zijne voorouders bekleed, en zich de rechten aanmatigde die, vroeger aan de graven toekomende, later op de Stadhouders waren overgegaan. Maar over hem waakten eene moeder en eene grootmoeder en voet voor voet slechts zouden zij het veld verlaten, waarop zij de rechten van den jeugdigen Prins verdedigden. We gaan de twisten, die ook tusschen haar rezen over de voogdijschap, stilzwijgend voorbij en stippen alleenlijk aan dat, in den beginne althans, de grootmoeder, weduwe van den door alle partijen bijna vergooden

{==595==} {>>pagina-aanduiding<<}
Frederik Hendrik, wel het meeste heeft bijgebracht om het op het spel gezette recht van het Stadhouderlijk huis te handhaven. Dat zij de hand heeft gehad in de beroerten, die korten tijd hierna van stad tot stad oversloegen en de verheffing van den Prins ten doel hadden, valt niet te miskennen.
Een der vurigste aanhangers van den Prins was ongetwijfeld de opperschout te Enkhuizen, Mr. Joan Mook. Zijn ambt bracht mede, dat hij, meer dan iemand anders, in de gelegenheid was om de liefde voor Oranje onder het volk gaande te houden. Daarenboven had met hem een voorval plaats, dat zijn ijver voor de zaak des Prinsen nog meer aanwakkerde omdat zijn eigen geluk er mede gemoeid was.
In het jaar 1650 werd voor hem gebracht zekere Cornelis Okker, timmerman van beroep. We zeggen timmerman, hoewel hij dat meer in naam was en zijn beroep eigenlijk moest heeten ‘drinkebroer’, want zelden zag men hem in nuchteren toestand. Zijn persoon was dan ook bij schout en schepenen wel bekend en Joan Mook zou hem thans een zwaardere straf dienen op te leggen, omdat hij zich niet was blijven bepalen tot het alleen voor zich zelven nadeelige drinken, maar in een vlaag van woede den boêl van den waard in de Gouden Druif had stuk geslagen.
‘'t Is niet de eerste keer, Okker, dat je hier komt, weet je wel wat er op zit?’
‘'t Kan me niet schelen, heer schout, straf me maar zoo zwaar je wilt.’
‘Zoo, nog onverschillig er bij ook - mooi!’
‘Ik ben niet onverschillig, heer schout! ik heb mijn plicht gedaan.’
‘Een mooie plicht - te drinken en dan baldadigheden te plegen.’
‘Ik kan niet helpen dat ik een Prinsman ben, heer schout!’
‘Een Prinsman, zeg je? 't Is te hopen dat de Prins beter verdedigers heeft dan gij zijt! Maar kom aan - vertel me eens precies wat er gebeurd is?’
‘Gisteren avond, heer schout, zat ik bij Bartels bedaard mijn kanneken te drinken; daar komt in Piet Pieters en Hendrik Zwaan. Nu, die mogen me niet zetten, heer schout, en ik hen ook niet. Zij zitten me te plagen met mijne vrouw - ik zwijg stil en ga bedaard voort.’
‘Met drinken, niet waar?’

{==596==} {>>pagina-aanduiding<<}

‘Ach ja, heer schout! 't is een zwak van me, daar ik mij niet van beteren kan. Maar ik heb nog grooter zwak en dat is dat ik geen kwaad kan hooren van het onnoozele Prinsje, dat nog in zijn wiegje ligt en dat die vervloekte...’
‘St, st, bedaard blijven!’
‘Als ik er aan denk, begint me het bloed te koken. Ze zeiden dat de Prins niet waard was om ooit Stadhouder te worden. Toen kon ik mij niet inhouden maar smeet mijn kan tegen Piet zen kop en daar waren de poppen aan den gang.’
‘Hoor eens, Okker, je bent nu nuchteren en als je me beloven wilt van wat minder te drinken zal ik je genadig behandelen.’
‘Ach, om Godswil, heer schout! mijne arme vrouw...’
‘Ja, die daar gelaten. Die zal wel genoeg verdriet van je gehad hebben. Hoor nu kort en goed. Ik stop u een paar dagen in de kast, dat kan niet anders. Maar ook ik ben een vriend van den jongen Prins en zoek zijne verheffing. En juist daarom vindt ge me zacht gestemd. Ik zal wel zorgen dat de zaak in orde komt. Maar voortaan zult gij mij bedektelijk dienen in het belang des Prinsen. Ik raad u echter aan uw voordeel goed te begrijpen en u mijne goedheid waardig te maken, dan zal ik mij niet ondankbaar toonen.’
‘Ach, heer schout, ik beloof u...’
‘Nu ja, dat zal ik wel zien hoe gij u houdt - nu ingerukt!’
Zoo eindigde het voorloopig verhoor. Hoe de zaak afliep is gemakkelijk te begrijpen. De waard werd schadeloos gesteld op eene wijze die hem deed wenschen, dat Okker nog dikwijls in de Gouden Druif mocht komen vechten, en de schepenen, op de hand van den schout, wisten het zaakje wel te sussen.
Den avond van den volgenden dag zien wij den schout zijne schreden richten naar eene der achterbuurten. Nu, dat was niets vreemds, zijn ambt bracht het mede. Hij treedt eene der schamele woningen binnen en staat voor de vrouw van Cornelis Okker.
‘Je man heeft het weer verbruid, vrouwke.’
‘Ach, heer schout! het is me niet vreemd meer. Ik heb al zoo veel met hem overgebracht! Pas twee jaar getrouwd, en dan zoo ongelukkig!’ En hare oogen vulden zich met tranen.
Men behoefde juist geen schout te zijn om medelijden te

{==597==} {>>pagina-aanduiding<<}
krijgen met de droefheid dezer vrouw en zich de bekentenis te doen dat het jammer is van die zachte hemelsblauwe oogen, zoo schoon als ooit een vrouwengelaat versierd en bezield hebben. Neen, die oogen waren niet geschapen om te weenen maar om vroolijk te schitteren en een weldadigen levensgloed uit te storten in het hart van een liefhebbend echtgenoot.
‘Hoor eens, ik zal hem om uwentwil genadig behandelen, hoewel hij het waarlijk niet verdient. Hij is slecht, meer dan slecht met u zoo te behandelen. Misschien laat hij u nog gebrek lijden op den koop toe?’
‘Wat zal ik u zeggen, heer schout! Ik ben getrouwd en moet mijn lot dragen. Als hij maar niet zoo aan den drank was zou het wel beter gaan, want hij is een knap werkman.’
‘Dubbel schande dan dat hij niet werkt. Ik zal trachten hem op een beter spoor te brengen. Hij heeft mij reeds beloofd zich beter te gedragen. Ik heb voor eene gewichtige zaak zijne hulp dringend noodig. Daarom kom ik tot u - gij behoeft u niet ongerust te maken als hij soms niet thuis komt, want ik houd een scherp oog op hem. En het zal hem voordeel aanbrengen en u ook. Meer kan ik u nog niet zeggen als dat gij ons gesprek, voor wien ook, geheim houdt. Zie hier de eerste toelage die gij bekomt, gij behoeft u niet ongerust te maken om die aan te nemen, zij komt u eerlijk toe.’ En met een legde hij een paar goudstukken voor haar op de tafel.
Geen wonder dat zij die aannam. Stel u eene vrouw voor, die door haar man wordt mishandeld, door wien haar het noodigste wordt onthouden, terwijl hij alleen alles verteert in woeste brooddronkenheid, spottende met hare tranen en hare liefde verachtende, en vorder van haar niet zich weigerachtig te toonen, wanneer haar op deze wijze geld wordt gebracht.
Toen de schout vertrokken was, was hij zonderling te moê. Had hij ook ooit kunnen denken dat Okker er zulk een mooie vrouw op nahield! Onwillckeurig vergeleek hij hare schoone gestalte en haar schoon gelaat met die zijner eigene vrouw, aan wie de zucht naar eer en rijkdom hem verbonden had, en die daarom wel schoon, of wat in ons oog meer waardij heeft, wel goed en aanvallig had kunnen zijn doch dat ongelukkig niet was. En o, die vergelijkingen! Wie het gevaarlijke daarvan naar waarheid wil geschetst zien, die leze het onschatbare gedicht over den Echt van onzen Bilderdijk.

{==598==} {>>pagina-aanduiding<<}

Den gehcelen nacht stond haar beeld voor zijnen geest. Wat zoude zij lief zijn als zij in een anderen stand was! In zijne gedachten wenschte hij den nacht en den volgenden dag reeds voorbij om haar op nieuw te kunnen spreken.
Wij vinden hem dan ook den avond van den volgenden dag weder bij Neeltje Okker. Zij had hem zeer vriendelijk ontvangen. We spraken straks van vergelijkingen - is het te verwonderen dat Neeltje met eenig welgevallen opzag tegen den forsch gebouwden en sierlijk gekleeden schout, die bovendien zoo vriendelijk en goed voor haar was? En ziedaar nu twee menschen, wier lot punten van aanraking en overeenkomst heeft - twee menschen, weldra met elkander vertrouwelijk, zich beklagende dat zij elkander niet eerder hadden gekend en, wij moeten het er bijvoegen, helaas! weldra met elkander in zondige verstandhouding.
Toen Mook op zekeren avond Neeltje, wie te bezoeken hem eene behoefte geworden was, eenige geschenken bracht - altijd onder voorgeven dat haar man in des schouten dienst genoeg geld verdiende, doch dat Mook hem niet alles gaf - hief zij haar oog zoo dankbaar op tot den man die aan haar geluk dacht, dat die blik hem in de ziel drong en hij hare hand langer en vaster klemde dan ooit. - En trok Neeltje die hand niet terug, toen zij aan de onstuimige drift waarmede Mook haar tot zich trok moest bespeuren, dat zijne vriendelijkheid op het punt was om over te gaan in eene zondige liefde? Ach neen - en vóór zij het had willen of liever kunnen beletten, werd haar een kus op den mond gedrukt.
Neen, wendt het hoofd niet met afschuw om, lezeressen, die met Neeltje Okker in hetzelfde geval zijt, maar standvastig zijt gebleven in eer en deugd en huwelijkstrouw, - die ook een echtgenoot hebt die u veronachtzaamt en gebrek laat lijden wellicht, - we zouden u met recht kunnen vragen: Hebt gij datzelfde naar liefde dorstende hart als Neeltje, en zoo ja, zijt gij ooit met haar in die verleidelijke omstandigheden geweest? In allen gevalle hebben wij geen woorden van lof genoeg om u te bewonderen en u met uwe standvastigheid geluk te wenschen, want: de huwelijkstrouw wordt zeer zelden ongestraft geschonden; ook hier niet.
Hoe het ook zij: Neeltje voelde nog dikwijls den druk der hand en smaakte nog dikwijls den vurigen kus van den schout,

{==599==} {>>pagina-aanduiding<<}
in zijne omarming den man vergetende, die hare liefde met ondank had beloond en haar tranen had gebracht in plaats van een gelukkig leven.

II.

't Spreekt van zelf dat de metgezellen van Cornelis Okker, met wie de twist in de Gouden Druif had plaats gegrepen, een nauwlettend oog op den loop der zaken hielden en zich verheugden in de voorbeeldig zware straf die Okker zou worden opgelegd. Hoe verbaasd waren zij echter, toen zij na verloop van eenige dagen, dezen doodbedaard door de stad zagen wandelen, ja zelfs zagen zij hem in een nieuwe plunje en met een zelfvertrouwen voortstappen, als ware er niets gebeurd,
‘'k Begrijp er, bylo! niets van,’ zegt Zwaan.
‘En ik niet,’ is het antwoord van Pieters, ‘'t zal wel uitkomen, daar zit wat achter.’
‘Dat is bepaald zeker, we moeten hem nagaan - daar ben ik nieuwsgierig naar.’
Beiden gingen hem achterna, doch zagen niets dan dat Okker, ouder gewoonte, een taveerne inliep waar zij hem niet wilden volgen, hunne verkenningstochten tot den volgenden dag uitstellende.
Men heeft in eene kleine stad, en vooral onder de mindere standen, geen telegraaf noodig om het nieuws van den dag spoedig te verspreiden. Zwaan en Pieters, thuis komende, vertelden natuurlijk de geschiedenis van Okker aan hunne respectieve vrouwen met overdrijvingen als deze: zij maakten bij het gaan van Okker in de taveerne meteen dezen een denkbeeldig geschenk van een welgevulde beurs. Met allerlei commentaren vliegt dit nieuws weldra van mond tot mond. Hoe komt hij aan die fraaie plunje en dat geld? Hoe leeft hij zoo als een baanderheer zonder iets te doen? Eindelijk heeft een scherpzinnige de oplossing van het raadsel gevonden, zeggende:
‘Ik denk dat Neeltjes mooie oogen hem dat profijt aanbrengen.’
‘Wat je zegt, mensch!’ antwoordt vrouw Zwaan, ‘maar hoe dan? Ik zeg altijd, dat vrouwmensch is geboren om groote sinjeurs op zich te doen verlieven.’
‘Als je het aan niemand vertelt zal ik je wat zeggen. Daar

{==600==} {>>pagina-aanduiding<<}
zijn er die bij Neeltje zeer dikwijls een groot heer zien komen; ja, raad eens wien?’
‘Hoe zou ik 't kunnen raden - ze ontvangt er misschien meer dan één.’
‘Ik heb gehoord dat de schout Mook dikwijls bij haar komt.’
‘Wat zeg je? Mook de schout bij Neeltje Okker? Nu begin ik alles te begrijpen. Ik dank je, buurvrouw, voor wat je me daar zegt. Daarom is de schout zoo goed voor haar man, die geen oortje verdient - daarom heeft hij hem zoo goed behandeld - ja, het had mijn man moeten gebeuren!’
‘Spreek er niet van, menschlief! maar hoe zal je dat onderzoeken?’
‘Och, dat is niets - mijn man zal wel raad weten.’
‘Ik kom morgen nog eens bij u om te hooren of hij iets naders weet.’
Dienzelfden avond zag men voor de deur van Okkers huis twee mannen heen en weêr wandelen: Zwaan en Pieters. Ze wilden zien of het waar was, dat schout Mook bezoeken bracht bij Neeltje. Zoo ja, zouden ze misschien een nieuw middel hebben om zich aan Okker te wreken.
Het begon reeds laat te worden en nog hadden de beide bespieders niets vernomen. In Neeltjes huis bleef alles rustig, en de plechtige stilte, die in de straat heerschte, werd door niets afgebroken. Reeds was het elf uur en onze makkers op het punt om naar huis te gaan, toen eene forsche mannelijke gestalte zich behoedzaam door de nauwe straat bewoog en voor Okkers deur stand hield. Het was schout Mook. Zij merkten op, dat hij gewoon was om te worden binnen gelaten, want nauwelijks had hij een enkele maal den klopper laten vallen, of men zag de deur openen en den schout verdwijnen.
‘Nu, Piet! wat zeg je er van?’
‘Ik zie alleen en zeg niets - me dunkt, we moesten nu blijven wachten tot hij er uitkomt.’
‘Dan hebben wij de bewijzen in handen, dat Neel...’ (hier werd eene uitdrukking gebezigd, die de kieschheid ons verbiedt weêr te geven).
Zij bleven wachten en hadden de voldoening dat het bijna twee volle uren duurde, alvorens Mook de woning van Okker verliet.
Maar nu ook had men zekerheid. Was het eerste nieuws van

{==601==} {>>pagina-aanduiding<<}
Okkers vrijlating met bliksemsnelheid door de buurt verspreid - de uitkomst van het onderzoek bereikte even spoedig de ooren der nieuwsgierigen. Nu geene gissingen meer, maar zekerheid. Nu wist men wat de schout zoo laat kwam doen in de achterbuurt en waarom Neeltje leven kon, hoewel haar man geen duit inbracht. Afschuwelijke, verschrikkelijke dingen wist men elkander te verhalen van die bezoeken. Maar men had het van Neeltje wel gedacht. Zij had nooit gedeugd - 't was ook gemakkelijker om groote heeren te ontvangen, dan te werken.
Nu werd Neeltjes deur bespied door verschillende eerbare vrouwen, die niet alleen zekerheid wilden hebben (die hadden zij reeds) maar om haar op heeter daad te betrappen, en haar dan de les te lezen. En waarlijk! zij zien, op het gewone uur, haar door Pieters en Zwaan aangegeven, den schout binnengaan. Zullen zij ook gaan of wachten?
Na vele deliberatiën wordt tot het laatste besloten. Een schout was ook geen gewoon mensch. Hij mocht haar eens den mond stoppen. - Maar nauwelijks heeft hij de woning verlaten, of een zestal wijven stormt als een troep hyeenen naar binnen en vallen op Neeltje aan, die 't reeds op 't gezicht van die furiën van schrik besterft.
‘En nu zullen wij je leeren - leelijke lichtekooi, leelijke...’
‘Och, buurvrouw, doe mij geen leed - ik heb u toch niets misdaan.’
‘Ons niet - maar de buurt heb je geschandaliseerd. - hoor je wel - leelijk schandaal - de buurt - en dat zijn wij; maar wacht - we zullen je die kunsten afleeren...’
‘Om Godswil - lieve buurvrouw...’.
Maar de woorden bleven haar letterlijk iu de keel steken, want de lieve buurvrouw stopte haar den mond met een tot prop verfrommelden doek om haar het schreeuwen te beletten. En nu aan den gang!
Het is geene nieuwe opmerking, als wij zeggen, dat de vrouwen ons mannen in wreedheid overtreffen. De vrouw vervalt - zoowel ten goede als ten kwade - vaak tot uitersten. Wil iemand ons tegenspreken op dit punt, we hebben er vrede mede, en willen gaarne den twist beslechten door te zeggen, dat wij de zes furiën, die haar beulenwerk aan Neeltje volbrachten, maar niet tot het schoone geslacht of de teedere kunne zullen rekenen.

{==602==} {>>pagina-aanduiding<<}

We zeggen beulenwerk, maar men martelde meer hare ziel dan haar lichaam. Wel ontzag men zich niet haar meer dan eens een slag of een kreep te geven - wel werden haar bij eene wanhopige verdediging de haren uit het hoofd gerukt, maar wat zegt dat alles bij de taal die zij moest aanhooren, en die haar te harder klonk, omdat zij schuldig was?
In half bewusteloozen toestand liet men haar achter. Hoe lang zij in dien staat gebleven is, wist zij zelve niet - toen zij bijkwam was alles donker om haar heen, en voelde zij eene onbeschrijfelijke matheid in hare leden - haar lichaam gewond - haar hoofd zoo zwaar, dat zij zich met moeite kon herinneren wat er gebeurd was.
Dat was nu het einde van de liefelijke droomen van weleer! O, toen zij als twintigjarige bruid zich met Cornelis Okker had verbonden, hoe helder was haar toen de toekomst toegeschenen en nu?...'t Is waar, zij had misdreven, maar was niet haar man schuld van alles? Zij richt zich met moeite op - zij wil de deur uit, onverschillig waar heen. Wat geeft zij nu om de toekomst en bij de gedachte aan het verleden vaart haar eene rilling door de leden. Waarom ook had zij gehoor gegeven aan de zoetklinkende vleitaal van den schout? Waarom hem niet beschouwd als een duivel, in de kleederen van een engel des lichts? Ja, waarom niet? Haar man had haar al sedert lang verlaten en zwierf door de stad rond - wat hij in zijn schild voerde wist zij niet en de schout was zoo goed voor haar; was het wonder dat zij was bezweken? Zij gaat ter deure uit - 't is donker en stil in de stad. - Goddank! zegt ze in haar hart, want ze zoude den moed niet hebben bij daglicht zich buiten te wagen. Zij hoort het geklots en het gebruisch der zee, in hare ooren klinkende als een liefelijke muzijk, die haar uitnoodigt haar geluk te zoeken in het graf. Zij voert een vreeselijken strijd met zich zelve. Hoe meer zij denkt aan hare jeugd - hoe meer haar hart spreekt van wellicht nog gelukkige, voor haar weggelegde dagen - hoe verleidelijker en uitlokkender het gezang wordt der syrenen - die haar slechts geluk aanbieden ten koste van haar leven....
Gelukkig voor haar zou ze gered worden. Tusschen het vertrek van den schout en het oogenblik, waarop zij nu de stad doorzwerft, ligt slechts een klein uur. Hij had nog eenige bezigheden te verrichten, alvorens hij zich huiswaarts had kun-
{==603==} {>>pagina-aanduiding<<}
nen begeven, en passeert toevalligerwijze weder Neeltjes woning. Met schrik bemerkt hij de openstaande deur. En wat zijne ontzetting vergroot: hij ziet de sporen van een ruwe mishandeling in het slechts door een kleine nachtlamp verlichte vertrek. Alles ligt overhoop - hier en daar zelfs een lok van datzelfde haar, waarin zijne vingeren zoo vaak hebben gespeeld. Zijne eerste gedachte was aan Okker. ‘Ik zal het dien dronkaard betaald zetten,’ roept hij woedend uit. Ik zal hem leeren zijne vrouw te mishandelen! Maar waar is zij?
Indien iemand op dezen oogenblik Joan Mook had gezien - hoe hij de deur uitstoof - de straten doorholde met een buitengewone drift - zou hij vermoed hebben dat dringende ambtsbezigheden hem nog tot in den laten voornacht op straat riepen en evenwel - het was voor een groot deel gekwetste eigenliefde en eigenbelang. Maar toch was zijne liefde, onwettig als zij was, voor Neeltje Okker wel zoo groot, dat hij thans alles vergat om haar weer te vinden. Had hij wellicht in zijn hart eenig berouw over zijne onwettige verstandhouding met Okker's huisvrouw? Wij hopen het, maar weten het niet. Dit alleen weten wij, dat hij na dien tijd voor haar heeft gezorgd, zonder haar met zijne zondige aanzoeken lastig te vallen. Laat ons echter niet vooruit loopen.
Mook, die letterlijk vloog van de eene straat naar de andere, ziet eindelijk eene gedaante zich langzaam bewegen langs de kade. Dat was zij ongetwijfeld. Maar hoe? Hij herkende haar ter nauwernood, en zij dreigde op zijn gezicht op nieuw te bezwijmen. Daar staat voor haar de bewerker of liever de oorzaak van haar ougeluk. Zij verzamelt al hare krachten - nu staat haar besluit vast - zij wil een einde aan haar leven maken - zij ontvliedt hem, zoo snel hare krachten het toelaten, maar voor zij het weet ligt zij in zijne armen.
‘O zeg me, Neeltje, wie u dus heeft mishandeld. Ik zal je man weten te vinden!’
‘Neen, niet hij, maar....’
‘Maar...spreek spoedig, ik wil alles weten. Het zal niet gezegd worden, dat schout Mook iemand die hij lief heeft, ongestraft laat mishandelen. Noem mij hem!’
‘God heeft mij gestraft, heer schout! Hij straft mij om mijne zonden,’ zegt zij, en ziet hem zoo ernstig en plechtig in 't gelaat, dat hij zijne oogen beschaamd nederslaat.

{==604==} {>>pagina-aanduiding<<}

‘Spreek zoo niet, Neeltje! Of neen! spreek wèl zoo, maar nu niet. Verhaal mij uw wedervaren en ik zweer u: het is om mij dat gij hebt geleden - ik zal alles goed maken, maar tevens zweer ik dat ik u wreken zal!’
Toen zij hem daarop verhaalde op hoe gruwelijke wijze zij was mishandeld, en hem het noodlottig voornemen mededeelde dat zich in haar hart had gevormd, om een einde te maken aan haar zondig en nu ellendig aanzijn, barstte hij meermalen in verwenschingen los over de helsche boosheid, waarmede men haar in 't verderf had gestort. Ik herhaal het u plechtig, ik zal over u waken en u wreken! riep hij uit, toen haar verhaal was geeindigd. En nu, hoor wat u te doen staat! Ik breng u thans naar het huis van een mijner vertrouwde vrienden, gij blijft daar tot gij zult hersteld zijn - dan zullen we verder zien. Voor de rest zal ik wel zorgen.
Het viel hem als schout niet moeilijk om haar voor dien nacht een onderkomen te bezorgen. Den volgenden dag werd zij tegen het vallen van den avond in een zorgvuldig gesloten rijtuig naar Hoorn vervoerd, alwaar zij onder een vreemden naam eene nederige woning betrok. Wij zullen haar aldaar laten uitrusten van de uitgestane vermoeijenissen, en haar laten herstellen van de ondergaue smarten, om inmiddels naar de andere personen van ons verhaal om te zien.
Hoewel het niet ongewoon was dat Mook des nachts zeer laat thuis kwam, (hij kon immers alles schuiven op zijne bezigheden) was hij echter in den nacht, dien wij beschreven hebben, al bijzonder lang uitgebleven. Toen hij zich tegen vier uren in den morgen ter ruste begaf, zou men verwacht hebben, dat hij zich spoedig zou verkwikken door een aangenamen slaap - wij echter, die weten wat er gebeurd is, kunnen het ons zeer wel begrijpen dat hij geen oog sloot. Allerlei plannen van wraakneming kwamen er bij hem op. Jammer dat hij niet alleen kon handelen en dat hij ook afhing van het oordeel, dat de schepenen der stad alleen hadden te vellen. Maar hij mocht in hechtenis nemen en daarmede zoude hij beginnen om daarna verder te zien.
Het duurde dan ook niet lang of vrouw Zwaan en vrouw Pieters werden gearresteerd. Waarom zouden zij later wel hooren. Bij het eerste verhoor dat zij ondergingen werden ook de anderen bekend, die, hetzij door woorden of daden hadden

{==605==} {>>pagina-aanduiding<<}
medegewerkt, om den schout, zooals deze het noemde, te belasteren, en eene onschuldige vrouw te mishandelen, van wie men niet wist of zij nog leefde of niet. Waarop de gevangenneming van de vier andere vrouwen volgde, als ook die van Zwaan en Pieters zelven, die als de eerste aanleiding werden beschouwd.
Er werd haast gemaakt met de zaak. Reeds twee dagen na hunne aanhouding, stonden zij voor Schepenen terecht. Zij verklaarden allen openlijk, dat de schout ‘het hield’ met Neeltje Okker, hoewel hij zelf gehuwd was. Dat er buiten hen ook nog anderen te vinden waren, die getuigen konden dat zij de waarheid spraken. De vrouwen verklaarden hetzelfde, dat zij de schout meer dan één uur bij Neeltje hadden binnen gezien op een tijd dat men doorgaans geene bezoeken aflegt.
Daarop vatte mr. Joan Mook het woord. Hij verantwoordde zich met er op te wijzen, dat het een schout vrij staat te kemen, waar hij denkt dat zijn ambt hem roept. Dat men hem wel in Okkers huis had kunnen zien, maar dat niemand immers wist waarom hij daar kwam en daarom de onvoorzichtig uitgebrachte beschuldiging voorbeeldig diende te worden gestraft.
De waarheid hiervan werd door Schepenen ten volle erkend. Waar zou het heen als het volk de handelingen der overheidspersonen zou controleren en die op 't eerste vermoeden zoo vinnig belasteren als hier het geval was? Het schepenenvonnis, dat binnen acht dagen moest voltrokken worden, was ‘dat genoemde acht personen ten eeuwigen dage uit de stad Enkhuijzen zouden gebannen worden.’ Zij moesten zich onderwerpen, maar eischten dat hunne zaak voor het hof zoude gebracht om nader onderzocht te worden.
De wethouderschap van Enkhuizen was niet op de hand van Mook. Dit kon ook bezwaarlijk. Mook was van hart en ziel den Prins toegedaan en de wethouderschap waren geheel in den geest der Staten van Holland. Hoewel Mook zijne gevoelens zeer bedekt moest houden (eene bekendmaking daarvan zou hem ongetwijfeld zijn ambt hebben gekost) stond hij toch bij de regeering niet hoog aangeschreven wat zijn ijveren betreft, om alles te weeren, wat strekken kon ten voordeele van den Prins. De wethouderschap dan, van alles kennis genomen hebbende, oordeelde de zaak voor. Mook zoo bezwarend, dat men het er voor hield, dat Mook zelf zich voor het hof had te zuiveren

{==606==} {>>pagina-aanduiding<<}
en dat hij inmiddels ongeschikt was ter uitoefening van zijn ambt. Men vond hierin misschien aanleiding tot het aanstellen van een anderen, meer in den geest der Staten werkenden persoon. Men zeide hem dus aan dat hij zich voor den twintigsten van herfstmaand des volgenden jaars moest gezuiverd hebben, en stelde tot dien tijd in zijne plaats aan, Fredrik Sieuwertszoon Lakeman, van wiens gevoelens men zeker was. Toen echter de 20e September 1651 was voorbijgegaan, zonder dat Joan Mook zich behoorlijk voor het hof had verantwoord, besloot de regeering hem van zijn ambt te ontzetten en genoemden Lakeman voor goed in zijne plaats voor te stellen aan de grafelijksheids rekenkamer, die hierin echter niet bewilligde, zoodat de zaak hangende bleef: Mook bleef schout zonder dat de wethouderschap hem toeliet zijn ambt waar te nemen. De moeite, die de Staten van Holland zelven aanwendden om beide pareijen te verzoenen, bleken vruchteloos te zijn en af te stuiten op de hooghartige taal van Mook, die wilde, dat men schriftelijk vergiffenis vroeg voor het hem aangedane onrecht.

III.

Bijna twee jaren verliepen en nog waren de zaken hangende. Mook echter, hoewel zoo goed als ambteloos, was toch niet werkeloos gebleven, zoo als we zien zullen.
Wij hebben Okker reeds te lang uit het oog verloren. Hij speelt echter in de geschiedenis van Enkhuizen van die dagen een te belangrijke rol, om hem reeds nu van het tooneel te doen verdwijnen.
Hoewel hij de onzalige gewoonte van dagelijks vele en groote offers te brengen aan Bachus getrouw was gebleven - hoewel hij zich moedwillig van zijne vrouw gescheiden had en het hem niet onbekend was, dat zij eene onwettige verstandhouding hield met zijn beschermer, wijdde hij toch de uren die hij niet in beschonken toestand doorbracht, aan één denkbeeld: de verheffing van den Prins. Hierin was schout Mook hem een goede leermeester. Deze wist hem zoo juist aan te geven, hoe hij 't best het volk kon wiunen voor de zaak van Oranje - voornamelijk door er op te wijzen, dat de tegenspoeden van de laatste jaren alleen te wijten waren aan de tegenwoordige regeering, dat er zich van lieverlede onder de laagste volksklasse,

{==607==} {>>pagina-aanduiding<<}
van nature altijd oranje-gezind, een machtige partij vormde, die slechts op de gelegenheid wachtte, om met hare eischen voor den dag te komen. Deze gelegenheid liet zich niet lang wachten.
De Staten lieten te dezen tijde overal volk werven voor de vloot, daar men in vollen oorlog was met de Engelschen. Ook te Enkhuizen - waar echter de tromslager een zeer onzacht onthaal genoot. We spraken van tegenspoeden geleden in den oorlog en waarlijk, die waren niet gering voor Enkhuizen. De haringvisscherij, de voornaamste bron van welvaart, was gestopt, daar de Engelschen, die aanhoudend voorbij de stad kruisten, onverbiddelijk alles opbrachten en prijs verklaarden. Hierover zat men in de Gouden Druif breed uit te meten, waar men aan de vele kannekens, die de waard had in te schenken, waarlijk niet zien kon dat er achteruitgang was van zaken. Wij treffen er dagelijks Okker weder aan - zijne vijanden toch zijn gebannen.
‘Waarom komt Tromp niet uit Zeeland om onze stad te beschermen. Moeten we dan maar koelbloedig blijven aanzien dat onze kostbare schepen door de engelsche speurhonden worden weggenomen?’
‘Ik zeg altijd: er is geen doorzicht, omdat men van den Prins niets weten wil.’
‘Zou je dan denken, zegt een ander, dat het helpen zal voor onze vloot, als men een driejarig kind den titel geeft van admiraal en van kapitein-generaal?’
‘Dat juist niet - maar er zal zegen op zijn - en komt het hem niet toe?’ zegt Okker, die niet van zijn stuk is te brengen.
Daar komt onverwacht de werver binnen om in de Gouden Druif zijne gading te vinden. Allen zwijgen. Maar als hij even den mond opent om de woorden uit te spreken:
‘In naam der Algemeene Staten,’ laat Okker hem niet verder gaan, maar valt in:
‘In naam van Zijne Hoogheid, Prins van Oranje bedoel je, niet waar, vriendje?’
‘Ik spreek duidelijk. In naam der Algemeene Staten van....’
‘En je zult den naam des Prinsen gebruiken, versta je me nu beter?’
‘En ik ga niet buiten mijn last.’

{==608==} {>>pagina-aanduiding<<}

‘Dan zullen wij het je leeren,’ en de daad bij het woord voegende, valt Okker op hem aan, en rukt hem de trom van 't lijf.
De werver trekt zijn rapier en wil zich verdedigen, maar is dadelijk door een zestal mannen ontwapend. Men werpt hem de deur uit, smijdt zijn trom aan stukken en slingert hem die naar het hoofd, terwijl de troep, die telkens aangroeit, hem jonwende en schreeuwende naloopt, en de stem van Okker boven alles uitklinkt:
‘We zullen je leeren den Prins te verachten. Zeg maar aan de Staten dat wij wel weten wat we doen moeten. Laten ze liever de twee schepen prijs geven die hier zijn opgebracht. Maar die houwen ze liever voor zich zelven. Wij lijden gebrek, wij moeten alles opofferen en de heeren Staten vet mesten. Men geeft zelfs het kleine Prinsje niets.’
De joelende bende is tot staan gekomen. De woorden van Okker vinden ingang. ‘Hoort eens mannen! we zullen ze wel klein krijgen, gaat hij voort - we zullen ze wel vinden die Prinsenhaters - die landverraders; - daar ginder - in dat mooie huis - daar woont er ook een die de schepen voor zich wil houden, daar kan hij zoo royaal van leven!’ wijzende op de woning van den burgemeester Willem Willemszoon de Lange, tevens gecommitteerde ter admiraliteit. Nu was de roofzucht gaande gemaakt. Onder den kreet van: ‘Weg met de regeering, weg met de landverraders,’ stormde de woeste hoop op de woning aan van den burgemeester, en hield daar huis zoo als te verwachten was; men smeet de glazen in, sneed de bedden op, opende de kasten en ontblootte het huis geheel van meubelen; kortom, men vernielde alles, haalde alles onder den voet en zoude het leven van de Lange niet gespaard hebben, indien hij zich niet bij tijds had weten te bergen.
Het oproer verkreeg nog bedenkelijker aanzien,t oen de regeering de klokken liet luiden en de trommen deed roeren om de burgers en schu terijen in 't geweer te brengen, en op hunne respectieve wijken te doen post vatten. Het grauw, eenmaal aan den gang, beletten de tamboeren voort te gaan, roepende: Wij zijn de meesters van de stad, ons zuls gij gehoorzamen, zoodat der regeering niet anders overschoot dan ten spoedigste hulp te verzoeken bij de Staten, ‘dat het Hunne Edel Groot Mog. behagen mogt, op het spoedigst eenig krijgs-
{==609==} {>>pagina-aanduiding<<}
volk binnen de stad te zenden, om de rust te herstellen en de regeering in haar gezag te handhaven.’ Een en ander verergde evenwel den toestand.
De Staten vonden het oproer zoo bedenkelijk dat zij dadelijk de krachtigste maatregelen namen ter beteugeling. Den 23sten Junij was hun het verzoek om hulp toegekomen, en reeds den 25sten kreeg den heer van Noordwijk bevel, om de tien compagniën, die onder zijn bevel stonden en bestemd waren voor Texel, waar men voor eene landing der Engelschen bevreesd was, ten spoedigste te brengen binnen Enkhuizen. Ook werd den veldmaarschalk Brederode gelast, met zijn volk en des noods met de ruiterij van den heere van Obdam de rust aldaar te herstellen. Terzelfdertijd vaardigden zij eenige gecommitteerden af, ‘om nauwkeurig kennis te nemen van het gemelde oproer en moedwilligheid, ook vooral na te vorschen waar het gezegde kwaad zijn oorsprong mocht hebben genomen, met speciale last en order, om de auteurs en de voornaamste uitvoerders daarvan te doen vatten, en bij goedvinden van de heeren burgemeesters en regeerders dier stad, gevangen te brengen op de voorpoort in den Haag, om door het hof terecht gesteld en gestraft te worden; ook speciaallijk te doen herstellen, hetgeen met het omroepen van de trommelslagers, op den naam van Zijne Hoogheid, den heer Prins van Oranje, onordentelijk en tegen de hoogheid van den Staat was gepleegd, enz.’
Dit alles was eerder gezegd dan gedaan. Toen den 26sten de kolonel van Noordwijk zich met eenige schepen voor de stad vertoonde, kende de woede van het gemeen geene grenzen meer. Het raadhuis werd bestormd en ingenomen, de poorten bezet, de sleutels der stad in bezit genomen, het kruidhuis opengeslagen, het geschut naar de wallen gesleept, en de heer van Noordwijk zoo dapper begroet, dat hij het verzoek der Regeering van Enkhuizen om af te houden, ten einde meerder verbittering te voorkomen, zonder aarzelen opvolgde! Een kreet van woeste vreugde weergalmde door de stad toen men de schepen zag afdeinzen. Nu is men volkomen heer en meester, - men plant oranjevaandels op de torens, op het stadhuis en de wallen, zet de regeering af en zendt op aanraden van Okker eenige afgevaardigden naar den schout Joan Mook om hem het opperbevel in de stad aan te bieden om te regeeren in naam van den Prins. Mook vond evenwel ongeraden die hooge waardigheid te aan-
{==610==} {>>pagina-aanduiding<<}
vaarden. Hoewel hij in alles de hand had en zich verlustigde in den toestand zoo als die nu geschapen stond, hield hij zich wijselijk buiten schot, verklarende ‘dat hij het vereerend aanbod voorloopig van de hand moest wijzen omdat zulks niet zou strooken met het belang van den Prins. Dat de zaken echter goed gingen en men den Magistraat wel kon behouden omdat hij toch niets te zeggen had.’ Hierop nam Okker voorloopig het bevel op zich - stelde wachten bij de poorten en de haven om niemand zonder verlof in en uit te laten, zoodat Mook de zaken bestuurde, hoewel hij er in naam niets mede te doen had. Hij had zijne beschermers in den Haag en wist wat er besloten was, zoo dat hij bij tijds zijne maatregelen kon nemen.
Het was twee nur des namiddags en Okker had dien dag zoo veel te doen gehad, dat hij waarlijk vergeten had zijn keel te bevochtigen. Hij had nu toch wel een dronk verdiend. Daarom wandelt hij de stad uit (hij wil zich eens ongestoord gaan verkwikken) en begeeft zich naar den kalkoven omstreeks tien minuten van de stad of beter gezegd - hij begeeft zich naar een kleine herberg bij den kalkoven om zijne schade in te halen. De eene kan bier na de andere gleed naar binnen en weldra vergat hij oproer en alles om zich alleen te bepalen tot zijn geliefkoosde bezigheid. Hij kan daar ongeveer twee volle uren gezeten hebben toen hij twee wagens den dijk zag oprijden, die naar het uiterlijk aanzien, aan groote Heeren toebehoorden. Wij weten wie die Heeren zijn. In het eerste rijtuig zitten Joban Dedel en Hugo Blocq - in het andere Alewijn van Halewijn en Jacob van der Nieuwstad, allen raden van den Hove van Holland en door de Staten afgezonden om onderzoek te doen naar de oorzaken van het oproer, van welken last zij zich kwijten wilden, hoewel men hun te Hoorn had aangeraden zich niet herwaarts te begeven ‘daar alles binnen Enkhuizen in de grootste confusie was.’
Okker dan, de beide wagens ziende aankomen, snelt met zijn bierkan in de hand naar buiten en bereikt nog een daarvan waarin van Halewijn en Nieuwstad gezeten waren, grijpt de paarden bij den toom roepende:
‘Waar komt gij van daan?’
‘Dat raakt je niet’ zegt van Halewijn.
‘Ben je staten- of prinsenvolk?’

{==611==} {>>pagina-aanduiding<<}

‘Statenvolk.’
‘Dan zal je voor den d.....niet levend van hier gaan!’ waarop het den voerman, de zweep over de paarden leggende gelukte weg te rijden; echter niet met goedvinden van Okker, die zijn tinnen bierkan met zulk eene kracht tegen den wagen wierp, dat hij daarover heen vloog en, vervolgens zijn mes trekkende, hen al scheldende en tierende volgde, tot dat men den dijk kon afrijden en hem ver genoeg achter laten.
Dit onthaal was niet zeer aanmoedigend doch slechts een voorspel van wat volgen zoude. Nauwelijks waren de vier genoemde Heeren voor de stad of zij zagen dat het hun niet gemakkelijk zoude zijn om hun last te volbrengen. De valbrug toch was opgehaald, de poorten waren gesloten en de wallen bezet door eene ontelbare menigte die hun toeriep:
‘Vertrekt van hier - we hebben met u niets van doen - vertrekt.’
‘We wenschen de burgemeesters of den magistraat te spreken,’ zegt van Halewijn.
‘Nu, dan kan je dadelijk je zin hebben. Spreek maar zoo veel als je wilt tot ons. Wij zijn de burgemeesters en de magistraat - wij zijn de Heeren en willen je niet in de stad hebben.
En waarom niet?’
‘Waarom niet? Je bent schelmen en verraders. Weest maar blij dat wij je niet binnen laten - het zou je slecht bekomen.’
‘Daar wagen wij ons aan. We vertrouwen te doen te hebben met goede en eerzame burgers.’
‘Dat is ook zoo mannen!’ zegt Floris Huigens, hopman over een vendel schutters, ‘dat is ook zoo! we zullen de sleutels halen en u binnen laten.’
Van dat sleutels halen en het openen der poorten kwam echter niet veel: want eerst te negen uur 's avonds kwam Huigens weder met het verzoek aan de Heeren ‘om nog een half uurtje geduld te hebben’, latende aldus de vier deftige raden van den Hove volle vier uren blootgesteld aan de beschimpingen en de beleedigingen van het grauw. Zij vonden dan ook geraden om dat ‘half uurtje’ niet af te wachten en, onder voorgeven dat het reeds te laat was, maakten zij rechts om keer en reden naar Hoorn terug, evenwel niet zonder het volk nogmaals uitdrukkelijk onder het oog te hebben gebracht

{==612==} {>>pagina-aanduiding<<}
dat eene voortzetting der ongeregeldheden voor hen een kwaden uitslag zoude hebben, welke welgemeende raadgeving met gelach en geschreenw beantwoord werd. Dezelfde ontmoeting hadden ook de Heeren van de andere commissie van Brederode, van Obdam en van der Mijle, eveneens tot demping van het oproer herwaarts gezonden. Zelfs liep de Heer van Brederode gevaar om met koets en al te water te worden geworpen, indien men het gespuis niet door beleefde woorden had weten te paaien. Ook de conferentiën, die de gecommitteerden eerst te Hoorn en later te Alkmaar met de afgevaardigden der stad hadden, als mede de herhaalde en ernstige vertoogen, die de Staten aan de wethoudsrschap inleverden, bleven vruchteloos zoodat de zaken in statn quo bleven dat is: het volk meester.
Wanneer we de kronieken dier dagen raadplegen staan we verbaasd over de snelle uitbreiding van het oproer te Enkhuizen en we zijn verlangend te vernemen wat het einde daarvan is. Met verwondering bemerken wij alsdan dat alles als van zelve tot de orde wederkeert en we zoeken lang te vergeefs naar de oorzaken daarvan. Toch liggen zij voor de hand.
Schout Mook, op wien terecht de grootste verdenkingen rustten van het vuur des oproers te hebben aangeblazen, had den last ontvangen zich in den Haag te verantwoorden en zich met dat doel derwaarts begeven. Niet echter dan na veel strijd met zich zelven. Zou hij het opperbevel der stad, hem door de burgerij aangeboden, aannemen, of het hoofd in den schoot leggen en gehoorzaamheid betoonen aan de Staten? Hij had de laatste partij gekozen. Langer de vaan des oproers te helpen omhoog houden vond hij ongeraden. Hij had genoeg gedaan om zijne gehechtheid te toonen aan het stadhouderlijk huis. Hij begaf zich aldus naar den Haag, meldde zich aan bij den Hove en kreeg bevel om in de stad te blijven tot men hem ter verantwoording zoude roepen.
Maar nu ook mistte men de ziel en den leider van het oproer te Enkhuizen. Wat is toch een troep volks, handelende zonder vooraf beraamd plan - zonder kennis van zaken? Wij zien dan ook langzamerhand alles tot den vorigen stand van zaken wederkeeren, de poorten worden weer geopend, het geroofde geschut en het kruid teruggegeven en eindelijk ook de oranjevaandels ingehaald. Hoewel de wethouderschap er hernaaldelijk op had gewezen, dat de rust volkomen zou terug-
{==613==} {>>pagina-aanduiding<<}
keeren indien men slechts het krijgsvolk buiten de stad hield, hadden de staten toch geheimen last gegeven aan den luitenant kolonel Duik, komende van Texel, om bij verrassing zijn volk, bestaande uit negen compagniën binnen de stad te brengen, welken last hij op den 21sten September wist te volbrengen, zijnde hij alzoo gelukkiger dan zijn voorganger van Noordwijk, hoewel de billijkheid eischt te erkennen dat de omstandigheden geheel anders waren.
Met opzet hebben wij langer verwijld bij het oproer te Enkhuizen, dat wij nu als geëindigd kunnen beschouwen, om aan te toonen uit welke onbeteekenende omstandigheden dikwerf de schroomelijkste gevolgen kunnen voortvloeien en hoe scherp toen reeds de partijen tegenover elkander stonden. Wij keeren thans terug tot Mook, Okker en diens huisvrouw.
Nauwlijks was de tijding te 's Hage ontvangen dat de beroerten te Enkhuizen voor goed waren gestild of de Staten meenden toch iets te moeten doen om de hoofdbewerkers hun ongenoegen te doen gevoelen. Omdat men het vurige en oploopende karakter van Mook maar al te goed kende en hem in staat wist om zelfs in den Haag het volk op zijne hand te krijgen, liet men hem 's nachts uit zijn bed ligten en gevankelijk brengen op de voorpoort. Niet lang echter bleef hij daar. Wegens gebrek aan deugdelijke bewijzen moest men hem eerlang ontslaan, hem vermanende zich te houden buiten Eukhuizen, welk bevel hij echter zeide niet te kunnen opvolgen daar hij geheel onschuldig was.
Voor Okker was men zoo genadig niet. Men had te veel bewijzen voor zijne schuld om hem ongestraft te laten. Maar ook met hem diende men omzichtig te handelen. Het volk was nog te veel op zijne hand en de regeering wilde een nieuw oproer, dat nu in een bloedbad veranderen zou door de tegenwoordigheid der soldaten, voorkomen. Sedert Mook in den Haag was en dus de hulp van Okker konde missen, zijnde de zaak in Enkhuizen zoo goed als verloren, had hij ook zijne geldelijke hulp aan Okker ontzegd en hem de toelagen onthouden, waardoor deze, zoo als zijne benijders het noemden, als een baanderheer kon leven. De baanderheer moest, om aan de kost te komen of liever om zijne drinklust te bevredigen, zijn handwerk van timmerman weder opvatten. Deze omstandigheid veroorzaakte zijne geheime inhechtenisneming.

{==614==} {>>pagina-aanduiding<<}

Voorgevende dat er eenig werk voor hem was liet men hem tegen het vallen van den avond in eenig huis komen. Welgemoed gaat hij er heen, met het vaste voornemen om eenig voorschot te vragen en dan dien avond ten minste eenige kannekens te ledigen; maar onzacht zou hij gestooten worden uit dezen hemel van zalige verwachtingen. In plaats van werk en voorschot vindt hij een deurwaarder van den hove en ‘twee of drie kloeke gasten’ die hem op staanden voet gevangen nemen en hem transporteren naar den Haag, waar men hem een kwartier aanwijst op de voorpoort om hem later te vonnissen. Van dat vonnis bleef hij verschoond, daar hij veertien dagen na zijne gevangenneming overleed, na alvorens in een verschrikkelijk delirium tremens te zijn vervallen omdat men hem zijn drank had onthouden.
Kon het beter voor Mook? Ook zijne vrouw was overleden, hem achterlatende in het bezit van een vrij groot vermogen. Nu kon hij zijn naar liefde dorstend hart aan Neeltjes hart uitstorten en die liefde zou niet meer zondig zijn. Nu kon hij zijne belofte - goed te maken wat zij om hem had geleden - vervullen en haar, wie de wereld had verguisd, voor het oog dier zelfde wereld tot zich opheffen.
En wat was Neeltje's lot geweest? Wij hebben haar te Hoorn achtergelaten geheel ter neer gedrukt en in zich zelve gekeerd - we hebben haar daar eene schamele woning zien betrekken. Ze leefde van de wereld afgezonderd, terwijl de schout voorzag in hare behoeften. Zij had hem echter geen enkele maal gezien.
Het moet ons dus niet verwonderen, wanneer we vernemen, dat Mook haar bij zijn eerste bezoek, hartstochtelijk om den hals valt, en haar zijne oprechte en innige liefde bekent. En hier beginnen wij ons met den schout te verzoenen. Hij had zich in zijne afdwalingen door zijn hart laten leiden, en ondanks zijne onwettige verstandhouding haar eene waarachtige liefde toegedragen. En thans weerstreefde Neeltje hem niet, die God in haar hart dankte, dat hij haar, in plaats van een leven van smart en berouw, nog dagen van geluk had bereid en haar weerhouden had, hare misdadige plannen ten uitvoer te brengen.
Het zal wellicht sommigen onzer lezers stuiten, dat aldus in ons verhaal eene misdadige liefde wordt bekroond. Het is echter niet onze schuld. Wij kunnen niet anders verhalen dan wat werkelijk is geschied, en vragen niet naar de oorzaak der vele

{==615==} {>>pagina-aanduiding<<}
tegenstrijdigheden in het menschelijk leven. Verre zij het echter van ons, eene lofrede te schrijven op het schenden der huwlijkstronw, zij het ook dat de beide echtgenooten in den hoogsten graad heterogeen zijn.
Nog was het jaar niet ten einde en Neeltje was schoutsvrouw. Wij blijven haar man dien titel geven van schout, want hij zelf wilde van zijne rechten geen afstand doen. De wethouderschap, bevreesd dat Mook, binnen de stad komende, een tweede oproer zou verwekken, omdat men wist dat hij de man des volks was, deed alle moeite hem buiten de stad te houden en hem zijn schoutsambt te doen afstaan - alles te vergeefs. Mook eischte schadevergoeding voor de vele onrechtvaardigheden, waarvan hij het slachtoffer was geweest. Wetende dat het hem, in de tegenwoordige omstandigheden niet wel doenlijk zoude zijn zijn ambt met genoegen waar te nemen, en bereid het neder te leggen, wilde hij er ten minste nog eenig voordeel van trekken. Na vele onderhandelingen tusschen hem en de regeering gelukte het den Pensionaris van Dordrecht, Govert van Slingeland, die als bemiddelaar tusschen beiden trad, Mook te bewegen afstand te doen van het schoutsambt en van hem de belofte te verkrijgen zich met der woon buiten Enkhuizen te begeven tegen eene vergoeding van 8000 guldens.
Sedert vertrok hij met zijne tweede vrouw naar Kampen. Wel maakte nog dikwijls de duivel der eerzucht zich van hem meester - wel stond hij, hoewel hij rijk genoeg was om onbezorgd te kunnen leven, naar aanzienlijke ambten - wel trachtte hij hier en daar beroerten te verwekken, maar noch het een noch het ander gelukte hem, want zijne kracht was gebroken. Maar eene andere kracht was begonnen in zijn hart te heerschen en zijne gedachten bij iets hoogers en edelers te bepalen dan eigenbelang - de kracht der liefde zijner nieuwe huisvrouw!
Amsterdam, 4 Juni 1869.
H. de Gooijer.


{==617==} {>>pagina-aanduiding<<}

Godsdienst en kunst.

De menschelijke geest is één. Hoe verschillend ook de gaven zijn waardoor hij zich kenmerkt, en hoe duizendvoudig verschillend die gaven ook onder de kinderen der menschen zijn verdeeld, niettemin hangen zij alle innig met elkander te zamen. Zin voor wetenschap of waarheidsgevoel, schoonheidsgevoel, zedelijk gevoel, en zoo ge wilt ook godsdienstig gevoel - indien dit laatste niet reeds in de eerste drie ligt opgesloten - dat zijn de kenmerken van den geest des menschen. En daarom, hoewel het niet te verdedigen is om godsdienst en zedelijkheid, wetenschap en kunst met elkander te verwarren: hoewel ze van elkander onderscheiden moeten worden, ze scherp van elkander afscheiden kunt gij niet. Ze zijn alle uit dezelfde moeder geboren. Ze zijn alle ten nauwste aan elkander verwant. En daarom, gij kunt geen uitstap doen op het gebied van de eene, zonder aanstonds de andere te ontmoeten. Neem bij voorbeeld, de godsdienst en de kunst. Ik veronderstel dat gij een hartstochtelijk liefhebber zijt van de kunst. Gij wilt haar, haar alleen uwe aandacht wijden. Gij hebt u voorgenomen, haar gebied geen oogenblik te verlaten, en u bij voorbeeld met godsdienstige vraagstukken of onderwerpen niet in het minst te bemoeien. Het gaat niet. Het is u volkomen onmogelijk. Nauwlijks hebt gij uw besluit genomen, en begint gij binnen die grenzen de oogen om u henen te slaan, of gij ziet bevallige tempels en trotsche kathedralen oprijzen voor uw verbeelding; gij ziet hier den edelen kop van den Olympischen Zeus, het ideaal van den Koning des hemels, den Vader der goden en menschen, of het ideaal van mannelijke schoonheid, den Pythondooder Apollo, zegevierend van kracht en tintelend van eeuwige jeugd. Gij ziet ginds een andere gestalte, van nog veel hooger schoonheid, van de heerlijkheid der zelfverloochenende liefde stralend, en de handen zegenend uitgebreid. En gij herinnert u, dat de

{==618==} {>>pagina-aanduiding<<}
kunst ook in het rijk der godsdienst den voet had gezet; dat ze haar gaven, en niet de minste harer gaven, ook aan haar had gewijd. En onwillekeurig rijst de vraag bij u op, welk verband er bestaat tusschen die twee, die blijkbaar in zulk een nauwe betrekking staan tot elkander, tusschen de godsdienst en de kunst, die beide dochteren des hemels, die beide dochteren van den geest: de vraag, wat de godsdienst aan de kunst, wat de kunst aan de godsdienst verplicht is, en wat haar beider onderlinge verhouding behoort te zijn. Ik beloof niet, dat ik die vraag, ook maar eenigszins bevredigend, en allerminst volledig beantwoorden zal, maar ik wil pogen haar te bespreken. Daarbij moet ik herinneren, dat ik van de godsdienst spreek in den uitgebreidsten, van de kunst daarentegen in den meestbeperkten zin. Ik laat dicht- en toonkunst onaangeroerd, en heb alleen op de zoogenaamde beeldende kunsten, bouwkunst, beeldhouwkunst en schilderkunst het oog.
Indien men een vluchtigen blik over de geschiedenis der kunst en der godsdienst liet gaan, dan zou men licht kunnen meenen, dat deze onafscheidelijk met elkander verbonden zijn, zoodat de eene zonder de andere niet bestaan, althans zeker niet bloeien kan. Ook zijn er mannen van talent en geleerdheid geweest die deze stelling verdedigden. Zeer ten onrechte. Menig voorbeeld uit de geschiedenis leert, dat zij zeer wel onafhankelijk van elkander kunnen bestaan. Dat de godsdienst de kunst niet behoeft, om tot een groote hoogte van ontwikkeling te komen, valt licht te bewijzen. Inders en Perzen hadden eeuwen lang het heilige vuur voor hun goden ontstoken, voordat zij een enkele poging deden, om de gestalten dier hemelsche geesten anders dan in dichterlijke beelden af te malen. En toen zij ten laatste tempels en standbeelden tot hun verheerlijking begonnen te stichten, toen waren zij niets meer dan slaafsche navolgers en zeer gebrekkige navolgers van de Grieken, wier godsdienst oneindig minder verheven was dan de hunne. De aanbidding van Wodan en Thor, die bij de Germanen den weg voor het Christendom bereidde, ging met geen kunst vergezeld. En wien is het niet bekend, dat de reinste godsdienst der Oudheid alle beeldende kunsten, als een werk der afgoderij, met onverbiddelijke strengheid verbood? Van de andere zijde heeft echter ook de kunst de bescherming der godsdienst niet noodig. De hollandsche schilderschool is zeker niet de minste onder de

{==619==} {>>pagina-aanduiding<<}
zusteren; toch heeft zij slechts zelden aan de godsdienst, maar meest aan de natuur en het burgerlijk leven haar inspiraties gevraagd. En heeft niet onze eigen tijd bovenal zegevierend bewezen, dat de kunst, ook voor grootsche en verhevene scheppingen, den bijstand der godsdienst niet behoeft?
Dooh men heeft de kunst een dochter der godsdienst genoemd. ‘Deze was het, die haar in het leven riep. Door deze, als door een teedere moeder, werden haar eerste onzekere schreden geleid. Deze heeft haar in tijden van barbaarschheid onder de beschermende vleugelen genomen; en indien zij niet door deze zorgvuldig ware opgevoed en gekweekt, zij zou nu voorzeker niet tot dien vollen wasdom, tot die rijpheid van ontwikkeling zijn gekomen.’ Het beeld is liefelijk - maar valsch. De godsdienst moge met eenig recht de zuster der kunst genoemd worden, haar moeder is zij voorzeker niet. Of zou dan deze moeder juist daar waar zij zelve tot den hoogsten trap van ontwikkeling was gekomen, het onvruchtbaarst zijn geweest? De godsdienst kan niet de moeder der kunst zijn, of wij zouden overal waar de eerste een krachtig leven toont, ook de laatste uit haar zien voortspruiten. En wij zagen dat het tegendeel waar is. Dan, wellicht is de kunst uit de een of andere bepaalde godsdienst ontstaan. Ook dit niet. Het heeft er wellicht den schijn van, doch het is ook niets meer dan schijn. Wij kunnen nog vrij nauwkeurig aangeven waar en hoe de kunst in het aanzijn kwam. Gaat slechts een veertigtal eeuwen met uw gedachten terug, en doorzoekt de gansche wereld. Nog geen pagoden in Hindostan, nog geen paleizen in Iran, nog geen kathedralen in Germanje. De volken, die nu aan de spits der beschaving staan leven nog in aartsvaderlijken eenvoud, en zelfs de kunsten van het dagelijksch leven, de nijverheid, staan bij hen nog op een zeer lagen trap, Gij denkt aan Griekenland en Italië; maar te vergeefs zoekt gij er nu nog die schitterende kunstgewrochten, waarmeê ze later als bezaaid zullen worden. Naar het verre Oosten wendt gij den blik, naar het groote rijk van het Midden-China, het rijk des hemels. En gij vindt er inderdaad een zekere kunstvaardigheid, een bloeiende nijverheid, maar niets wat den naam van kunst mag dragen, van wier eenvoudigste regels de Chinees
nooit zelfs een flauw begrip zal bezitten. Slechts in één kleinen hoek der aarde ontdekt gij de nog jeugdige, nog kinderlijke kunst, te

{==620==} {>>pagina-aanduiding<<}
weten, aan die rivieren, waar ook de eerste beschaving is ontstaan, aan de oevers van den Nijl, den Eufraat, den Tigris, in Memfis, Nineveh en Babylon. Het zijn de beginselen der kunst, maar het is reeds kunst; en zijn de Egyptenaars, de Assyriërs en Babyloniërs steeds bij die eerste beginselen gebleven, die beginselen waren de kiemen van iets hoogers, en als straks het geniale Hellenenvolk zich aan de zijde van die oude natiën komt nederzetten, dan zullen deze Grieken tot stand brengen, waartoe noch de zonen van Cham, noch die van Kush bij machte waren; dan zullen zij die stijve, eenvormige gestalten met een nieuw, veelzijdig leven bezielen. Bij de volken van Nijl en Eufraat - en misschien ware het al genoeg het eerste te noemen, want het is niet onwaarschijnlijk, dat de Assyriërs in de groote hoogeschool der westersche beschaving, in Egypte, ook in de kunst werden onderwezen - bij de Egyptenaars en Assyriërs alzoo is de kunst geboren. En waaruit? Uit de godsdienst? Maar de oudste monumenten van Egypte zijn niet uitsluitend of voornamelijk voor de goden, maar ter verheerlijking van de koningen en hun heerschappij opgericht. Bij de andere volken, zoo als de Assyriërs, was het evenzoo. De tempels maakten deel uit der paleizen. Zoo had ook Salomo zijn cederen huis, terwijl Jahveh nog woonde ‘tusschen de gordijnen’. Twee dingen waren er - en deze beide aan de bewoners van het Nijldal en van Mesopotamië gemeen - twee dingen die de gave der kunst juist daar te voorschijn riepen uit den menschelijken geest; vooreerst de worsteling met de natuur, en ten andere de glans der monarchie:. Hier moest de weldadige stroom door kanalen en waterwerken geleid en alzoo gedwongen worden zijn bevruchtend slip over het gansche land te verspreiden; daar moest, in de lage vochtige streek, de vernielende kracht van de wateren der twee rivieren door dammen en dijken gekeerd worden. Die werkzaamheden scherpten en
ontwikkelden den menschelijken geest, en verleenden hem een nooit te voren gekende heerschappij over de stof. En toen nu machtige alleenheerschappijen zich zoowel in Egypte als in Assyrië gevormd hadden, toen vonden zij geoefende handen om haar paleizen en lusthuizen, en ook tempels voor de Staatsgodsdienst te bouwen. Voeg daarbij de zucht tot nabootsing, die zich bij elken mensch verraadt, en bij uitstek een eigenschap van deze natiën was: een zucht, die hen noopte om zooveel mogelijk getrouwe afbeeldingen van het dagelijksch

{==621==} {>>pagina-aanduiding<<}
leven, en van historische voorvallen, ja zelfs portretten van hun koningen en voorname mannen te geven. En eindelijk een nog weinig gevormd, maar zich reeds openbarend schoonheidsgevoel, dat vooral in de gebouwen niet te miskennen is - en gij hebt de bronnen der kunst gevonden. Helaas! de wetenschap is onverbiddelijk. Om het poëtische bekommert zij zich weinig of niet. Hoe schoon het ook klinke, dat de godsdienst de moeder der kunsten zou wezen, zij kan er niet in berusten, zij moet, al is het met leedwezen, de genealogie eenigszins anders bepalen; en zoo de menschelijke geest met volle recht de vader der kunst mag genoemd worden, hij kan niemand anders voor haar moeder erkennen, dan de nijverheid of de waterstaat.
Hetzelfde is eigenlijk bij de Grieksche kunst het geval. De kunstwerken, waarvan Homerus gewaagt, zijn geen godsdienstige, maar allen werken der nijverheid, en de voorstellingen, die men daarop afbeeldde, uit het dagelijksch en volksleven genomen.
Doch, al zijn nu godsdienst en kunst niet op deze wijze verwant, volslagen vreemdelingen zijn zij zeker evenmin. Wederom herhalen wij de vraag, welke de betrekking is tusschen beiden, en wederom gaan wij het antwoord niet in stoute bespiegelingen, maar eenvoudig bij de geschiedenis zoeken. En dan moet ik al aanstonds wijzen op een zeer merkwaardig feit. Zoowel de oude als de nieuwe geschiedenis hebben elk slechts ééne godsdienst aan te wijzen, die met de kunst ten nauwste, en als door innerlijke noodzakelijkheid, was verbonden. Ik spreek van de Grieksche en de Christelijke godsdienst en kunst. Toen men aan de oevers van den Nijl begon om ook beelden der goden op de muren der gedenkteekenen te beitelen, bleek het dat de egyptische kunst te zwak was, om deze godsdienst met zelfstandigheid te dienen, en de godsdienst der Chamieten niet geschikt om een waarachtige kunst te doen bloeien: zij konden te zamen slechts monsters voortbrengen. In Hindostân was het evenzoo. Wat kon, toen de kunst uit Griekenland naar Indië was gekomen, wat kon de fantastische mythologie der Aryërs anders in het leven roepen dan wanstaltige gedrochten, met zes armen, drie hoofden, dierlijke en menschelijke vormen dooreen, wat anders dan voorstellingen zoo als die welke de fijne Horatius het toppunt der belachelijkheid noemde! Aan geene enkele godsdienst der oudheid heeft de kunst, de waarachtige kunst,

{==622==} {>>pagina-aanduiding<<}
werkelijk iets te danken dan aan die der Hellenen, aan geen der drie godsdiensten van den tegenwoordigen tijd, dan aan het Christendom.
En nu, waar de onhandige, gebrekkige kunst de vleugels verzengd, en haar overmoed met een treurige mislukking geboet had, daar vindt de volwassene, de waarachtige kunst juist gelegenheid om haar schiteterndste gaven te toonen. Toen de Egyptische kunstenaar poogde zich boven de sfeer van het dagelijksch leven te verheffen, toen de Hindoe waagde de voortbrengselen zijner matelooze verbeelding in steen te vereeuwigen, toen hadden beiden het niet verder kunnen brengen dan zoowel de kunst als de godsdienst belachelijk te maken. Maar toen de Grieksche kunstenaar zijn krachten beproefde aan het scheppen der godheden van den helderen Olympus, toen bracht hij het schoonste voort wat immer door den beitel werd gehouwen, en wat door de nieuwere kunst geëvenaard misschien en naar onze behoeften gewijzigd, maar zeker niet overtroffen werd. En toen een godsdienst, oneindig reiner en verhevener nog dan die der Grieken, de godsdienst des geestes in den volsten zin van het woord, door de edelste volken der wereld was aangenomen, heeft zij toen niet een geheel nieuwe kunst in het leven geroepen? De schilderkunst had in de oudheid geen hoogen trap van ontwikkeling kunnen bereiken. Sinds het Christendom heerscht is zij de voornaamste harer zusteren geworden. De godsdienst, die zich niet vergenoegt met de schoonheid door den Apollo van Belvedère en de Venus van Medici vertegenwoordigd, die een hoogere, een innerlijke, zedelijke en geestelijke schoonheid leert waardeeren, kon haar verheven denkbeelden niet wedergeven in marmer of metaal. Slechts het penseel kon die uitdrukken. Slechts het penseel is in staat iets te malen van de schoonheid der ziel, die uitstraalt door het menschelijk oog, of zich door daden der liefde doet blijken.
Men meene niet, dat ik voornemens ben van die heerlijke kunst, de beeldhouwkunst, met minachting te spreken: ik spreek slechts van haar grenzen. Ik mag ook niet vergeten, dat ook zij nog in de dagen der christelijke kunst heeft voortgebloeid, en dat de Mozes, de Elia, de gekruiste Christus van Michel Angelo echt-christelijke scheppingen zijn. Wil men het onderscheid tusschen de oude, dat is de grieksche, en de nieuwe, dat is de christelijke kunst levendig gevoelen, dan lette men op

{==623==} {>>pagina-aanduiding<<}
beider eerste beginselen. In de eerste grieksche kunstscheppingen zijn de gestalten reeds met bizondere juistheid en volkomenheid, losheid en bevalligheid weêrgegeven, doch de aangezichten allen eenvormig, onbezield, allen naar hetzelfde type gesneden. In de eerste christelijke kunst zien wij juist de gestalten verwaarloosd, stijf, mager, misteekend, maar aan het wedergeven der gelaatstrekken is een bizondere zorg besteed. Menige langwerpige middeneeuwsche heilige, wiens onbehagelijke, uitgerekte of zonderling verwrongen gestalte ons schoonheidsgevoel beleedigt, heeft een uitdrukking van vroomheid, van innige godsvrucht of heilige geestdrift op het gelaat, die ons onweêrstaanbaar aantrekken en boeien. 't Is waar, dat deze eenzijdigheid later door grooter en machtiger kunstenaars voor een goed deel is overwonnen. In de werken van de grootste grieksche meesters is de uitdrukking van het aangezicht niet verwaarloosd, en de moderne kunstenaars, zelfs de idealisten, misteekenen niet meer zooals voorheen. Maar dat de karaktertrek van beide kunsten nog tot op het hoogste punt van beider ontwikkeling zich vertoont, daarvan kan zich iedereen overtuigen die bijvoorbeeld een schilderij van Scheffer met een antiek meesterstuk vergelijkt.
Voorzeker, de rijkdom en de schoonbeid, de bevalligheid en verhevenheid der natuur, de grootsche feiten uit de geschiedenis van zijn volk, de wisselingen van het menschelijk leven zijn wel in staat den waren kunstenaar te bezielen. Maar als de godsdienst hem aanblaast met haar geest, dan is het als overtreft hij zichzelf. Nooit was Phidias grooter, nooit is zijn genie zoo nabij aan de volmaaktheid gekomen, dan toen hij op een leeftijd waarop gewoonlijk alle inspiratie verdoofd is, de verhevenste conceptie van de godsdienst zijns volks, den Olympischen Zeus, in het leven riep. En schijnen al de meesterstukken van Ary Scheffers jeugd en mannelijken bloeitijd, schijnen ze niet louter voorbereidende oefeningen te wezen voor de religieuse scheppingen zijner latere jaren, voor die edele Christusgestalten, waardoor hij zich meer dan door iets anders den naam van ‘le peintre de l'âme’ verwierf?

Maar heeft de kunst niet weinig aan de godsdienst te danken, ook de godsdienst heeft wederkeerig een groote verplich-
{==624==} {>>pagina-aanduiding<<}
ting aan de kunst. Wat maakt de godenleer der Grieken nog voor ons zoo aantrekkelijk? Wat deed den dichter onzer eeuw, die dagen terugwenschen, toen ‘niets heilig was dan het schoone,’ en klagend uitroepen:

Schöne Welt, wo bist du? Kehre wieder 
Holder Blüthenalter der Natur! 

Zijn dan de goden van Griekenland van edeler natuur dan die van Germanje? Stond hun dienst werkelijk hooger dan die van de Indische dêva's - om nog van zooveel andere niet te spreken? In 't geheel niet. De Grieksche godsdienst is een zeer gewone natuurdienst, die in reinheid en diepte door verscheidene andere vormen van aanbidding verre overtroffen wordt. Maar die haar geädeld heeft is de kunst. Zij, zij alleen heeft alles wat niet schoon mocht heeten, als ongewijd uit het heiligdom geweerd. Ook de Grieksche mythologie had monstergestalten, niet minder fantastisch dan die van Indië; ook zij had haar Centauren, haar honderdhandige Titanen, haar Chimeeren; maar standvastig heeft de Grieksche kunst geweigerd deze wangedrochten af te beelden. Of, indien zij het deed, dan wist zij daarover zelfs zooveel bevalligheid uit te storten, dat het oog door deze grillige vormen, deze paarden met menschelijke hoofden, deze Tritons, half mensch, half visch, niet langer beleedigd wordt. De grieksche godsdienst was oorspronkelijk een afgoderij als een andere, misschien niet slechter, doch zeker niet beter dan die der andere stammen van hetzelfde ras. Maar de kunst raakte haar met haar tooverstaf aan, en veranderde de afgoden in idealen.
En de christelijke kunst? Ik zal niet beweren dat het Christendom onder zekere omstandigheden niet zonder kunst kan bestaan. Ik zal niet loochenen, dat de reinheid dezer geestelijke godsdienst juist door de eenzijdige ontwikkeling der kunst soms in groot gevaar werd gebracht. Ik vergeet niet dat nu en dan het religieuse geheel in het aesthetische dreigde op te gaan. Kunstliefde ie geen vroomheid, dat moet helaas! dikwijls genoeg worden herinnerd. Maar zal nu, om het misbruik te weeren, een redeloos wandalisme het schoone onvereenigbaar verklaren met al hetgeen waar en goed is? Zullen wij nu voorbijzien, hoe krachtig de reinste godsdienstige gevoelens door de kunst bevorderd zijn? Ook de kunst is een prediking, gelijk de

{==625==} {>>pagina-aanduiding<<}
prediking een kunst is. Het evangelie dat ons gebiedt te bedenken, niet slechts wat waarachtig, rechtvaardig en rein, maar ook wat welluidend en liefelijk is sluit het schoone niet uit. Ik wil hier het vraagstuk niet beslissen, niet behandelen zelfs, of het goed is de beeldende kunsten uit onze kerkgebouwen te weeren. Maar gaarne wil ik bekennen: ik voor mij kan in het godsdienstig leven de kunst niet ontberen. Een godsdienst die haar verbant zou de mijne niet zijn, - ja, ik ga verder - zou de godsdienst der wereld niet kunnen worden. Heeft niet dit puritanisme soms de besten en begaafdsten van het Christendom vervreemd? Mij aangaande - en ik weet dat ik hierin niet alleen sta - meer dan eens heeft de kunst mij verklaard wat de wetenschap niet in staat was op te lossen, en menig doek van Lionardo of Rafaele, van Scheffer of de la Roche, heeft, zelfs door middel van de gravure, een dieper indruk op mij gemaakt en een heiliger stemming bij mij te weeg gebracht, dan een stichtelijk vertoog over 't zelfde onderwerp ooit instaat was te doen.
Ik heb daar Paul de la Roche genoemd. ‘Wien is zijn Vendredi saint’ onbekend? Daar zijn, in een eenvoudige opperzaal eenige discipelen en vrouwen vergaderd. Naast een geopend venster staan Johannes en Petrus; Johannes dringt vooruit, maar Petrus hondt hem terug. Hijzelf echter heeft moeite om zijn toorn te bedwingen. Zijn oog vonkelt, ziju vuist is gebald. Midden in het vertrek ligt een vrouw geknield, de handen gevouwen, het hoofd een weinig opgeheven. Doodsbleek is haar edel gelaat. Zij houdt den adem in. Zij luistert - maar als in pijnlijken angst, en als ging er een zwaard door haar ziel. Het is Maria, de moeder des Heeren. Achter haar en aan haar zijde zijn nog andere vrouwen in stilzwijgende droefheid neergeknield. Een onmtsprekelijke smart ligt er uitgespreid over dit gansche tafereel. 't Is een oogenblik van nameloos lijden Want daar ginds, langs dat venster, - gij ziet het aan den opgeheven Romeinschen standaart, en zelfs deze eenvoudige aanduiding van den schilder was bijkans overbodig - daar gaat de treurige stoet van het Praetorium naar Golgotha voorbij; daar wordt de aangebeden zoon, de geliefde meester weggevoerd als een boosdoener, om straks, genageld aan het kruis der schande, langzaam, langzaam te bezwijken. En onwillekeurig - zulk een roerende eenvoud, zulk een aangrijpende waarheid ligt er

{==626==} {>>pagina-aanduiding<<}
in de gansche voorstelling - onwillekeurig houdt gij meê den adem in en luistert, een huivering vaart u door de leden, gij knielt aan de zijde dier vrouwen, en iets althans van de weiding dezer heilige smart, iets van de innigheid hunner liefde, wordt ook door uw hart gevoeld!
En dit voorbeeld is slechts één uit vele. Ik had even goed het Avondmaal van Lionardo, den welbekenden Ecce homo van Guido, de Graflegging of de Augustinus of de Verzoeking des Heeren van Ary Scheffer kunnen noemen, om nog van veel andere te zwijgen. Dat is het voorrecht der kunst, dat zij voor onze oogen doet leven, wat de uitvoerigste en nauwkeurigste beschrijving niet instaat is te bezielen. Hoeveel woorden hebt gij niet noodig, om datgene te schilderen, wat zij ons met een enkelen blik, als in één punt der tijds doet aanschouwen. En hoe dikwijls laten dan nog die woorden ons koud, terwijl zij, door een schets wellicht, de fijnste snaren van het hart doet trillen! Hase, de geestigste en zeker ook een der edelste van Duischlands theologen vertelt, hoe hij eens met een vriend, in mismoedige stemming zich lucht gaf in stoute spotternijën, het atelier van Dannecker intrad. ‘De Christus, dien Duitschland nu verloren heeft, stond destijds bijna voltooid in des kunstenaars tempel en werkplaats. Door het glazen koepeldak drong het avondrood binnen. Toen de goddelijke gestalte van lieverlede in schemering was gehuld, gingen wij een geruimen tijd stilzwijgend den slottuin door, en eerst bij 't scheiden riep mijn vriend mij de diepgevoelde woorden van den apostel toe: “Ἑωράϰαμεν τὸν ϰυριόν, Wij hebben den Heer gezien!” want wij voelden dat de Verrezene ons nabij was.’ Ik geloof niet, en ik vertrouw, dat mijne lezers in die meening zullen deelen, dat de meestwelgemeende redeneering, de gemoedelijkste toespraak, zulk een vrede had kunnen uitstorten in deze verbitterde zielen, als Danneckers Christus daar had gewekt.
Niemand echter meene, als ik deze beide dochteren des hemels niet van elkander wil scheiden, dat ik daarom nu de kunst weer afhankelijk van de godsdienst wil maken. Het zou, trouwens, een zeer onvruchtbare wensch zijn. De kunst is volwassen en veel te zelfstandig geworden om nog langer aan eenigen leiband te loopen. En al ware het mogelijk haar te onderwerpen, ik zou het niet begeeren. 't Zou tot schade der kunst, maar ook tot schade der godsdienst zijn. Laat elk van

{==627==} {>>pagina-aanduiding<<}
haar zich vrij en onbelemmerd ontwikkelen, haar eigen aanleg volgen, en aan haar eigen wetten gehoorzamen. Dan zullen beiden de heerlijkste vruchten dragen. Ook blijven ze dan zeker niet verre van elkander verwijderd. Maak de kunst tot slavin van de godsdienst, en de eerste pogingen der Grieksche beeldhouwers, de stijve en vormelooze standbeelden uit Klein-Azië's tempels, de niet minder stijve en magere heiligen uit de middeneeuwen kunnen u bewijzen, dat ze dan ook slechts gewrochten voortbrengen van kunstwaarde ontbloot, en die de godsdienst meer benadeelen dan verheffen. Maak haar vrij, en uit eigen beweging wendt zij naar de godsdienst het oog. Beiden hebben in den grond der zaak slechts één doel: het ideale te zoeken. Gratie heeft een dubbelen zin. Wederkeerige afhankelijkheid is voor beiden een vloek; wederkeerige bezieling, dat is de rechte verhouding tusschen beiden. Elk van haar heeft voor zichzelve een aanzienlijke macht over het menschelijk gemoed. Maar werken deze machtigen samen, dan zijn zij onweerstaanbaar en brengen wonderen voort.

Alzoo, de kunst mag niet gebonden, niet onderdanig zijn. Evenwel, als wij ten behoeve van de godsdienst haar medewerking vragen, dan is het toch zeker niet onbescheiden dat we, ik zeg niet eenige voorwaarden stellen, ik zeg niet eenige eischen doen, neen, maar dat we althans eenige vriendelijke beden tot haar richten. Het zij mij vergund daarvan nog een paar woorden te zeggen.
Onze eerste bede is een bede om waarheid: geschiedkundige waarheid, waar zij de feiten der godsdienstgeschiedenis voorstelt; zielkundige waarheid, waar zij ons den mensch in zijn hartstochten en handelingen maalt. Ik eisch niet, dat zij de natuur copieere, dat zij alledaagsch en gemeen worde; ik sluit het ideale niet buiten. Ook zie ik liever een schilderij, dat tegen historie en oudheidkunde zondigt, maar schoon is, dan een leelijk schilderij, waarop geen antiquaar de minste aanmerking zou kunnen maken. Schoonheid is de hoogste, zoo niet de eenige, zeker de grondwet der kunst, en alleen om aan deze geen afbreuk te doen, moet zij alle onwaarheid en ook alle onzedelijkheid vermijden. Daarom dan ook, dat zij zich niet meer schuldig make aan die groote zonden, door haar zoo dik-
{==628==} {>>pagina-aanduiding<<}
wijls tegen de geschiedenis begaan. Zulke zonden waren vergefelijk toen de oudheid nog slechts gebrekkig bekend was, thans zijn zij niet meer te verschoonen. Onze tijd heeft door haar ernstig onderzoek de oudheid uit haar graf doen verrijzen; en van den waarachtigen kunstenaar mag men eischen, dat hij ook hierin sta op de hoogte van zijn tijd. Voorzeker, geen schilder van onze dagen zal de gasten op de bruiloft te Kana doen aanzitten in het feestgewaad, waarin hij zelf gewoon is bruiloft te vieren, zooals Paolo Veronese met naïeve kalmte deed. De verleiding om het onbehagelijk tooisel der negentiende eeuw op het doek te brengen is waarlijk niet groot. De goede smaak alleen zou 't reeds verbieden, en zelfs de onbeschaafden zouden het niet zonder een glimlach kunnen aanzien. Maar er zijn andere ergernissen, die ons het genot van menig kunstwerk bederven, en die de hedendaagsche schilders ons niet sparen. Ik spreek nog niet eens van dat heirleger bijbelsche prenten, waar de Farao van Egypte ten troon zit in de volle wapenrusting van een romeinsch imperator, met een lijfwacht van romeinsche pedites om zich heen, of waar Jozua strijdt op een paard. Jozua, die
zulk een vrees had voor de invoering van dit heidensche dier in het ezellievende Israël, dat hij de buitgemaakte paarden na den slag liet verminken. Ik spreek niet van voorstellingen der zondvloedgeschiedenis, waar de teekenaar de dieren twee aan twee in een lange rei rustig naar de ark doet optrekken, terwijl Noach en de zijnen, als een generaal met zijn staf, het défilé beschouwt: een voorstelling., die tot niets anders aanleiding kan geven, dan tot bespotting van het eenvoudig, kinderlijk bijbelsch verhaal, en waartoe dit verhaal zelf trouwens niet het minste recht geeft. Ik spreek niet van de menigvuldige Gethsémané's uit de vorige eeuw, met geschoren heggen en rechte paden en stijve bloemperken, geheel in den smaak van de theetuinen onzer vaderen, en waaronder de kunstenaar dan ook zeer eigenaardig schreef: ‘Christus in 't hofken’; noch van de paleizen van Salomo of David, geheel naar 't model van een deftig koopmanshuis en erve op de Heerenof Keizersgracht te Amsterdam, met dit onderscheid dat er, ten dienste van sommige epizoden, gelegenheid was aangebracht om op het dak te wandelen, waarbij de teekenaar, om ongelukken te voorkomen, voor een sierlijke balustrade met grieksche pilastertjens had gezorgd, zoo als hij hier en daar boven de gevel-
{==629==} {>>pagina-aanduiding<<}
lijst van de aanzienlijke woningen zijner vaderstad vond. Ik spreek niet van de gewoonte, die vroeger bij eenige anticlericale schilders bestond, om den joodschen raad, de schriftgeleerden en de farizeën bestendig af te beelden in de priesterlijke kleeding van de Roomsche kerk; Kajafas als een aartsbisschop, en de schriftgeleerden als welgedane paters met nijdige blikken; noch van de niet minder dwaze gewoonte, om aan de gerechtsdienaars, die onzen Heer grepen of naar Pilatus, of naar de strafplaats leidden, de afzichtelijkste en mismaaktste dwerg- en monstergestalten te geven, als om daardoor hun boosheid zichtbaar uit te drukken. Ik spreek niet van al
deze dwaasheden en onzinnigheden, die thans voor een goed deel niet meer mogelijk zijn. Ik spreek van fouten, waartoe thans nog dikwijls de beste schilders vervallen. Ik wil slechts van het algemeenste gewagen. En waarom dan wordt ons Johannes de Dooper standvastig voorgesteld met een kruis in de hand? Is er in zijn geheele verschijning, in zijn gansche prediking ook maar een zinspeling op het kruis? Was de Messias dien hij verkondigde niet de strenge Rechter, met de wan in de hand, gereed den dorschvloer te zuiveren, en het kaf van het koren te scheiden? En werd hij niet toen juist aan den Christus geërgerd, toen deze, zelfverloochenend en zachtmoedig, goeddoende rondging door het land? Waarom is Simon Petrus, tegen alle waarschijnlijkheid in, steeds een oudachtig man met een kalen kruin? Waarom Johannes, de Donderzoon, gelijk Jezus zelf hem noemde, zulk een weeke, vrouwelijke figuur, met blonde hairen en fletsche oogen? Waarom heeft zelfs Ary Scheffer, die groot genoeg was om zulke twijfelachtige hulpmiddelen te versmaden, zijn Judas zoo afzichtelijk leelijk gemaakt, zóó leelijk, dat de vraag onwillekeurig bij ieder moet oprijzen, hoe het mogelijk was, dat de Heer een mensch onder zijn discipelen opnam, wien de duivelengeaardheid zoo duidelijk op het aangezicht stond geschreven? En waarom zien we bij hem en bij al zijn kunstbroeders den Heer steeds bezwijken onder een volledig kruis, dat is, onder een zoo kolossaal martelwerktuig, dat de sterkste man het met de grootste inspanning geen twee schreden ver had kunnen slepen, terwijl toch alleen het dwarshout naar de gerechtsplaats werd getorscht? Ik weet wel, dat dit slechts bijzaken zijn. Ik weet wel, dat men de historische trouw nauw-
{==630==} {>>pagina-aanduiding<<}
gezet kan bewaren en een middelmatig schilderstuk leveren 1). Nochthans ben ik overtuigd dat het verwaarloozen van deze kleinigheden de uitwerking zelfs van een meesterstuk schaadt.
Doch ik heb een ernstiger bede. Dat toch geen enkele kunst de grenzen van haar gebied overschrijde; dat toch de beeldende kunst den voet niet zette op het terrein der poezië of der wijsbegeerte. Het is nu eenmaal haar roeping niet om te leeren en te moralizeeren. Gedachten te schilderen, dat is nu eenmaal niet mogelijk, en de kunst die het poogt is een onverdragelijke pedante. Ik herrinner mij, dat dezelfde meester, van wiens Goede Vrijdag wij zoo even spraken, ook een Christus in Gethsemané heeft geschilderd. Inderdaad een onderwerp wel geschikt, om een genialen kunstenaar te bezieleu. Die benauwdheid tot stervens toe, die zielsangst, die groote druppelen zweets op het voorhoofd doet parelen: hij, wien het gelukt is ze weer te geven, heeft iets groots gewrocht. En dat het mogelijk is, Scheffer heeft het bewezen. Zijn Christus in Gethsemané moge niet boven alle aanmerkingen verheven zijn, ik geloof niet dat de vreeselijke smart van die nre met meer waarheid kan worden uitgedrukt dan door hem is gedaan. Aan de la Roche echter is het niet gelukt. Zijn Christus ligt geknield, het hoofd op de borst gezonken, de handen nachteloos uitgestrekt op de naakte rots. Op die rots staat een beker en de grond is met doornen bezaaid. Treurige bewijzen van de onmacht des kunstenaars! Laat de redenaar, laat de dichter ons spreken van den kelk des lijdens, van den weg der doornen! Uw taak, o kunstenaar! was een andere; uw roeping was om ons de scherpte van die doornen en de bitterheid van dien beker te doen lezen op het aangezicht van den Heer!
En eindelijk, vragen wij te veel, als we verlangen dat de godsdienstige onderwerpen voor den kunstenaar iets meer zulzijn dan een aanleiding om schitterende maaltijden, levendige groepen, prachtige gewaden en schoone landschappen, indien

{==631==} {>>pagina-aanduiding<<}
niet nog wat ergers, te malen? Ik herinner mij eens een geruimen tijd voor een uitstekend geschilderd landschap, van ik weet thans waarlijk niet meer welken schilder, te hebben gestaan, voordat ik bemerkte, dat hier een bijbelsch onderwerp was behandeld, ja zelfs voordat ik gewaar werd, dat het landschap was gestoffeerd. Eensklaps viel mijn aandacht op drie kleine figuren, zeer kleine figuren, ergens in een hoek van het stuk. Zij volgden een pad, dat schijnbaar leidde naar een stad, wier tinnen op den achtergrond nog even zichtbaar waren, doch overigens door het dichte geboomte werden verborgen; echter gingen zij de tegenovergestelde richting. Overigens was aan hen niets opmerkelijks, dan dat ze in antiek gewaad waren voorgesteld. Hun gelaat was zoo klein, dat men daaruit niets in het minste kon opmaken. Maar een klein aureooltje om het hoofd van een der drie wandelaars deed mij vermoeden, dat hier nog iets anders achter school. En inderdaad, toen ik den catalogus opsloeg, toen bleek mij, dat de schilder den tocht naar Emmaüs had willen afbeelden. Dit was sterk en grenst aan 't belachelijke. Maar wat niet belachelijk, wat ergerlijk is, dat is, wanneer zekere tooneelen uit de bijbelsche historie, met name uit het O.T., die daar in kinderlijken eenvoud, zonder opsmuk verteld en daarom ook voor niemand gevaarlijk zijn, door sommige schilders of teekenaars worden gebezigd tot het samenstellen van zeer zinnelijke en weelderige tafereelen, die dan, door de lithografie vermenigvuldigd, overal verbreid en aan de wanden onzer burgergezinnen worden opgehangen. Er is immers geen kwaad in! De voorstelling is wel wat raar - maar het zijn toch bijbelsche tafereelen? O sancta simplicitas! En dan al die mooie stukken, die de renaissancetijd ons in zoo grooten getale heeft geleverd, en waarmeê men ons ook heden soms vervolgt, stukken waarin het onderwerp slechts een voorwendsel is om de vaardigheid van den schilder te toonen, - hoe schoon ook gepenseeld,
hoe schitterend van koloriet, ons zeggen zij niets. Voorzeker, de groote meesters van vroegere eeuwen en van onzen tijd hebben deze heiligschennis niet bedreven. Rafaël en Michel Angelo, da Vinci en Fiesole, Scheffer en Thorwaldsen, ze hebben diep gevoeld wat zij wrochten. Uit hun werken spreekt een warme bezieling, die dubbele waarde aan hnn scheppingen bijzet., en, waar ze bij hun minderen wordt gevonden, menichte van zwakheden bedekt.

{==632==} {>>pagina-aanduiding<<}

Of zijn dit alles louter vrome wenschen, bestemd om nimmer te worden vervuld? Is het waar, wat wijzeren dan ik beweerd hebben, dat de godsdienstige kunst tot het verleden behoort, en dat de godsdienst onzer dagen niet krachtig en niet oorspronkelijk genoeg is, om den kunstenaar met geestdrift te bezielen? Ik kan het niet gelooven. Ik heb een beter vertrouwen van de toekomst, en ik vind grond voor dat vertrouwen in het heden. Scheffer alleen zon genoeg zijn om deze treurige voorspelling te logenstraffen. Ik zie ook in ons vaderland de kunst weêr herleven. Ik zie de belangstelling in haar en in de godsdienst beide aangroeien met ieder jaar. Ik zie de behoefte van het godsdienstig gemoed om ook door de kunst te worden opgebouwd zich steeds duidelijker openbaren. Dit alles geeft mij goeden moed. Wie weet, of de geniale jongeling niet reeds is geboren, die het penseel van onzen Scheffer weer opneemt, en ons op zijn voetspoor de schoonheid van het heilige verklaart!






{==633==} {>>pagina-aanduiding<<}

Marcus Aurelius.

Door Dr. D. Burger.

Menigmaal hoort men de aanmerking, dat wijsgeeren practisch onbruikbare menschen zijn, die over alles redeneren, maar niets uitvoeren. Het tegendeel hiervan zien wij in den man, wiens naam aan het hoofd van dit opstel geplaatst is. Hij is een levende commentaar op de uitspraak van Plato, dat niets voor een staat gelukkiger zou wezen dan wanneer een echte wijsgeer met de regering belast werd. Het is merkwaardig hem met zijnen voorganger Epictetus te vergelijken. In den laatsten zien wij, hoe de wijsbegeerte in armoede kan troosten, in Marcus Aurelius zien wij haar op den troon. Door haren invloed bleef hij op dit hooge standpunt voor duizeling bewaard, en was hij niet alleen in rang maar ook in deugd boven zijne tijdgenooten verheven.
Toen Marcus Aurelius den troon beklom, begon het Romeinsche rijk, ofschoon Trajanus het vergroot, Antoninus Pius het vreedzaam bestuurd had, zichtbaar ten val te neigen. De bevolking nam af, even als het water in eene rivier gedurende de droogte van eenen heeten zomer; op vele plaatsen waren de akkers onbewoond; het aantal huwelijken werd steeds minder, alsof de menschen hadden voorgenomen het rijk te laten uitsterven. Van buiten kwam de zee der Barbaren opzetten; de eerste golven van den opkomendeu vloed klotsten reeds tegen de grenzen van het rijk. Ofschoon door Trajanus teruggedrongen,

{==634==} {>>pagina-aanduiding<<}
hadden zij onder Hadrianus die wingewesten overstroomd: de god Terminus, het zinnebeeld van de standvastigheid der Romeinsche bezittingen, week onder zijne regering voor de eerste keer achterwaarts. Van binnen was een ongeneeslijke achteruitgang. Het despotismus had de veerkracht verlamd, de wetten vervalscht, de karakters bedorven. Rome was als 't ware in de keizers opgegaan, en liet hen voor zich leven en handelen. De keizers moesten voor die millioenen lijdelijke en trage menschen denken, zorgen, oordeelen, vooruitzien; zij mochten de ziel zijn van het lichaam, dat de aarde bedekte. Zij waren de eenigen, die recht van spreken hadden. Frontinus spoort Marcus Aurelius tot de beoefening der welsprekendheid aan, omdat de wereld zonder zijne stem stom zou wezen. ‘De wereld, die door u sprak, zou verstommen. Het zou wreed zijn aan éénen mensch de tong uit te snijden. Zou het dan eene geringe misdaad wezen, het menschelijk geslacht van de welsprekendheid te berooven!’ De Senaat, gewoon om in het stof te kruipen, verhief zich alleen van tijd tot tijd, om eenen gevallenen keizer te beschimpen of eenen nieuwen keizer toe te juichen. De Patriciers, door de slaafschheid van het hof verbasterd, waren van slaven niet onderscheiden; het volk was slechts een leegloopend gemeen, dat verbasterd door den circus, bezoedeld door het bloed der zwaardvechters en der wilde dieren, van zijnen heer niets anders vroeg dan moordtooneelen en brood. Gebrek aan vrije mannen en desertie dunden de legers gedurig; om ze voltallig te houden moest men slaven en zwaardvechters aanwerven. De staatsgodsdienst van het oude Rome was door den invloed der ocstersche afgoderij verbasterd; de goden verdwenen en de verfoeiselen kwamen in hunne plaats. Zij praalden en grijnsden tusschen de ernstige godenbeelden van Latium; het Pantheon werd eene Egyptische menagerie. Een walm van tooverij had den dampkring verduisterd; de Syrische godin, door eene bende goochelaars
rondgedragen, werd op de straten aangebeden, terwijl valsche wonderen en toovermiddelen werden rondgevent. Het Christendom was nog verborgen en ondermijnde de maatschappij, welke het in lateren tijd zou herstellen.
Over dezen bajert moest nu de wijsste, reinste en deugdzaamste der menschen regeeren! Wanneer wij Marcus Aurelius op den troon zien, dan herinneren wij ons onwillekeurig den rechtvaardigen en standvastigen man, van wien Horatius zegt, dat

{==635==} {>>pagina-aanduiding<<}
hij zal standhouden, al valt het heelal in duigen. Welk eene beproeving voor zulk een verheven geest! Hij was tot bespiegelen geboren; zijne neiging was naar de denkbeeldige wereld; het lot plaatste hem aan het roer van den ontredderden staat, en dompelde hem in den stroom, dien hij van den oever had moeten aanschouwen. Hij moest een geslacht leiden, waartoe hij niet behoorde, eene dreigende instorting verhoeden, rampen leningen, die hij voor ongeneeslijk erkende, zich wijden aan eene maatschappij, die hij minachte en veroordeelde. Men kan zijnen levensbeschrijver gelooven, wanneer deze zegt, dat hij bedroefd was, toen Hadrianus hem tot zoon aannam en tot keizer bestemde.
Hij deed ten minste alles wat hij kon, zijne regering is: de deugd aan den arbeid. Hij legt zelf een gedeelte van zijne oppermacht af, om die met den Senaat en het volk te deelen; hij beproeft de vrijheid onder het keizerrijk te doen herleven. Onder zijnen invloed werden de harde Homeinsche wetten verzacht, en met Grieksche menschelijkheid doortrokken. Zijne weldadige besluiten daalden op zwakken en geringen neder, zij beschermden de vrouwen en kinderen, zij verdedigden de slaven tegen hunne heeren, zij openden hun velerlei gelegenheid om de vrijlating te verwerven. De heer der wereld denkt aan de begrafenis der armen; de keizer werpt van zijnen troon zijnen mantel over het naakte lijk van den ongelukkigen, die naar den brandstapel wordt gedragen. Hij vervolgt de aanbrengers, hij schaft de verbeurdverklaringen af, hij sluit de bronnen van bloed, die op de kampplaats sprongen. Op zijn bevel strijden de zwaardvechters, als waren het Grieksche kampvechters, slechts met stompe zwaarden. Hij is de eerste en de laatste keizer, die aan het gemeen zijn schouwspel van menschenbloed durft ontnemen. Zelfs bij de spelen van den van moord gereinigden circus toonde hij eene miuachtende onverschilligheid, daar hij gedurende de spelen zat te lezen of rapporten aanhoorde. Daar hij ze niet door zijne afwezigheid kon veroordeelen, protesteerde de keizer door zijne houding tegen de zinnelooze vermaken van zijn volk.
Deze weldadige regering werd door allerlei rampen aungetast. Eene overstrooming van den Tiber dreigde Rome onder water te zetten; op de overstrooming volgde hongersnood; en vervolgens tastte de pest het geteisterde rijk aan. De Britanniërs

{==636==} {>>pagina-aanduiding<<}
stonden op, de Catten vielen in Rhetie, de Parthen verdreven de Romeinen uit Klein-Azië.
De wereld scheen in te storten om den man te beproeven, die haar kon stutten. Marcus Anrelius trotseerde alle gevaren; hij verschafte zijn volk brood en dreef de Barbaren terug. Nauwlijks was deze aanval afgeslagen, of er vertoonde zich een andere. De Marcomannische oorlog ontbrandde met vreeselijke hevigheid. Hij vond het rijk door de pest verwoest en ontvolkt. Na de Punische oorlogen was Rome nog nooit in zulk een gevaar geweest. Deze keer ging Marcus Aurelius zelf aan het hoofd der keurbenden krijg voeren. Hij plunderde zijn paleis om de kosten van den oorlog te bestrijden, hij liet het even ledig achter als de tent, die hij ging bewonen. Gedurende twee maanden verkocht men openlijk op de markt van Trajanus keizerlijke versierselen, gouden en kristallen bekers, vorstelijke vazen, kostbare steenen, schilderijen, standbeelden, zelfs de prachtige kleederen der keizerin. Hij vertrok ziek naar dien oorlog, die jaren duurde, in een klimaat, dat voor zijne zwakke borst verderfelijk was, leverde veldslagen op het ijs, overwinterde in de sneeuw of tusschen moerassen, at slechts des avonds, voordat hij zijne troepen toesprak. Men kan hem zich gedurende dezen ruwen veldtocht voorstellen zooals hij door zijn ruiterstandbeeld op het Capitool wordt afgebeeld, daar hij eenvoudig en ernstig, als op eenen troon, gezeten is op zijn oorlogspaard, dat geboren schijnt, om door bosschen te dringen en door de moerassen van Pannonië te waden, terwijl hij met grootmoedige gebaren de onderworpen Barbaren ontvangt.
Welke beproevingen in zulk een verheven leven! Welke droevige worstelingen midden in dezen roem! Welken strijd moesten in zulk eene ziel de stoïcijnsche beginselen met de keizerlijke denkbeelden voeren! Hoe voortreffelijk hij ook regeerde, toch was het nog met zijne beginselen in strijd. De wijsgeer, die van bloed afkeerig was, moest verwoesten en verdelgen. Welke waarde had krijgsroem voor iemand, die in zijne Overpeinzingen uitroept: Eene spinnekop is trotsch, omdat ‘zij eene vlieg gevangen heeft; en onder de menschen verheft zich de één omdat hij eenen haas, de ander omdat hij eenen visch, een derde, omdat hij wilde zwijnen en beeren, een vierde omdat hij Sarmaten gevangen heeft!’ Hij, die één eenig Opperwezen vereerde, moest, als officieel opperpriester,

{==637==} {>>pagina-aanduiding<<}
aan de duizend goden van het veelgodendom offeren, en voorzitten bij de plechtigheid van het Lectisternium, waar aan de godenbeelden, die op sofa's aanlagen, spijzen werden voorgezet. Het is alsof Mozes, toen hij van den Sinai was afgeklommen, gedwongen was geworden rond het gouden kalf te dansen. Toen hij naar Germanië vertrok, noodzaakte het volk hem Chaldeeuwsche wichelaars mede te nemen. De denker moest een gevolg van sterrekijkers meevoeren. Toen hij, nadat hij de Barbaren verslagen en het rijk gered had, weder te Rome kwam, sprak hij tot het volk van zijne lange afwezigheid, en het volk riep van alle kanten, tot bewijs, dat het de jaren geteld had: acht! acht! maar tevens toonde het door gebaren, dat het nu ook eene achtdubbele uitdeeling verlangde. De keizer glimlachtte en hernam: ‘ja, acht jaren! eene achtdubbele uitdeeling!’
Hoeveel minachting lag er in dien glimlach voor een volk van bedelaars, dat hem dankte en zich voor zijn behoud liet betalen! Hij had ook met opstand en verraad te strijden. Avidius Cassius, zijn beste veldheer, stond tegen hem op; die Cassius, over wien hij met grootmoedige gelatenheid tot Verus zeide, toen deze hem voor zijne eerzucht waarschuwde: ‘Als de Goden het rijk voor Cassius bestemd hebben, zal Cassius ons ontsnappen; want gij weet het gezegde van uwen overgrootvader: “Geen vorst heeft zijnen opvolger gedood.” Als de Goden het rijk niet voor hem bestemd hebben, zal hij van zelf, zonder dat wij verraad behoeven te plegen, in het net loopen. Gij zegt, dat ik door hem te vermoorden voor de veiligheid mijner kinderen moet zorgen; doch laat zelfs mijne kinderen omkomen, indien Cassius meer dan zij waardig is bemind te worden, indien het leven van Cassius voor den staat van meer belang is dan dat der kinderen van Marcus Aurelius.’
Zelfs zijn gezin verried of onteerde hem. Lucius Verus, zijn aangenomen broeder, dien hij vrijwillig als ambtgenoot erkend had, verliep zich te Antiochië in Aziatische brooddronkenheid. Zijne vrouw Faustina gaf zich te Gaëta aan zeelieden en zwaardvechters prijs; de paillassen spotten op het tooneel met zijne huisselijke schande. Zijn zoon was die Commodus, die boven al de andere slechte keizers nog dit vooruit had, dat hij eenen vader had gehad als Marcus Aurelins.
Zoovele beproevingen en tegenspoeden maakten de bron van

{==638==} {>>pagina-aanduiding<<}
zachtmoedigheid in zijne ziel niet troebel. Die in zijne bespiegelingen ongevoelige Stoïcijn was vatbaar voor liefde en teederheid. Hij stichtte op het Forum eenen tempel voor de Goedheid; om deze nieuwe godin voort te brengen behoefde hij ze slechts uit zijn eigen hart te voorschijn te halen. Zijne barmhartigheid was onvermoeid; als hij het had kunnen doen, zou hij Cassius gespaard hebben. Toen men hem diens door eenen hopman afgehouwen hoofd aanbood, wendde hij zijn aangezicht af en beval het te begraven. De Senaat, gewoon aan de keizerlijke doodvonnissen, wilde het huisgezin van den verrader ter dood veroordeelen; hij kwam zelf daarvoor pleiten. ‘Gij zult,’ zeide hij, ‘vergiffenis geven aan den zoon, den schoonzoon en de vrouw van Avidius Cassius. Wat zeg ik: vergiffenis? Zij zijn onschuldig. Laat hen gerust leven, wetende, dat het onder Marcus Anrelius is.’ Hij verbood zelfs met kiesch medelijden om aan de kinderen van Avidius Cassius in eene pleitrede de misdaad huns vaders te verwijten. Het eenige verwijt, dat hij aan Verus deed, was dat van zijn voorbeeld en zijne tegenwoordigheid. Hij ging eenige dagen bij hem vertoeven en vertoonde hem het schouwspel der Stoïcijnsche levenswijze in zijn huis vol tooneelspelers en bijzitten. Faustina was hem altijd dierbaar; hij wist hare uitspattingen niet; of liever, hij wendde voor ze niet te weten. Zij was de dochter van Antoninus: hij vreesde door haar te verstooten de nagedachtenis van zijnen weldoener te beleedigen.
Midden in dit zoo onrustig huisgezin is de held slechts een zachtzinnig en teeder vader; de wijsgeer is kind met zijne kinderen. Hij heeft behagen in de lief kozingen zijner dochtertjes, hij noemt ze zijne lieve, kleine muschjes. In zijne brieven aan Frontinus zijn betooverende schilderijtjes, waar hij zich in haar midden vertoont, als ware hij een adelaar, die duifjes opkweekt. Zoo schrijft hij onder anderen: ‘Nu hebben wij weer de zomerhitte, maar wat zijn onze kleintjes welvarend! Ik verbeeld mij, dat wij de lucht en het klimaat van de lente hebben. Onze kleine Antoninus (ons kuikentje) hoest een weinig minder; in hun klein nestje bidden zij allen voor u, naarmate zij verstand hebben.’ Toen hem na den oorlog tegen de Parthen eene zegepraal werd toegekend, nam hij op zijnen wagen zijne beide dochtertjes met zich. Welk een treffend en ongewoon

{==639==} {>>pagina-aanduiding<<}
schouwspel in de oude wereld! De onschuld en het huisgezin zegepraalde met den heldenmoed.
Men moet zijnen geest niet zoo zeer naar zijne regering, waarvan de onbillijke geschiedenis veel te weinig verhaalt, als wel naar het boek zijner Overpeinzingen beoordeelen. Hierin is hij geheel in zijne kracht en in zijne grootheid. Hij schreef ze des avonds, als 't ware bij het schijnsel der avondschemering zijns levens, op schrijftafeltjes, die niet naar volgorde gerangschikt waren, en na zijnen dood zijn bijeenverzameld. Het tweede boek draagt ten opschrift: Bij de Quaden, aan de Granua; het derde: Te Carnuntum. Zij werden zeker meest in het kamp, onder de tent geschreven, wanneer hij, den last des rijks met zijn harnas afleggend, zich met zijnen geest kon bezig houden. Er is iets van nachtelijk inkeeren in zichzelven in dit eerwaardig boekje; daar het in de stilte overdacht is, heeft het daarvan de plechtigheid. Zijn het de coupletten van eenen lierzang of de sluitredenen van een stelsel, die korte, samengedrongene, hijgende gedachten, die elkander opvolgen zonder welluidendheid en zonder overgangen, even als de zuchten eener ziel, die tot overloopens toe vol is? Het zijn ademhalingen tusschen de beslommeringen van gisteren en die van morgen, bekentenissen in de eenzaamheid, nu hij voor een oogenblik aan de drukte ontsnapt is, uitroepingen van geestdrift, welke het visioen van het Absolute hem ontlokt, aanspraken aan het Oneindige, onderzoekingen van een geweten, dat verantwoordelijk is voor het lot der wereld. Nooit is de waarheid, zij het dan ook in haar schaduwbeeld, met meer ijver gezocht, met meer geestdrift omhelsd, met meer liefde gekoesterd. Zijne opvatting der dingen heeft de naakte verhevenheid van eenen tempel zonder symbolen of sieraden. Volgens zijne opvatting is God niet onderscheiden van de wereld, een levend, ondeelbaar, eenig wezen, dat door zich zelf bestaat en zich volgens onfeilbare wetten ontwikkelt. De ontelbare vormen der wezens openbaren de werkzaamheid van die
scheppende kracht, die behagen heeft in het voortbrengen en het voortdurend vernieuwen der schepselen. Het marmer en de mensch, de plantengroei en het denken openbaren evenzeer zijne grootheid. Dit noodlot is eene soort van Voorzienigheid. De dood, de smart, het kwaad, de onrechtvaardigheid zijn slechts schijnbare wanklanken in een concert, waarvan de harmonie voor ons verborgen is, de kwalijk

{==640==} {>>pagina-aanduiding<<}
begrepene onderdeelen van een geheel, tot welks verhevene eenheid zij samenwerken. Alles is groot en alles is rechtvaardig, alles is schoon en alles is geordend. Marcus Anrelius buigt zich voor die onveranderlijke Godheid, overmand door eerbied en bewondering. Onder het zingen van eenen lofzang onderwerpt hij zich aan hare wetten. ‘Alles wat u voegt, o Wereld! voegt ook mij. Niets komt voor mij te vroeg of te laat, hetwelk voor u tijdig is. Alles, wat de uren mij aanbrengen, is voor mij eene smakelijke vrucht. O Natuur! alles komt van u, alles is in u, alles keert tot u weder! In een trenrspel wordt gezegd: ‘welbeminde stad van Cecrops!’ Maar gij, knnt gij niet van de wereld zeggen: ‘welbeminde stad van Zeus!’ Hij aanbidt de Natuur ook in hare afschuwelijkheden; hij ontleent zelfs aan het slijk eene loftuiting tot hare eer, evenals men vonken uit eenen keisteen slaat. ‘Zelfs de muil van den leeuw, de doodelijke vergiften, alles wat kan schaden, doornen, modder, het zijn de aanhangsels dier zoo voortreffelijke en schoone dingen. Ga u dus niet inbeelden, dat daarin iets is, dat vreemd is aan het Wezen, dat gij vereert. Denk aan de ware bron van alle dingen,’ Niemand had trouwens meer dan hij het bewustzijn van de nietigheid van het sterfelijke leven, dat in het Oneindige opgaat. Salomo in zijnen harem, de Indische Buddha onder den vijgeboom, waar het Nirwana hem werd geopenbaard, de kluizenaar van Thebais, die zich verwonderde, dat men nog huizen en steden ging bouwen, sloegen op de wereld geen meer van begoocheling vrijen en meer somberen blik. Hij zegt: ‘O! in hoe weinig tijd verdwijnen alle dingen! de lichamen in den schoot der natuur, hunne nagedachtenis in den schoot der eeuwen.’ Hij zegt van den mensch: ‘Gij zijt een zieltje met een lijk verbonden.’ Hij verwondert zich, als over eene dwaasheid, over het najagen van roem, vermaak, fortnin: ‘het is alsof men liefde
opvatte voor de vogels, die voorbij vliegen.’ Somtijds, wanneer hij lang gestorvene geslachten oproept, herinnert hij ons aan dat lied van eenen Duitschen dichter, waarin de schim van Caesar over een heir van schimmen eene wapenschouwing houdt. ‘Beschouw van eene hoogte die ontelbare scharen van menschen, die duizenderlei godsdienstige plechtigheden, die zeetochten in storm en in schoon weder, die verscheidenheid van wezens, die geboren worden, samen leven en verdwijnen.

{==641==} {>>pagina-aanduiding<<}
Verus stierf vóór Lucilla, toen Lucilla; Maximus vóór Secunda, toen Secunda; Diotima vóór Epitynchanus, toen Epitynchanus; Faustina vóór Antoninus, toen Antoninus; zoo gaat het met allen. Hadrianus stierf vóór Celer, toen Celer. En die menschen met zulk eenen doordringenden geest, en die opgeblazene hoogmoedigen, waar zijn zij? Waar zijn Charax, Demetrius, Endemon en hunne gelijken? Voorbijgaande dingen, sedert lang gestorven. Sommigen hebben zelfs hunne namen niet voor een oogenblik achtergelaten; anderen zijn in de fabelen opgenomen; anderen zijn ook uit de fabelen verdwenen.’ Hij heeft somtijds triviale zinnebeelden zoo als Shakespeare, om de nietigheid der dingen en de akeligheden der verwoesting te schilderen. Even als Macbeth vergelijkt hij het bestaan bij een kluchtspel. ‘Datgene, waarop wij in het leven zoo veel prijs stellen, is maar ijdelheid, verrotting, kleinheid. Honden, die elkander bijten, kinderen, die vechten, die lachen en het volgende oogenblik weenen. Het ijdele schouwspel der grootheid, de vertooningen in den schouwburg, de kudden groot en klein vee, de zwaardvechtersspelen, dit is alles een been, dat aan de honden is toegeworpen, een stuk brood, dat men in eenen vischvijver laat vallen. Het zijn vermoeienissen van mieren, die hunnen last voortslepen, verschrikte muizen, die op den loop gaan, poppen door draadjes bewogen?’ Evenals Hamlet vóór de groeve op het kerkhof van Elsenenr, vraagt hij zich zelven, vóór den afgrond van het Oneindige, wat de natuur met de beenderen van Alexander gedaan heeft: ‘Alexander van Macedonië en zijn stalknecht zijn na hunnen dood in denzelfden toestand gekomen, of liever zij zijn opgegaan in hetzelfde scheppende beginsel der wereld, of wel zij zijn beiden evenzeer in atomen opgelost. Alles is stank en verrotting op den bodem!’
Uit die algemeene ijdelheid trekt de twijfelaar het besluit zich te vermaken en zich om niets te bekommeren. ‘Laat ons eten en drinken, want morgen sterven wij’ roept hij ontmoedigd door het schouwspel van de wereld en door de waarneming der onzedelijkheid. Doch midden in die wisselingen en duisternissen, onder de noodlottige wetten, die hem overheerschen, tusschen de oneindigheden, die hem verdrukken, ontdekt de Stoïcijn in zich zelven een vast, rein, lichtend punt, van waar uitgaande hij de zedelijke wereld weer opbouwt. Het is de

{==642==} {>>pagina-aanduiding<<}
van het oneindige denken uitgestraalde rede, die de wereld regeert, een deeltje van God in ieder wezen gelegd, waardoor hem de plicht wordt geopenbaard, waardoor hij medearbeider wordt van het uitstekend schoone, volkomen rechtvaardige werk der schepping. Marcus Aurelius spreekt als van eenen levenden genius van dat redelijke wezen, dat in hem woont; hij offert hem zijne deugden als inwendige offers; hij reinigt zich, om hem beter te vereeren, van alle ondeugden en smetten, zooals men eenen tempel schoonmaakt om dien den god, die er binnen woont, waardig te maken. ‘Offer aan den god, die in u is, een mannelijk wezen, eenen burger, eenen keizer, eenen krijgsman op zijnen post, bereid om het leven te verlaten, als de trompet weerklinkt.’ Welk een jagen naar het ideale! welk een streven naar heiligmaking! Men volgt als het ware zijn toenemen in volmaking; men ziet hem in heldenmoed, in rechtvaardigheid, in zedelijke schoonheid vooruitgaan; hij beklimt trapsgewijze het toppunt der menschelijke deugd. Hij heeft opwekkingen tot zijne ziel, die klinken als de bazuin, waardoor een slapend krijgsman wordt gewekt: ‘Schaam u, mijne ziel! ja schaam u! want gij stelt uw geluk nog in de zielen van anderen.’ Op andere plaatsen spreekt hij haar aan als eene aan den godsdienst gewijde maagd: ‘Versier u met eenvoudigheid, eerbaarheid, onverschilligheid voor alles wat lusschen de deugd en de ondeugd inligt. Bemin het menschdom, gehoorzaam aan God; gij moet met hem leven!’
Nooit heeft een mensch meer vertrouwelijk met zijn geweten geleefd; hij trekt zich daarin terug en zondert zich af van de buitenwereld, alsof hij in een gewijd bosch gaat bidden. ‘Men zoekt eenzame plaatsen, grotten in het veld, afgezonderde hutten, aan het strand gelegene plekken; doch waartoe dit? Men kan zich immers in zich zelven terug trekken.’ De hartstochten en begoochelingen worden door hem zonder bitterheid, zonder gramschap uit deze onschendbare wijkplaats verdreven, evenals of een priester zachtkens voor oningewijden den ingang tot een heiligdom toesloot: ‘Wat doet gij toch hier, verbeelding? Bij de goden! vertrek. Gij zijt volgens uwe oude gewoonte gekomen. Ik maak mij niet boos op u, maar ga heen!’ Uit die inkeering in zichzelven komt hij versterkt en bedaard terug, als van teerkost voorzien van een bedarend optimismus, dat hem het kwaad leert dulden door hem er de onvernijdelijkheid van te

{==643==} {>>pagina-aanduiding<<}
doen inzien. ‘Eene ziel wordt altijd tegen haren wil van waarheid en regtvaardigheid beroofd. Deze gedachte zal u zachtmoediger maken jegens alle menschen.’ Zijne deugd verwacht geene belooning na dit leven: zij is zich zelve genoeg.
Vraagt de boom zijn loon, nadat hij vruchten heeft gegeven?
‘Evenals een paard na den wedloop, evenals de bij, wanneer zij haren honig gemaakt heeft, zoo roept de mensch, die goed gehandeld heeft, dit niet in de wereld uit; hij gaat over tot eene andere edele daad, evenals de wijnstok zich na den oogst gereed maakt, om andere druiven voort te brengen.’ Met welke gelatenheid bereidt hij zich tot den dood! Deze is voor hem de natuurlijke herfst des meuschdoms, de weldadige oogst, die gelegenheid geeft voor het opgroeien van een nieuw gewas.
De vergelijkingen, die hij hieraan ontleent, hebben iets landelijks; men verbeeldt zich een tafereel te zien zooals de oude kunst ze op grafsteenen beitelde. ‘Er zijn vele korrels wierook bestemd voor hetzelfde altaar; de eene valt vroeger, de andere later in het vuur, maar het komt op hetzelfde neder.’ En elders: ‘men moet met onderwerping uit het leven scheiden, evenals eene rijpe olijf, die valt, terwijl zij den grond zegent, die haar kweekte, en den boom dankt, die haar droeg.’ De Stoïcijnsche godgeleerdheid vergunt hem niet, in de onsterfelijkheid te gelooven; hetgeen hem somtijds diepe smart veroorzaakt. Zijn edele geest gevoelt zich waardig om in het licht van een meer verheven bestaan te herleven, maar slaat droevig zijne vleugels toe, welke hij voor te zwak houdt om zóó hoog te vliegen. ‘Hoe komt het, dat de Goden, die alles zoo goed hebben ingericht, en die zoo goed zijn voor de menschen, één enkel punt hebben over het hoofd gezien: namelijk dat oprecht deugdzame menschen, die gedurende hun leven eene soort van omgang met de Godheid gehad hebben, die zich haar door hunne vroomheid naderden, na hunnen dood niet herleven en voor altijd worden uitgebluscht?’ Doch hij verwijt zich weldra deze tegenwerping tegen de hoogste wet: ‘Gij ziet wel, dat naar zulke dingen te vragen gelijk staat met God zijn recht te betwisten.’
Deze overpeinzingen waren die van den heer der aarde, van het keizerrijk in eenen mensch samengetrokken, van de als 't ware vleesch gewordene wereld. Verhevene samenspraken van den aardschen heer als met den hemelschen! Somtijds meent men

{==644==} {>>pagina-aanduiding<<}
de stem te hooreu van eenen kluizenaar in de woestijn. De vorst heeft zijn purper afgelegd op den drempel van de denkbeeldige kluis, waarin hij gaat peinzen; geen zweem daarvan wordt in zijn boek gevonden. Het denkende wezen in hem schijnt van den keizer vervreemd. Terwijl de keizer rechtspreekt, aanspraken houdt, besluiten neemt, in den Senaat voorzit, de Quaden bestrijdt en in Rome zegepraalt, overpeinst de wijsgeer in de afzondering, zich wegdenkende van den maalstroom, waarin hij wordt rondgevoerd. Somtijds echter werken de uitwendige gebeurtenissen op dezen reinen geest terug. De weergalm der tijden, die hij beleeft, klinkt in zijne plechtige bespiegeling, evenals in eenen tempel een kreet van smart naar buiten geslaakt. Welke misdaad of welke gemeenheid ontlokte hem die hartstochtelijke klacht? ‘Zij willen evenwel doen wat zij doen, al zoudt gij er van bersten!’ Hij had zeker eene schandelijke aanbrenging gehoord, of de lage lofspraken van eenen vleier moeten slikken, toen hij met verontwaardiging uitriep: ‘Dat zijn nu de denkbeelden die hen besturen! Daarom is het, dat zij ons beminnen, ons vereeren! Gewen u hunne zielen geheel naakt te beschouwen. Zij meenen door hunne berispingen te schaden, door hunne loftnitingen te dienen. IJdelheid!’ Eens wellicht tot eene willekeurige daad verlokt, bezigde hij tegen de verleiding, als bezweering, een krachtig nieuw woord, dat duidelijk den schrik afschildert, die zijne groote macht hem inboezemde: ‘Pas op, dat gij u niet laat verkeizeren!’ Het denkbeeld zijner eenzaamheid schijnt hem soms wanhopig te maken; hij ziet zich zelven alleen op zijnen troon gezeten evenals op eene klip, midden in de zedelijke schipbreuk zijner eenw, en hij verlangt te sterven. ‘Gij ziet heden, hoe droevig het is met menschen te leven, waarvan gij zoo weinig de denkbeelden deelt. Kom toch spoedig, o dood! uit vrees, dat ik eindelijk mij zelven vergeet.’
Eén oogenblik wenscht hij, vermoeid van over die bedorvene wereld te regereu, het zwaard der iijfwachters of de dolken der moordenaars: ‘Laat de menschen in u eenen echten mensch zien en beschouwen, die overeenkomstig met de natuur leeft. Als zij dezen mensch niet kunnen verdragen, dat zij hem dooden! Dit is wenschelijker dan zóó te leven.’
De dood vond hem op zijnen post, in Germaniën, op de bres van het rijk, dat door eene nieuwe horde van Barbaren was

{==645==} {>>pagina-aanduiding<<}
aangevallen. Die keizers in de laatste eeuwen van het Romeinsche rijk hadden eene zware taak; altijd op marsch, de aarde doortrekkende, onder alle stammen en in alle luchtsreken verkeerende, dan eens genoodzaakt eenen Africaanschen olifant, dan weer eenen muilezel in de Alpen te berijden, in hetzelfde jaar het water van den Nijl en van den Donau drinkende, van de zandwoestijnen van Perzië naar de sneeuwtoppen van Schotland overgaande, beurtelings blootgesteld aan de pijien der Parthen en aan de werpspietsen der Germanen. Het wachtwoord huns levens was dat van den laatsten dag van Severus: ‘Laat ons arbeiden.’
Toen Marcus Aurelius oud en ziek naar Pannonië vertrok, was hij de martelaar van het keizerrijk. Volgens Capitolinus was zijn dood eene soort van vrijwillig zoenoffer. ‘Nauwelijks gekwetst, onthield hij zich van eten en drinken met het voornemen om te sterven.’
Het monster begon in Commodus te voorschijn te komen; hij merkte het in zijne laatste dagen, hij ontsnapte uit het leven, om het niet meer te zien. Wetende, aan wien hij het rijk achterliet, had hij evenals de stervende Severus kunnen uitroepen: ‘Ik ben alles geweest, maar niets heeft gebaat!’ Zijne vrienden vroegen hem, aan wien hij zijnen zoon aanbeval. ‘Aan u,’ zeide hij, ‘en aan de onsterfelijke Goden, als hij het waard is.’ Toen hij zag, dat zij van zijn sterfbed heengingen, wellicht om zich te haasten den nieuwen keizer geluk te wenschen, ontsnapte hem eene klacht, en als 't ware een droevig vaarwel aan het menschdom. ‘Als gij reeds afscheid van mij neemt, vaartwel! Ik ga u vooruit.’ Hij had dit verlaten op het einde vooruitgezien. Hij zegt in zijne Overpeinzingen: ‘Zal er, als gij ligt te zieltogen, niemand wezen, die bij zich zelven zegt: “Eindelijk scheppen wij adem, daar wij van dien schoolvos verlost zijn. Hij deed ons wel geen kwaad, maar ik heb gemerkt, dat hij ons in stilte veroordeelde.” Ja denk bij u zelven: ik ga uit een leven, waarin zij, die het met mij deelden, voor wie ik zooveel gewerkt, gebeden en gezorgd heb, juist wenschen. dat ik heenga, in de hoop, dat dit hun voordeel zal aanbrengen.’ Een krijgsoverste kwam hem voor het laatst het wachtwoord vragen. ‘Ga naar de opgaande zon,’ zeide hij, ‘ik ben aan het ondergaan.’ Op den zevenden dag van zijne ziekte bedekte hij zijn hoofd met zijnen krijgsmantel, als om te rusten, en ontsliep kalm.

{==646==} {>>pagina-aanduiding<<}

Misschien fluisterde hij stervend die woorden, welke zijn boek besluiten, en die de laatste woorden van zijne ziel zijn: ‘O mensch! gij zijt burger geweest in den grooten staat. Wat verscheelt het u, of gij dit vijf of honderd jaren geweest zijt? Wat volgens de wetten is, is voor niemand onrecht. Is het dan zoo erg uit dien staat te worden weggezonden, niet door eenen dwingeland, niet door eenen onrechtvaardigen rechter, maar door de Natuur zelve, die er u heeft ingebracht? Het is evenals wanneer een tooneelspeler uit den schouwburg wordt weggezonden door denzelfden direkteur, die hem er had ingebracht. - Maar ik heb de vijf bedrijven niet afgespeeld. Het derde is pas voltooid. - Dit is zoo, doch in het leven kunnen drie bedrijven een geheel stuk maken. Hij, die het einde bepaalt, is dezelfde, die vroeger de rollen verdeeld heeft, en die thans goed vindt te sluiten; noch het ééne noch het andere komt van u. - Ga dus heen in vrede: hij, die u heenzendt, is niet vertoornd.’
Die wereld, welke niet waard was hem te bezitten, bezat althans eergevoel genoeg, om hem te betreuren. Rome gevoelde, dat hare laatste deugd met dezen grooten man heenging. Zijne vergoding was niet de officiële plechtigheid, die ter eere van alle keizers verricht werd, die zoowel Tiberins als Titus verheerlijkte; het was eene daad van vurig geloof in het opstijgen van deze groote ziel naar de Godheid, waarvan zij op aarde het vorstelijk afbeedsel was. Eene kreet steeg op uit de menigte: ‘Beweent hem niet, bidt hem aan. Door de Goden aan de menschen geleend is hij tot de Goden wedergekeerd.’ De Senaat en het volk door elkander, wat nooit was gezien, en later nooit gezien is, verklaarden hem voor eenen ‘Gunstigen God’. Men besloot, dat ieder heiligschennis zou plegen, die geen afbeeldsel bezat van Marcus Aurelius. ‘Nog tegenwoordig,’ zegt Capitolinus, ‘ziet men zijne standbeelden tusschen de huisgoden.’ Deze vereering heeft niet opgehouden; nog tegenwoordig wordt Marcus Aurelius als een der gunstige goden, als een der verstandelijke huisgoden van den menschelijken geest beschouwd.
Wie zal nu nog durven beweren, dat de wijsbegeerte geene praktische resultaten kan opleveren?







{==647==} {>>pagina-aanduiding<<}

Meizondag in het Vondelspark.

Een teekening van Bato van de Maas.

's Zondagsmorgens vroeg heerscht er allerwege in de Amsterdamsche straten zoo'n welgemeende rust. Onder vroeg verstaan wij dat liefelijk plegtig oogenblik waarop, in de bovengenoemde maand b.v., de eerste zonnestralen groote en forsche schaduwen tooveren op de pleinen en de hoeken der straten. De laudman was die schaduwen voor, en noemt 't door ons bedoelde oogenblik laat; iemand in de Warmoesstraat geboren en getogen noemt het vroeg. Wij volgen diens spraakgebruik om redenen. Veel ernstiger dan in 't hart van den nacht zwijgt oud- en nieuwzijds; het Paleis geniet gelijk Atlas, die op dit oogenblik niets anders te torschen heeft dan 't hemelgewelf. De Meinachtelijke frischheid van daarbuiten heeft zich, door de tuinlegende, uit het over-Jordaansche doen dragen en deelt zich verkwikkenderwijze mede aan de prinsen, keizers en heeren onder de grachten dezer stad. In alles is morgenkracht, zelfs de schaduwen schijnen piramiden en obelisken van veel beteekenis; zij schijnen ons geschiedenissen te willen verhalen stout en ruw, zacht en liefelijk gelijk die van Cheops en Sesostris plegen in de nubische stilten. O zeker, oude en jonge Amsterdammers! zeer zeker zouden zij veel kunnen vertellen - want toen zij verschenen op uw markten en straten - ook dezen morgen - toen hadden zij nog veel te verrassen, nog veel te overschaduwen!
Van lieverlede begint het zonlicht door te breken. De krijgers met de gouden helmen en lansen hebben de daken der huizen reeds ingenomen en komen langzaam maar zeker op

{==648==} {>>pagina-aanduiding<<}
de nachtspoken af. Nog een oogenblik, en deze zwarte reuzen liggen ontzield op de straat; hun levenskracht is weg, en als het lichtheir de stad genomen heeft, zijn zij uitgemergeld; de laatste snik wordt gegeven. Op dezen Meimorgen is het er warm toegegaan; want zelfs op de lijken hebben de overwinnaars hun tenten geslagen.
God deed het licht des daags opgaan over boozen en goeden, gelijk het licht der waarheid. Wij zouden haast geneigd zijn, eerbiedig te vragen, of 't niet beter ware, dat het rijk der nachtspoken en sombere reuzen een kleine wijl van kracht bleef, opdat de mensch eenmaal de welsprekende taal mogt verstaan van den nacht? Eenmaal van zijn telgen en tolken leeren, wat hij zou kunnen onderwijzen, indien hij aan 't woord werd gelaten? Leerzame knekelzangen kon hij zingen op de wijze van Lenore...maar de hemelsche Vader heeft niet alzoo gewild. Na iederen avond nacht, maar zeer kort; na iederen nacht dag en zeer lang; en iederen morgen liefde, licht, lucht, leven voor allen; zij zijn allen zijn kroost; één dankbaar kinderhart van deze zijde, één teeken van berouw van gindschen kant, doet reeds den eersten morgen daarna de zon met meerder luister de overwinning vieren op den nacht.
Van dit geloof doordrongen, gaan de meesten reeds vroeg naar de kerk. Wie de stad het vroegst bevolken, zijn de nijveren: de tempelgangers; op 't zelfde oogenblik, dat ginds in 't over-Jordaansche de leeuwerik zijn dank zingend opdraagt naar den hemel, bidt zacht en dankt nog zachter zoo menig edel menschenhart.
Met zoo menige traan van berouw opent deze dag zijn blijheid en zijn bron van zegen voor een weleer afgesloten gemoed. Geluk u, heil u, groote stad! die zoo 't nieuwe leven begint op dezen veelbelovenden Zondag!
Terwijl er zoovelen naar de ochtendkerk gaan, gaan er velen naar buiten. Er is op Zondagmorgen zoo menig juk afgelegd. Dit kunnen enkelen, die den schijn hebben geen juk te dragen, niet begrijpen, en daarom laken dezulken zoo menigmaal den vroegen kerkgang, de vroege wandeling, de blijde gezigten - onverdienderwijze. Ik noem ze niet gelukkig, die menschen, die meenen geen juk te hebben; noodzakelijk zijn zij verstoken van 't Zondagsgevoel. Wat ons aangaat, liever zes dagen van de zeven een juk op de schouders, om de zevende maal der week

{==649==} {>>pagina-aanduiding<<}
in den druk te worden verligt door het gezegend Zondagsgevoel, dan zeven dagen der week zonder zorg, om de zevende maal der week zonder geluk te zijn, dat geluk immers, dat in de Zondagsviering, reeds als zoodanig, is gelegd.
Sints de laatste zeven jaar, en inzonderheid sints den achttienden oktober 1867, gaan veel Amsterdammers, op een Zondagmorgen, gelijk nu, de Leidsche poort uit naar buiten. Weinigen gaan regtsaf den alouden Overtoom op, om welligt een pleizierreisje met het bootje te maken naar de Meer of een wandeling naar Sloten. Weinigen regtuit om in 't Voorhout 1) te zitten en de menigte de poort te zien uitkomen. De meesten gaan linksaf het groote park in, dat door weldoende stadgenooten aangelegd en aan hun stadgenooten geschonken is. Dit park, dit schoonst geschenk aan een zoo groote bevolking als die van Amsterdam, heet sints den 18den oktober 1867: het Vondelspark.
Daar hebben wij den tweeling: Vondel-Amsterdam; daar hebben wij het medium, dat Amsterdam tot Vondel leidt: het Vondelspark. Wat wonder, dat de bevolking, die tegenwoordig binnen de muren der stad veel harder werken moet om het dagelijksch brood, dan er ooit te voren in die rijke stad gewerkt is, behoefte gevoelt, zijn Zondagsgevoel de edelste wijding te geven. Zij gaat daar immers op tot den man, die Amsterdam zoo lief had om zijn grootheid, om zijn pracht, om zijn luister onder de wereldsteden; tot den dichter, die aan Amsterdam zijn grootsten luister schonk, door er een geheele eeuw de minnezanger van te zijn. Zij gaat daarheen om in het park en in het beeld des dichters te aanschouwen, welke groote burgers de stad heeft voortgebragt. Daar is derhalve haar voorbeeld en haar trots, haar vereering en haar prikkel: de afbeelding van haar stad gedurende een harer krachtigste tijdperken. Zij heeft haar zorgen afgeschud en vermeit zich in verbeelding in dat park Amsterdam te zien staan in zijn vollen bloei der geheele 17de eeuw. Schoone Spiegel - die door regte lijnen iets heerlijkers geeft te aanschouwen, dan het krom en verdraaid geslacht, waarmede zoo veel andere parktuinspiegels onze oogen beleedigen.

{==650==} {>>pagina-aanduiding<<}

Want wij behoeven ons niet te vergenoegen met enkel beeld. 't Is hiermede niet zooals met de voormalige leidsche poort, die wij nog maar alleen op den hoek der leidsche- en kerkstraat kunnen zien op een ruit boven de deur eener kroeg; - niet zooals met zooveel andere merkwaardige oudheden, die weggeslagen werden door den hier en daar zegepralenden ontkennenden tijdgeest. Godlof! meer dan een stadspoort, meer dan een oude toren was hier. Hier was een amsterdamsch burger van 92 jaar; hier was een hoogvereerde van land en stad en vors enhuis; hier was een zoon van Apollo: de vorst der dichters van 't vaderland was hier: een dier onsterfelijken, door ie der volk waaraan God ze had geschonken, zoo hoog gewaardeerd; wijl zij de roem der natie waren en tegelijk de waarborg van haar duur.
Zoo liggen dan ook Vondel's werken ter beschikking van zoovelen, die op dezen blijden Zondagmorgen Vondelwaarts gaan. En den opmerker en luisteraar kan al spoedig blijken, dat die werken den volke bekend zijn, te hooren uit zooveler gesprekken en opmerkingen. Ik vind 't een weinig gewaagd van Beets, dat rondweg vonnissend, m.i. miskennend woord: ‘men kent, noch leest Vondel.’ Van Lennep heeft bijna geen hoofdstuk in zijn vele historische romans, zonder een regel of een vers, en daarvan veel uit Vondel, tot motto. En nu geloof ik, dat 't niemand zal invallen, een motto het karakter van gids naar den besproken dichter te ontzeggen - tenzij dr. v. Vloten, ‘der Geist, der stets verneint.’ Maar behalve deze trouwe schaduw van Mefistofeles, zal ieder zich overtuigd houden dat vooral ook daardoor alweer onderwijs is gegeven in de Vondelspoëzie sints bijna tweehonderd jaar, om met regt te mogen zeggen, dat het hollandsche volk Vondel kent. Die ‘van oudsher altijd weer opgehaalde verzen’ mijnheer van Vloten! die zijn het, die aan uw tijd en vlijt, aan Vondel en Nederland besteed, het bedoelde en verdiende loon zullen doen toekomen. Indien de vaderen op die wijze niet herhaaldelijk aan de deur hadden geklopt, u zou nu nog niet opengedaan zijn, of meent gij inderdaad zoo maar met dien eenen slag van u water te doen springen uit de rots? ‘Een einde te maken aan dien ijdelen ophef met een naam, dien men met alle regt zou vieren, als men 't met wat meerder kennis deed!’ Humbug. De rots was reeds door Antonides omgetooverd in een bron en de bron verrijkt door den vijandelijken Westerbaen.

{==651==} {>>pagina-aanduiding<<}

Noli esse justus multum, mijnheer?
Gij zoudt gevaar loopen, veel minder des Joostes te zijn, dan gij meent, door zulken ijver.
Ik denk, dat het gemis van volkskennis en begripsverwarring omtrent onze standen is, - en ik hoop 't ook - die u het ‘nimium nocet’ in de kaken doet loopen.
Daar hebt gij mijn buurman den sleper. (In andere steden zegt men stalhouder en eerlang welligt: vivantvélocipédeur of wieler of zoo iets onzinnigs.) Mijnheer en de juffrouw hebben bij zich mijnheer en mevrouw de kommies van het ministerie van finantiën. Als ik u zeide, wat mijn buurman geantwoord had op de uitnoodiging, die hun Haagsche kennissen hun hadden gezonden op de wijze van Fuchs en Kranich, dan zoudt gij dadelijk in hem den hardnekkigen lezer van de Roskam begroeten. En mij bij slot van rekening welligt niet gelooven; want mijnheer en mevrouw kwamen gaarne, na het hartelijk bewijs van deelneming van hun oude vrienden, in de vaak dreigende verborgenheden der kommiezerij.


Mevrouw. 
Dat 's een vroegertje, lieve man! maar 't is dan ook een lieve ochtend: 't is letterlijk nog nacht.



Mijn buurman. 
(komt de stoep af, na zijn deur te hebben gesloten en geeft zijn orders aan den aanwezigen stalknecht). 't Is waar, mevrouwtje. 't Is hier en daar noch nacht, maar 't zou me niet verwonderen, als we buiten de poort zijn, of 't is al knap dag....(Tot Mijnheer). Volgende maand koop ik dat perseel er bij, dan heb ik net de halve straat voor mijn stalling. 't Heeft me kracht gekost, maar eigen grond hoor-je! geen vlottende of vastzittende schuld, zooals in zooveel ministeriën van finanties....



Mijnheer. 
Een land heeft in den regel meer schuld dan geld, maar 't is er niet minder om. In groote schulden liggen dikwijls groote krachten....maar in bijzondere omstandigheden, zooals hier, dan mag ik wel zoo'n onbezwaarde halve straat.



Juffrouw. 
Hier heb-je 't leidsche plein....



Mevrouw. 
O, dus is dit de schouwburg! Ik houd ijselijk veel van komedie. Van de week, beste man! bij ons, heb-je 't gezien? Ristori als Marie Antoinette? We maken er nog al eens gebruik van, juffrouw! 't is zoo veredelend voor den smaak en de kinderen zijn er zoo zoet. U komt er zeker niet veel: (medelijdend) de meeste menschen houden er niet van.


{==652==} {>>pagina-aanduiding<<}



Juffrouw! 
Jáwel, een enkele keer - maar wij wachten altijd op zulke stukken, daar niet veel volk voor komt ten minste van de grooten. Stukken zooals:
De vrouw uit de volksklasse, laurierboom en bedelstaf en zoo - waar komt dat ook weer in voor, man, Henri's drinklied?



Mijn buurman. 
Wel, wijfje! dat noem je daar. Maar noem er nu de komediestukken bij van Cremer, van van Lennep, van Schimmel, van Ruijsch - wat wereld! Die slaan wc nooit over. Mevrouw zal wel denken, dat we onze eigen ferme kerels oversloegen. En dan, meneer! Nieuwjaarsavond hoor!



Mijnheer. 
Och kom! Kloris en Roosje zeker? Bestevaar....of hoe heet die sukkel?



Mijn Buurman. 
Voor iemand van die komaf ben je de plank erg mis. Gijsbrecht van Amstel, maatje.
Gijsbrecht van Amstel van mijn eenigen Joost. Ik - haalt nu allebei je schoêren op...ik moet zeggen - 't is hier en daar als een oud, dik paard voor een zandwagen...maar de kern..De pit er van is de roem en de lof van Amsterdam. En weet-je wel, mensch! dat de komedie er mêê ingewijd is, toen van Kampen ze klaar had in den jare 1638 op den vierden Januari.

‘De trotsche Schouwburg heft zijn spitsche kap 
Nu op, en gaat de Starren naadren. 
En wellekomt, met dartel handgeklap, 
Al 't raadhuis en ons wijze vadren.’ 

Zoo zong de man en 't was ook zoo.
Dien avond was er de keur van de stad, de grooten niet te vergeten en de gemeenteraad: burgemeesters aan 't hoofd. Ik had er wel bij willen zijn- b.v, naast Joost, die toen 50 was.
Want de joffers zaten te huilen, dat bezweer ik je, om 't lot van Badeloch - en het hollandsche bloed begon in de mannen en knapen te koken bij den heldenmoed van Gijsbrecht en de zijnen.

‘De wreedheid wordt gestuit 
Met dapperheid en moed. Waar laat gij u vervoeren? 
Het kermen is onnut; men moet de handen roeren, 
Scheep! Scheep!’ 




Mevrouw. 
Nu maar, Gij kunt die rijmpjes van buiten hoor...wel een bewijs..



Mijn buurman. 
Noemt u dat rijmpjes! (Hij mompelt en verveelt zich.)


{==653==} {>>pagina-aanduiding<<}



Mijnheer. 
Wat is dat daar voor een Amerikaansche speech op dat bord? (Zet zijn knoopsgatglas op) ‘Het plantsoen en de handhaving van de goede orde worden het publiek aanbevolen.’



Mevrouw. 
IJankees...



Juffrouw. 
Ik vind het heel beleefd van 't Gemeentebestuur.



Mevrouw. 
Gij zijt naïef, Juffrouw! (zij lacht)



Mijn buurman. 
Die Speech is het beste bewijs van den invloed van Joost. Dat is een waarschuwing, zooals het gemeentebestuur alleen uit Joost heeft kunnen halen: Een lof op Amsterdam en ons, als ik 't zeggen mag. Het park en het beeld des dichters zijn door de kommissies aan den Burgemeester en den raad, en door deze alweder aan de inwoners geschonken. Hier zegt een Amsterdammer: ‘ik ben in mijn tuin.’ En als je baldadig zoudt willen zijn: ‘blijf af, asjeblieft! of ik zal je de ooren wasschen.’
Neen, man! dat bord te zien, is een verkwikking voor meniet waar, wijf?
Wat is 't geval in Rotterdam? Bij iederen boom een diender; en een bord, waarop met tijgerachtige letters een artikel uit de strafwet staat geschreven. En van welke uitwerking, meneer?,...Dat de heesters geschonden, het gras verloopen, de bloemen verwoest en zelfs de boomen geattakeerd worden...Is dat zoo mooi?
We zullen 't heele park doorwandelen als ge wilt - en je mag ze zien, hoor! al de heesters en pootsels - bekijk ze; maar blijf er af...



Mevrouw. 
Gij zijt een enthoesiast, dat mag ik wel.



Juffrouw. 
Mijn man is vooreerst een Amsterdammer en ten tweede een geweldige vondelsman; ik heb er dikwijls pleizier in, zooals hij met de slepers en de stalknechts bezig is om ze verzen van Vondel te leeren.



Mijnheer. 
't Is een punt van smaak: ik voor mij versta Schiller en Lamartine beter dan Vondel.



Mevrouw. 
Maar of je ze zoo zoudt reciteren, manlief, als mijnheer telkens doet?



Mijn Buurman. 
Hoor eens! 't zullen ook wel ferme kerels zijn; maar nu, asjeblieft! enkel hollandsch.



Mijnheer. 
(Bevrijd van geheugenp roeven en bewijs van domicilie te leveren) Anders zou ik je kunnen dienen.



Mijn buurman. 
(Houdt vreesachtig een blad van een boom voor de ooren, en versnelt zijn stap). Daar is hij!

{==654==} {>>pagina-aanduiding<<}

Nu houden zij allen hun stap in, daar zij vlak voor het beeld zijn gekomen.



Mevrouw. 
Wel, dat is een edele houding?



Mijnheer. 
Een indrukwekkend beeld inderdaad.



Juffrouw. 
Mijn man dweept er niet meê, maar ik vind 't ook mooi.
Mijnheer en Mevrouw zien verwonderd mijn buurman aan.



Mijn buurman. 
Ja, ik kom er rond voor uit - ik ben blij dat het er is en ik durf zeggen: ik heb geholpen. Maar de kop staat mij tegen, te beginnen bij dien band om dat voorhoofd naar boven. 't Gezigt is goed en al het overige prachtig - maar de kroon wil mij maar niet bevallen....



Mijnheer. 
Maar, beste jongen! knnt gij dan niet zien, dat uw lievlingsdichter gekroond is met de laurier? Dat kan ik nog wel velen, die niet zoo dweep met hem. Is hij inderdaad de man, als gij zegt, dan heeft hij dubbel en dwars die idealizering verdiend.



Mijn buurman. 
Hollandsch, asjeblieft. Die tweeslachtige afbeeldingen mag ik nu eenmaal niet. Hij is Joost of hij is Joost niet. En ik zeg, dat de kousenwever uit de Warmoesstraat er zoo niet heeft uitgezien: van zijn voorhoofd tot aan zijn voet, dus bijna 't heele beeld, is goed - maar 't bovenste deugt niet. Dat is goed, voor een beeld van: Rhangabé, den griekschen afgezant, voor zijn betoonden moed, als hij dood is; - of Julius Cesar of Napoleon, zoo'n vechtersbaas.



Mijnheer! 
Wat zal ik zeggen: de beeldhouwer stelt zich den dichter niet voor als kousenwever of lombardklerk maar als hooggeplaatst kunstenaar. Gelijk Vondel daar zit, alzoo bekleedt hij in den geest des beeldhouwers een plaats; alzoo komt hij in onzen geest een plaats innemen. 't Is de dichter, die daar zit: door zijn volk gekroond; 't hoofd opwaarts, waar zijn geest is.



Mijn buurman. 
't Doet me genoegen van je, dat je er ook wat mee op schijnt te hebben; dat merk ik aan je redevoering. Maar 't zou mij pleizier doen, hartelijk pleizier, als hij daar zat, zooals vooraan in het boek, dat ik heb van zijn werken. Dat 's een beeld naar mijn zin en zelf heeft hij er van gezegd, omdat de schilder Filips de Koning heette:

{==655==} {>>pagina-aanduiding<<}


‘Dus volgt de kunst het leven altijd nader. 
Al zwijgt ze stil, nog spreekt het stomme beeld, 
Dat koning Flips bekent voor zijnen vader; 
Geen koning, die nog Alexanders teelt, 
Maar koning door penseel en doek en verven, 
Zoo blijft de mensch in 't leven na zijn sterven.’ 

Waarom heeft de beeldhouwer dat niet genomen voor patroon; hij wist toch zeer goed, hoe vereerd en hoe blij Joost was, toen hem deze vreugde, deze gave door zijn vrienden werd geschonken? Ik ben er een beetje boos om.



Juffrouw. 
Nu man, dat helpt niet veel. Het beeld is nu eenmaal zoo en gij zegt zelf, dat 't een knap man is, die 't zoo mooi gedaan heeft voor de rest. Bederf je vrijen dag niet.



Mevrouw. 
(Leest de opschriften). Begrijpt gij dien aanhef, man?



Mijnheer. 
(Heeft de ronde reeds gedaan) Ja wel. Wezenlijk krachtige taal, die aan alle kanten te lezen staat.



Mijn buurman. 
Scripsit aeternitati, wat is dat ook weêr?



Mijnheer. 
Hij schreef voor de eeuwigheid: wat er aan de volgende zijde is opgenoemd.



Mijn buurman. 
Ja, zoo is 't ook. 't Heeft destijds in de krant gestaan. Hij schreef voor de eeuwigheid: Gijsbrecht van Amstel. Zoolang Amsterdam bestaat, zoolang zullen zijn burgers dat schoon gedicht kennen en dat lied der reien voor Badeloch:

‘Waar werd opregter trouw 
Dan tusschen man en vrouw 
Ter wereld ooit gevonden.’ 




Mijnheer. 
U slaat er een over, waarom?



Mijn buurman. 
Lucifer ken ik niet van buiten.



Mijnheer. 
Ik woû u anders vertellen, dat dit dichtwerk nu in 't Duitsch is overgezet en dat knappe mannen aan het werk meer waarde toekennen, dan aan Milton's verloren paradijs.



Mijn buurman. 
Je hoeft me niets te vertellen; ik weet wel dat Joost een baas was, 't kan me niet veel schelen of de moffen hem mooi vinden; de Hollanders, mijnheer! de Hollanders laten die al zijn werken overzetten in hun hart. Maar ik begrijp 't,...'t is oûerwetsch, weet-je! Joost is een paar eeuwen oud, zeggen ze. Maar wat ik zeg! meneer?....de

{==656==} {>>pagina-aanduiding<<}
duivel is oud, dat is een Joost van een heel andere soort. Maar hij daar is jong, is altijd jong en krachtvol en zoo hollandsch dat je hart er van opspringt. Daar heb je Palamedes.

Ook, zooals je ziet, voor de eeuwigheid geschreven 
En 't is niet overdreven. 

Nu mag men over Oldenbarnevelt denken zoo als men wil; ik denk er ook 't mijne van; maar dat de wet zich wreekt op een man van 72 jaar op zoo'n beulenmanier, bewijst enkel maar, dat die wet niet deugt. Honderdmaal heil den dichter, die zulk een snoode wet weet van een te scheuren en tot held te verheffen, die er 't slagtoffer van was.
Kent gij Palamedes' gebed tot het vaderland:

‘Het ga met mij zoo 't wil, ik blijf een echte zoon 
Van bloed en van gemoed en zal u niet ontaarden; 
In vromigheid en trouw tc midden van de zwaarden, 
Te midden van de nijd en lasteringen, daar 
Mijn goede naam en faam mee wordt gedrukt zoo zwaar. 
Ik weet, waarop ik steun; mijn ongekreukt geweten 
En is niets kwaads bewust en heeft zich nooit vergeten 
Aan eenig schandig feit.’ 

Mijnheer en mevrouw zagen mijn buurman verbaasd aan. De Juffrouw zag Mijnheer en Mevronw aan en mijn buurman sloeg met zijn zakdoek een paar kiezels van het voetstuk des beelds, terwijl hij in zichzelf mompelde van netjes en, ze moesten er afblijven of zoo iets. Zij deden nog een enkele maal de ronde om het hekwerk en mijn buurman ging nog even zitten om zijn geliefden dichter in 't aangezigt te zien. Zijn gezelschap was reeds gereed om een der zijpaden des parks langs den vijver in te slaan, toen hij opspringende zijn hoed afnam en groetende zeide:

‘Waar zijn wij toe gekomen, 
Dat 's hemels burgertwist, 
De regimenten splitst 
En 't zwaard is opgenomen 
Te zinneloos en blind? 
Wie is er van ons benden 
(Hij sneuvelt of verwint) 
Gelukkig, die de ellenden 

{==657==} {>>pagina-aanduiding<<}

Van hunne broeders zien 
En rijks- of reigenooten? 
Of die verwonnen vliên 
In ballingschap gestooten? 
O, zoons van éénen God, 
Waartoe verdwaalt uw lot?..’ 

Hij had dus ook Lucifer gelezen en geleerd? Waar mag mijn buurman aan gedacht hebben, toeu hij zich dezen reizang met zooveel aandrang herinnerde, dat hij hem opzei? Wij zullen dit spoedig voor ons opgehelderd vinden.
Terwijl hij daar tot ons leedwezen zich begeeft naar zijn gezelschap, dat door hem aan Vondel is herinnerd op allerlei wijzen, heeft hij een paar kapellaans onder de menigte van Vondelbeschouwers opgemerkt en hij heeft hen met zijn blikken niet gespaard....Een zonderlinge sleper!....Maar zij zijn er zoo; en een lachstertje daar aan den arm van haar aanstaande, zullen wij even bespieden tot straf voor haar, wijl zij om den dweependen sleper achter haar zakdoek lacht; zij kent hem, zegt zij schalk tot haar beminde.
Middelerwijl immers is 't getal wandelaars nog al vermeerderd. Van twee zijden zijn zij komen aanstroomen, deze om Vondel, gene om een bankje, een derde om de vogels, een vierde om de pret. Wat al roerselen en bedoelingen! Daar zijn er ook het park binnengekomen op andere wijze dan door de opengestelde erkende ingangen. Het gevogelte des hemels heeft zijn eigen pad gebaand, door geen menschenhand te bereiken. In de ochtendschemering, Mevrouw! zijn zij in reien komen rennen en hebben hun vleugelen ingehouden toen zij kwamen voor 't groot gordijn. Maar zij hebben een lied gezongen en dit lied was voldoende om een onzigtbare hand het gordijn te doen ophalen op wonderlijke wijze. Want wie zag de hand? Wie zag het opwaarts inkrimpen van het hemelsch lijnwaad zoo fijn van stof en toch als afsluiting zoo eerbiedwaardig, dat een vogeltje eerst een liedje zingt eer 't verder, eer 't nader komen durft, hoe vol verlangen naar zijn dichter! Zie, toen geen afsluitende nevel meer, al ware hij van gouddraad, al ware hij van hemelsch weefsel en zij dartelen nu fladderend en klapwiekend, dan zwevend in de eerste zonnestralen van gindsche Godheid, die zij nu in het morgenblinken der natuur zoo digt bij den hemel zien; daar er nog zoo wei-
{==658==} {>>pagina-aanduiding<<}
nig ruimte is tusschen zijn lauwerkrans en Gods troon,..Daar zetten zij zich ongezien in de nederigheid des gebeds in 't heestergewas neder en zingen; hem ter eere.
Ja jongeheer! Op die oogenblikken tusschen schemering en meimorgen wordt hier een geheel blijspel opgevoerd door u onbekende reien en u onbekende zangers...Want als gij komt, dan zijn de lieve spelers in hun laag nest tegen de hooge zon geborgen...en de dichter staat nu roerloos stil, wat op die grensminuten heel anders is: dan nijgt hij dat trotsche hoofd voor zijn welbeminde koren en zij, die daar de lier tokkelt aan den regterfronthoek van het voetstuk (hebt gij haar al eens goed bekeken;) zij stijgt dan op en haar stem en snaren klinken door de stille natuur, begeleidend de orgelkeelen der dankbare schepselen Gods. Ga bij gelegenheid eens luisteren. Kunt gij niet langs 't vogelpad in 't park komen, blijf aan 't hek staan, maar luister, kleine man! Ik heb mij ook eens de moeite gegeven, op 't vogelenuur op te staan en tegen 't hek te leunen aan den kant der Vondelstraat. En ik ben er later zoo blij om geweest. Ik heb er zooveel lieve gezangen gehoord, die ik toen nog niet kende van Vondel. Onder anderen heugt mij nog zoo het gezang van Hageroos en Adelaart - gij weet wel, in de Leeuwendalers!

't Is bruiloft in de weide, 
't Is bruiloft op het land! 
Nu danst om deze beide 
En huppelt hand aan hand 
Ous Hageroos en Adelaart. 
Door ongeveinsde min gepaard, 
Door reine liefde en trouw vergaard. 
O zoete, zachte band! 

Dat geheele blijspel, door de bewoners van Leeuwendaal opgevoerd, is een hartverheffend natuurtooneel en tevens zulk een krachtig bewijs voor de echte vaderlandsliefde des dichters. Leer het lied! Gij gelooft niet? kleine Thomas, 't is toch waar wat ik u zeg.

‘Zij heft haar stem op, om te zingen, 
En zal gewis de vogelzank 
Ontsteken aan dien zoeten klank!’ 

Hoort gij nu, dat Vondel 't zelf zegt? Vraag voorts Uw leermeester in de dichtkunst op de hoogere burgerschool.

{==659==} {>>pagina-aanduiding<<}

Nu echter is dit alles reeds geeindigd. Gegroet, vriendje!
Het meisje, waarvan ik zoo even repte als pretmaakster om de vondelsgeestdrift van mijn buurman, schijnt zoo pas verloofd. Als ik naga hoe zij om zooveel dingen lacht, hoe zij aan 's jongelings arm hangt, hoe zij bloost en koost en hoe blij zij is, dan mag ik 't er voor houden, dat zij in 't genot is van de eerste minneteugen. Ik haast mij evenwel hier bijtevoegen, dat zij niet zoo blijft dartelen, nu zij samen om het vondelsbeeld staan. Zij is nog altijd een weinig luidruchtig - maar ik zou denken dat dit van zelf spreekt. De natuur in mei, haar hart in mei, een dichter dichtbij en digtbij 1) een vrijer aan haar zij en allebêi zoo heelemaal vrij..wees blij, mijn kind, wees blij!..



Jong meisje. 
Zeg, Willem! dat beeld met de lier, daar begrijp ik iets van - maar die andere moet je me eens uitleggen; - die op de lier volgt.., dat weet ik ook ten naastebij: is dat de waarheid of zoo iets?..Dus die twee kunnen we dan overslaan...



Jongeling. 
't Is toch vreemd, . Is dat nu toeval of wat is het, dat ik die twee mooie moet overslaan en de twee leelijke moet bekijken...sliep uit., zegt hij zacht..



Jong meisje. 
Laf, hoor Willem! verschrikkelijk flauw! geen haar op me hoofd, dat er om denkt...Zeg maar liever, wat ze beduiden, die daar zulke rare gezigten trekken.



Jongeling. 
(Kust haar stilletjes vlugjes en denkt - als de gan s met haar snavel - dat niemand het ziet.) Nu; regterfronthoek het beeld van den lierzang. Nu; links van Scripsit: het beeld der waarheidsliefde en trouw, want onder ons gezegd, Vondel heeft ook historische zangen gemaakt zooals...



Jong meisje. 
Dat hoeft niet.,. ga verder - hier - regts van aeternitati, mijn kleine Sarfati! Stil, snapster! gedenk dezen naam met eerbied.



Jongeling. 
Nu, regts van aeternitati, dat is het beeld der Satire of van 't hekeldicht. Vondel heeft in zijn 92 jarig leven veel stof tot hekelen gevonden,,..



Jong meisje. 
Daar praat die overmaazenaar altijd zoo over, over hekelen: is dat 't zelfde?


{==660==} {>>pagina-aanduiding<<}



Jongeling. 
Ja, precies net eender: maar daar die man 't over heeft, is zijn vlas in de Meer - en Vondel deed 't menschen.



Jong meisje. 
Zet zij daarom zoo'n valsch lachend b...gezigt?. Dat kan me nu eigenlijk spijten van Mijnheer Vondel.



Jongeling. 
Hij deed 't niet uit pleizier, mijnheer van Hekelingen spelen, waarachtig niet...maar daar viel heel wat te rossen, toen zoowel als nu; en hij deed het als kunstenaar, daar heb je b. v:..



Jong meisje. 
Dankje vrindelijk! doe dat als ik eens een kwaê buî heb..,



Jongeling. 
Ja maar, daar straks wôu ik een gedicht uit de geschiedenis opzeggen en toen was 't ook al mondje digt.



Jong meisje. 
Nu niets opzeggen..enkel nu praten en kijken en wandelen en straks rusten, hoor, mannetje!..Wie is zij, die daar zoo vreeselijk naar is?...



Jongeling. 
Zij, op den linkerfronthoek is het zinnebeeld des treurspels.



Jong meisje. 
(Theatraal) Het zinnebeeld des treurspels!..



Jongeling. 
Tisiphone eigenlijk. Zij werden (want zij had ook twee zusters) door de ouden voorgesteld als die furiën, die de boozen tuchtigden in de onderwereld: van daar haar slangenharen. Vondel heeft er ook de boozen meê getuchtigd in zijn treurspelen zooals: Adam in ballingschap, Palamedes, enz..
De Jongeling hield even op alsof hij verbaasd was, dat hij zoolang aan 't woord mogt blijven, toen hij verschrikte door de afwezigheid zijner Klorinde, die misbruik gemaakt had van zijn verdieptheid in de fabelleer, om wegtesnappen. Arme Willem! Maar welk een blijde omkeer in zijn geschokt hart., toen zij hem van een zitbank ginds in de schaduw verzoenend tot zich wenkte...Hij mogt er ook wel op rekenen, wat de Beekzang zegt van de heldin van Ferdinand Huijck. En haar vragen:

‘Zwem je in lachjes en geruchtjes? 
Leeft uw geest in zoete kluchtjes? 
Springt uw zieltjen in uw lijf? 
Erft gij enkel heil en zegen? 
Ben je juist van pas geregen? 
Niet te los en niet te stijf?’ 
‘Zeg het toch uw medemeisjes, 
Vol zwaarmoedige gepeisjes, 
Heel uw speeluoots al gelijk 
En word dokter van de wijk!’ 


{==661==} {>>pagina-aanduiding<<}

Ik hoop dat Willem, wijl hij een Vondelvereerder is, in zijn meisje de bezongen, weldoende, heelende, schragende beeknimf vinde waartoe zij zooveel aanleg toont.
Toen kwamen daar twee Levieten voorbij.



le Kapellaan. 
Behoort hij ons, broeder Stefanus! of behoort hij ons niet?



Br. Stefanus. 
Neen.



le Kapellaan. 
(Ziet hem aan met een vraagteeken tegen den linkerneusvleugel, daar zij tusschen het treurspel en de satire staan.) Als ik toch in aanmerking neem, dat hij vijftig jaar oud was, toen hij in den schoot der heilige kerk werd opgenomen; - dat toen zijn groot vermogen zijn volle kracht begon te beseffen en aantewenden; dat hij vóór dien tijd luttels heeft voortgebragt; - dat zijn roem en groote naam als Hollands dichterkoning, eerst dagteekenen sints 1640 - dan zou ik toch meenen regt te hebben, om te beweren, dat Joost van Vondel eerst dichter was, toen hij voor zijn vermoeid hart bij de heilige maagd rust kwam zoeken.



Br. Stefanus. 
't Ware te wenschen. Maar de Beekzang; Jefta; Palamedes; Grol; Roskam; Gijsbrecht van Amstel; Geboorteklok; meesterstukken onder ons gezegd, waren reeds uit zijn pen gevloeid behalve zijn voortreffelijke vertalingen, b. v, Elektra van Sofokles, toen hij (niet, zooals gij 't uitdrukt, werd opgenomen maar) terugkeerde in den schoot der kerk. Immers was hij van geboorte roomschkatholiek, zoodat er wel spraak kan zijn van verlies aan onze zijde, maar volstrekt niet van aanwinst. Bovendien: Adam in ballingschap, van de opdragt en voorrede af tot den laatsten reizang toe is geen werk eens regtgeloovigen:

‘Het is geen dralenstijd. De Geest, die ons verscheen, 
't Scheen geen Ariel, maar Godzelf, wiens wet wij braken, 
Om boven 's menschen peil te steigeren in de daken 
Des Hemels, boven God in wijsheid en in magt. 
Een roekeloos bestaan heeft ons ten val gebragt. 
Helaas! wie onderstut mijn twijfelende stappen? 
Mijn wêêrgade! onderstut me in droeve ballingschappen. 
De beenen siddreu. 't Is hoog tijd om te vliên. 
Wij scheiden zonder hoop van immer u te zien; 
O, lusthof! Paradijs! o Schoot van ons Geboorte! 
Wat baat het ommezien!’.. 


{==662==} {>>pagina-aanduiding<<}

Zoo spreekt onze Adam niet. Nu zwijg ik nog van Lucifer verschrikkelijker gedachtenis!



le Kapellaan. 
Daar staat nog al wat tegenover, broeder Stefanus! Heeft hij de heldinne-brieven van den vervloekten romein niet vertaald enkel om zich een voorbeeld eigen te maken voor zijn brieven der heilige maagden? Heeft hij niet de altaargeheimenissen opgedragen aan den Aartsbisschop van Mechelen. Ook zegt hij in zijn dankdicht aan dien prelaat voor de erkenning van zijn werk:

‘O licht der Nederlanden! laat, 
(Nu mijne nederduitsche maat 
Uw oor behaagt) mij dan volstaan 
Met dezen wensch: dat ik voortaan 
Gerekend bij uw minste leden, 
Geniet de kracht van uw gebeden!’ 




Br. Stefanus. 
Humbug! Waar hij zoo dicht, is hij 't zwakst. Ik hecht er niet de minste beteekenis aan en pas in al die gevallen (bovendien heeft hij die altaargeheimenissen niet aan Jakob van Mechelen opgedragen) op hem toe, wat hij zijn Zoïlus Westerbaen verweet:

‘Heer! gij zeilt de kerk niet mis; 
Want gij laat die, daar zij is’. 

Indien de kerk op dichters moest steunen, broeder! mogt ge u haasten, broeder! ze omtescheppen in een brouwketel van Nektar en Ambrosia. Zóó zou 't lukken.,.



le Kapellaan. 
Daar hebt gij dan b.v. op Loyola:

‘Ignatius, de vurigste beschermer 
Van Jezus naam en leer, 
Verrijst hier tot Gods eer.! 
Zijn heiligheid verdooft dit zuiver marmer.,' 




Br. Stefanus. 
Humbug. Zoo zoudt gij ook zijn lijkzang op Paus Alexander VII en zijn loflied op Klemens IX kunnen aanhalen; Humbug.
Neen, broeder! de leeuwenkracht van de groote dichtergaven in hem ligt in dat alles aan banden. 't Is daarmeê als met zijn klagt, toen hij zestig jaar was en zijn poeetsgevoeligheid op 't ergerlijkst was beleedigd door de schotschriften op zijn Maria Stuart:

{==663==} {>>pagina-aanduiding<<}


‘Maar gij, Mary! en gij, o rei der heilge maagden! 
Die 't al èn lijf èn goed ook voor de godsdienst waagden, 
Ai, ziet mij gunstig aan, wilt acht slaan op mijn druk, 
Hebt meêlij met mijn lot en dit mijn ongeluk! 
U heb ik toevertrouwd, U heb ik al mijn dagen, 
Nadat ik ben verlicht, mijn liefde toegedragen,’ enz. 

Humbug, broeder! Hoe geloovig die klaagzang klinke. 1). Vergelijk daarmeê zijn vaderlandsche liederen: zooals de Teemsglorie; de inwijding van 't Stadhuis; de geboorteklok van den Prins, en zoo menig ander tintelend gezang en gij ziet in, dat er als kind der kerke op hem noch te bogen noch te roemen valt. Er zou zeer zeker nooit spraak van Vondels belijdeniswisseling geweest zijn, indien hij niet gestreden had aan de spits der vervolgde arminianen. Reken die vechtperiode er buiten en gij houdt niets anders over dan een slecht katholiek van zijn 1e tot zijn 92e levensjaar.
De zon staat op 't hoogst, en om het beeld des dichters slechts een enkele, want de meeste parkbezoekers hebben zich onder het gastvrije uitspansel des tenteniers bij een verkwikkenden dronk neergezet; velen wandelen in de lanen, waar 't meeste lommer is, of zitten half verscholen op een verwijderd bankje. Evenwel zijn veler oogen nog naar het beeld gerigt, want na het gesprek der geestelijken, - die zich echter ouder gewoonte niet een enkel blijk van verrukking hadden laten ontglippen of van geestdrift voor deze of gene meening, - is daar een andere dialoog ingetreden 2) door andere personen. Twee krijgslieden. Zoo kalm als hun voorgangers waren, zoo luidruchtig zijn deze.



le krijgsman. 
Wat was hij toch voor een vent? Ik ken hem uit onze boeken niet. Jij snuffelt nog al eens buiten de botanie der sabelleer om, Zwarte! in de rigting van de fabelleer.


{==664==} {>>pagina-aanduiding<<}



Zwarte. 
Lees als je niet te lui bent; zoo om, regts op, dan kun je er alles van weten.



le krijgsman. 
Jamaar, als gij 't zegt, dan weet ik 't net zoo goed en wel zoo gemakkelijk; ik ga daar liever op die plank zitten. Zeg, Zwarte! vind je niet, dat het hier minstens zoo warm is als bij Millingen, en dat hij wel wat van Generaal Bumm heeft.



Zwarte 
(gaat naast hem op het bankje zitten, vlak vóór het beeld en draagt tot antwoord voor):

‘Eer den zeeheld met een wapen, 
Hang zijn slagzwaard in 't gestarnt, 
Dat den Brit in de oogen barnt, 
Dat de zee wil overgapen 
En verslinden al wat zeilt, 
Holland heeft zijn grond gepeild. 
 
Riddert vrij met kousebanden, 
Rniter, Gent en Ruwaart Wit 
Toonen u het regte pit 
Van 's lands adel, die de tanden 
Den verwaanden hoogmoed biedt, 
Die noch God noch mensch ontziet. 
 
Keizers, koningen, gezanten, 
Al wie tegen slaafschen dwang 
Zich in 't blanke harnas kanten, 
Van den op- en ondergang, 
Komen haar van verre groeten, 
Treên in onderling verdrag; 
Daar 't geweld voor hare voeten 
Ligt verwonnen, slag op slag.’ 




le Krijgsman. 
Houd nu eens even op? Van wie? Waarom? Waarop? Waartoe? Wanneer?



Zwarte. 
(op Vondel wijzende) van Vondel ter eer van de helden, die Londen hadden bestookt om Karel te tuchtigen in den Engelschen oorlog.



le Krijgsman. 
Een jongen van Jan de Wit. Ik mag hem. Gij onthoudt goed, Zwarte. Als je alles zoo vasthoudt, dan kan het vaderland gerust in gevaar komen...Bezit jij dien poeet heelemaal?



Zwarte. 
Ik heb er een van mijn oudneef van Lennep gekregen..een mooie...



le Krijgsman. 
Leen me je oudneef voor een oogenblik of zijn schenksel voor een jaar.


{==665==} {>>pagina-aanduiding<<}



Zwarte. 
Om den d.....niet. Mijn oudneef is helaas! niet meer en boeken leen ik niet uit. Je mag er in lezen op mijn kast; maar verder komt mijn dichter niet. 't Is mijn eenige, die er toonbaar uitziet...en ik ben te arm om er een vriend van armen en rijken op na te houden...



le Krijgsman. 
Afgesproken. Ik kom bij je, niet meer om jou, maar om Vondel...Laat nog eens wat hooren....



Zwarte. 
Zoo stonden zij gekant en slagreê, drom bij drom, 
Een ieder op zijn lueht en hoefslag, en bij rijen 
Gesnoerd aan hun gezag, om 't schoonst van wederzijen, 
Wanneer de dolle trom en klinkende trompet 
Zich mengen, het geluid geweer en handen wet, 
En steigert in den trans van 't heilig licht der lichten; 
Een klank, waarop terstond een zwangre wolk van schichten 
Geborsten, slag op slag, een gloênden hagel baart, 
Een storm en onweer, dat de hemelen vervaart, 
De hofpilaren schudt; 



le Krijgsman 
(ziet hem verrast aan en volgt zijn geestdrift) Waarom? Waarop? Waartoe? Wanneer? Vecht voort! ga voort! laat je niet storen...



Zwarte. 
Al weerlicht wat men ziet, al wat men hoort is donder. 
Wat blijft er in zijn stand? Hët bovenste raakt onder. 
De legers, na 't gedreun van 't eerste schutgevaart, 
Geraken handgemeen met knods en hellebaard, 
En sabel, speer en dolk. Het gaat er op een kerven 
En steken. Al wat kan, wat toeleit op bederven, 
Op schenden, rept zich mee, bederft en treft en schendt, 
De broederschap heeft uit, en niemand ziet noch kent 
Zijn medeburger meer... 



le Krijgsman. 
Bravo! Hij is goed. Hakt er op in, kerels!



Zwarte. 
Men ziet er parlchuiven, 
Gekrulde vlechten haars, en pluim en pennen stuiven 
En schitteren, in 't vuur der bliksemen gezengd. 
Men ziet turkooisblaauw, goud en diamant gemengd, 
En paerelsnoer, en wat de haarlok kon versieren; 
De vleugels half geknot; gebroken pijlen zwieren 
En zweven door de lucht. Een gruwzaam veldgeschrei 
Verheft zich uit den stoet der groene liverei; 
Daar lijdt het krijgsheer last, geperst uit nood te deizen, 
De dolle Lucifer hervat den strijd drie reizen, 
En stut de flauwheid van zijn regiment zoo trotsch, 
Gelijk het zeegedruisch al schuimend op een rots 
Gestuit wordt, reis op reis en meer niet uit kan rigten. 


{==666==} {>>pagina-aanduiding<<}



le Krijgsman. 
Nu, Zwartje! hoe loopt het er mee? kom gauw! als een goed soldaat.



Zwarte. 
Wat gaf 't een schoon verschiet, omlaag een hallefroud 
Of halve maan... 



le Krijgsman. 
Zij schijnen nog al hoog te staan. Neem me niet kwalijk, hoor! 't is in 't vuur mijner improvisatie.



Zwarte. 
Als je profaneert, schei ik er uit..

omhoog een driekant spits te aanschouwen! 
De regimenten, die zich sluiten en ontvouwen, 
Op 't wenken van hun hoofd, een ieder in zijn vaan, 
Te zien zoo pal gelijk metalen muren staan, 
Als op een tegenwicht van lucht en eigen zwaarte, 
Met al hun slingertuig, geschut en stormgevaarte. 
Zij hangen, even als men zich een wolk verbeeldt, 
Een wolk, waarin de zon met heure stralen speelt, 
En schildert en schakeert door luchte regenbogen. 
 
Daar komen ze afgestort en stroomen uit den hoogen, 
Gelijk een hinnenzee of noordschen waterval, 
Die van de rotsen bruist en ruischt met een geschal, 
Dat dier en ondier schrikt in diepgezonken dalen, 
Daar steenen van de steilte en dikke waterstralen 
En masten zonder tal, verpletten of vertreên, 
Wat tegen woest geweld van stroom en hout en steen 
Niet opgewassen is. 
 
De trotsche Lucifer, dan hier, dan daar gedreven, 
Schiet toe op 't angstgeschrei en geeft zich rustig bloot, 
Om zijn groothartigheid, in 't uijpen van den nood, 
Te toonen voor de vuist op zijnen oorlogswagen. 
Dat geeft den flauwe moed. Hij schudt de felste slagen 
En schoten op 't gebit van zijn verwoed gespau. 




lc Krijgsman 
op Vondel wijzende) Hij is soldaat geweest; hij weet er alles van.



Zwarte. 
Ik schei er uit.



le Krijgsman. 
Ik bidje om d'uitslag en de vergunning om straks een flesch te geven...



Zwarte. 
Laf, hoor je!..

Zit af, o Lucifer, en geef het God gewonnen; 
Geef over uw geweer en standaard; buig voor God! 
Weg met dat heilloos heer, dat goddelooze rot! 
Of anders wacht uw hoofd! 

{==667==} {>>pagina-aanduiding<<}

Hij, trotscher op dat woord, hervat in aller ijl 
Den slag tot driemaal toe, om met zijn oorlogsbijl 
Het diamanten schild, waarop Gods naam, te kloven. 
Maar wie den hemel tergt, gevoelt de wraak van boven. 
De heerbijl klinkt en springt op 't diamant 
Aan stukken. Michael verheft de regterhand, 
En drijft de bliksemstraal, gesterkt door 't Alvermogen, 
Den overmoedige door helm en hoofd in de oogen, 
Al te ongenadig, dat hij achterover stort. 
 
En met den zwaren val 
Des stedehouders breekt de boog der halve maan 
In stukken. 




le Krijgsman. 
Hij is in 't vuur geweest, hé? krachtig. Dat is dus het gevecht van den aartsengel tegen het opperwezen; Ik had er als jongen van gehoord. Ik dankje Zwarte! Bij gelegenheid, hoor! 't Is eigenlijk jammer, dat het peis is tegenwoordig: daar viel uit te leeren.



Zwarte, 
Daarom is Vondel van zooveel waarde. Vooral in zijn grootere werken blijkt, dat hij alles bestudeerd heeft, wat hij behandelt. 't Is alsof hij alle nandwerken, alle vakken en standen in de samenleving heeft doorloopen.



le Krijgsman. 
Wat was hij eigenlijk van zijn beroep? wachtmeester?



Zwarte. 
Handelaar in kousen en stoffelaarsjes in de Warmoesstraat.
De krijgslieden verwijderen zich. Langzamerhand trekt de vermoeienis weg, die sinds den hoogen stand der zon over 't park drukte; de zon wordt zachtmoediger, gelijk zoo menigeen die een hoog standpunt voor minder moet verlaten. Enkele heesters, opengespannen en uitgezet van 't geweld der warmte en uit vrees voor erger, hernemen hun kalmte en sluiten bladen en kelken in 't volle vertrouwen op den milderen avond, die al langzaam nadert, te merken aan de wassende schaduwen en aan de ontelbare goede-nachts, die uit het diepst der bosschaadjes opruischen...ook de wandelaars zijn anders dan op het midden des daags: 't Is alsof enkel de sentimentelen zijn achtergebleven en 't is alsof er enkel sentimentelen aankomen,., allen nachtegalen in hun soort en viooltjes...zij zoeken de stilte en de tweezaamheid. Voor de omgeving gesloten verstaan zij slechts elkander twee aan twee. En alles wordt zoo minnestil.

{==668==} {>>pagina-aanduiding<<}

Luister echter! gij kent den boomstam daar achteraan, in 't diepst van 't park waar 't vergunning geeft de oogen te laten weiden over lekkere weiden tot in 't ongeziene, alsof zij glooiend opwaarts klommen met haar zuivelrijke zoden tot daar waar de wezens geen behoefte hebben aan onze akkerschatten zoodat ze zeker straks onverrigter zake terug zullen keeren naar de aarde, zich van schaamte verbergende in het floers van den nacht? Daar is nog gedruisch. Luidruchtig zelfs klinkt er van daar een stem door de avondrustigheid der natuur. Zoo kan men voorbarig oordeelvellen. Want dáár zijn nog drie jongelui wier luid gesprek en wilde manier van springen en zitten een andere natuur verraden dan van 't viooltje. Terwijl er twee half in 't gras half tegen den boomstam zitten, staat de derde op een blok tegen de kleine loods. Daar schijnt hun katheder te zijn: hij deklameert:

De zwakheid van den mensch behoeft gestut te worden 
Door loon en straf; dit eischt gezag en wettige orde, 
Gezag en orde meldt terstond het onderscheid 
Van volk en burgerij en 't amt der overheid. 
Het amt vereischt een plaats en huis, hiertoe gekoren, 
Te dienst der stad. Alzoo nu wordt het stedehuis geboren. 




1e Grasbijter. 
Te Rotterdam alleen erkent men 't stsêhuis niet, 
En steekt den brand er in, daar de overheid het ziet. 



2e Grasbijter. 
Nu, laat die dronken kerels in 't rasphuis daar ze zijn. Verscheidenen waren er bij, die bij hun trouwen wat blij waren, dat er een overheid en een stadhuis was; ze hebben berouw en straf...punctum, zand er over...Zeg, jij daar in de ton, ken je nog meer?



Tonman. 
Ik had je nog willen vragen, of je 't gemerkt hebt, hoe mooi Amsterdam van die dagen in dit dichtstuk beschreven is.,. maar die vlegel daar breekt me telkens af met zijn waterrijm.

Daar zooveel duizenden als nu ter poort indringen, 
Zich spoeden naar den dam om 't wijfeest in te zingen; 
In 't midden onzer vloên: den Amstel en het IJ, 
Met al de burgerjeugd van de oude en nieuwe zij, 
Op 't heldere geklank der zilveren trompetten, 
Het dondren van kartouw en maatklank van musketten, 
Het vliegen van de vane en luid triomfgeschal, 
Terwijl alle element van blijdschap juichen zal. 



{==669==} {>>pagina-aanduiding<<}



1e Grasbijter. 
Komt, vrienden! naar den Dam! de zon is reeds verdwenen. 
Wij zijn alleen in 't Park. 



2e Grasbijter. 
Ik sta al op mijn beenen. 



Tonman. 
Nu, mijnheeren, dat's voor 't laatste, hoor je! dat ik mij uitsloof. 't Is nog lang niet uit.



De beide Grasbijters. 
Neen, vriend! spreek niet zoo bar. Wij danken voor 't genot, 
En komen weldra weêr, hier naar dit reednaarskot. 
En wil ons met uw schoon talent dan weêer gerieven, 
Wij zijn al oor: zelfs voor de heilge-meisjes-brieven. 
De deugnieten, die zich alleen in 't Park wanen, gaau weg, en terwijl hun ontrustend, verstorend gedartel te gelijk met hun schreden, al zwakker klank krijgt - tot er niets meer van overblijft dan een onbestemde, onbezielde echo in de verte, wordt er weer hier en daar op verborgen schemerbankjes gefluisterd en geminnekweeld, zoo zacht, zoo beschroomd, maar al vrijmoediger en al luider. Welnu, het stille rijk behoort nu ook aan de gratie bij uitnemendheid. Is het niet de schoone, eeuwige gezellin der groote menschbetooverende godheid...is het ditmaal niet Euphrosyne, die hier namens haar meesteres den teederen schepter voert? Haar bekorende verordeningen en handvesten geven slechts vrijheid te meer en alle hart, dat tintelen kan van de weelde der jonkheid en der liefde, tiert onder haar bezielenden onvoelbaren dwang alleen. Zalig, zalig! die nogtaus kennen haar liefelijk veredelenden dwang. Want tegen 't sluiten der poorten ontwinden zich dezulken aan de heerlijke koorden en zijn dankbaar voor 't genoten burgerschap. Zeer langzaam maar zeker, nu zwijgend van liefde, dan kozend ook van liefde, verlaten de paren de boeiende plaatsen; gezegend! gezegend! gij, jonge volle harten, die onderpand erlangt van de goedkeuring des hemels in den frisschen, verkwikkenden dauw die zich uitspreidt over u allen als een rein borduursel over een rein kleed.
In deze plechtige stilte, nu de trouwe wachter op het aangekondigde uur de poorten sloot, nu ontstond er een magtig gedruisch om het beeld heen des dichters. De hoekbeelden schijnen te ontwaken; de dichter treedt uit de wolk, die zijn ademhaling onzigtbaar maakte voor de menigte en tegen middernacht staat hij op en wekt de zangster, die aan zijn voeten is gezeten aan zijn linkerzijde. Op dit hoog bevel staat zij op en stijgt

{==670==} {>>pagina-aanduiding<<}
hoog boven allen en zingt dat heerlijk lied op 't sterven van den dag:

Kon uwe heerlijkheid, zoo schoon, 
Zoo gansch verwelken en verflensen! enz. 1). 

Toen zonk zij terug en terwijl de lucht nog weerklonk van haar stem en snaren, ontwaakten ook de zusters der schoone zangster en de dichter bedaarde haar niet. Zijn oog ging over de tinnen der paleizen en beurtelings moest hij dan aan de eene, dan aan de andere het woord gunnen: aan de waarheid niet het minst; maar ook de roskam, ook de tragoedie.
o, Ik zal niet verraden, wat zij vertolkten uit het hart des armen dichters, toen zijn geest zich verplaatste in zijn welbeminde stad!
Maar dankbaar dook hij weg in het nachtelijk uitspansel, zoodra zij insliepen van vermoeienis.
Goeden nacht! goeden nacht!






{==671==} {>>pagina-aanduiding<<}

Een leerschool voor den werkman.

Door Dr. S. Sr. Coronel.

I.

Ons landje genoot dezen zomer de eer het middelpunt te zijn van groote bewegingen op sociaal gebied. Inzonderheid de hoofdstad van het rijk, anders in de warme maanden van het jaar zoo verlaten en stil, kenmerkte zich nu door eene groote bedrijvigheid. Van heinde en verre stroomden de vreemde lingen en de bewoners van de provinciesteden naar de boorden van den Amstel, in welker nabijheid het Paleis voor Volksvlijt een schouwspel opleverde zoo treffend, zoo geheel met zijne bestemming strookende, dat het de belangstelling van ieder gaande moest maken. De Vereeniging voor Fabriek- en Handwerks-nijverheid had het grootsche denkbeeld opgevat, om eene internationale tentoonstelling van voorwerpen voor de huishouding en het bedrijf van den handwerksman te houden. Zij koos daartoe het centrum van ons spoorwegnet, Utrecht, met zijne bekoorlijke dreven, uit. Maar de grijze Bisschopsstad scheen meer gezind te zijn om zich tot oefenplaats voor de weerbare dan voor de nijvere burgers te leenen; zij bedankte voor de eer, zich verontschuldigende wegens te beperkte ruimte en middelen. Wij danken aan die omstandigheid het gelukkige denkbeeld, om de tentoonstelling in Amsterdam te houden en wel op de plaats, die alleen daartoe aangewezen scheen. De mannen die het grootsche plan hadden ontworpen, verre van ontmoedigd door de eerste teleurstelling, grepen met vaste teugels de gewigtige taak aan en verwezenlijkten binnen weinige maanden het uit-
{==672==} {>>pagina-aanduiding<<}
muntend praktische denkbeeld tot een gewrocht, dat de goedkenring van ieder wegdroeg, die verder zag dan zijn neus lang is. Zij, die de tentoonstelling als een uitspanningsplaats beschouwden, waar men, onder wat goede muziek en een glas Beijersch- of Weener Bier eenige nren van den dag kon dooden en dan tot afwisseling eens een kijkje in het gebouw ging nemen, zij, die gedachteloos langs de verschillende groepen van voorwerpen drentelden en alleen een oog hadden voor den levenden en dooden opschik, die ook hier werd ten toon
gesteld, verklaarden stout weg, dat het plan mislukt was en de tentoonstelling niet aan haar doel heeft beantwoord. Wij echter, die meer dan zes weken achtereen de tentoonstelling bezochten en daar vertoefden van den vroegen morgen tot aan het sluitingsnur, met het doel het verband van het geheel door de studie van zijne onderdeelen te leeren kennen, wij nemen de vrijheid als resultaat van onze onderzoekingen en overwegingen te verklaren, dat de eerste proeve van dien aard boven alle verwachting gelukt is en dat deze tentoonstelling eene rijke leerschool niet enkel voor den werkman is geweest, maar voor ieder, die belang stelt in het lot der arbeidende klasse, waaraan dat van de gansche burgerij zoo onafscheidelijk is verbonden. Wij worden tot dit besluit geleid, niet enkel door hetgeen we op de tentoonstelling gezien hebben, maar ook door al de omstandigheden, die zich aan dit belangrijke feit vastknoopen. Het mag toch waarlijk een belangrijk feit heeten, dat, terwijl het jaar 1869 zich in het buitenland en wel in de voornaamste handelplaatsen der nijverheid door eene ernstige beweging onder de arbeidende bevolking kenmerkt, Nederland hierbij het uitnemendheid praktische denkbeeld heeft geopperd, om op eene aanschouwelijke wijze het bewijs te leveren, wat er in het belang van die arbeidende bevolking in onzen tijd is gedaan. Hieruit toch zal de opmerkzame waarnemer meer kunnen leeren, dan uit tal van wijsgeerige beschouwingen, die de arbeiders-kwestie van een theorisch standpunt in het ware licht trachten te stellen.
Het program, door de tentoonstellings-commissie opgesteld, bevat alles wat op de zedelijke, verstandelijke en stoffelijke welwelvaart van den arbeider betrekking heeft. De zeven klassen, waaruit dat program is zamengesteld, omvatten de huisvesting, het huisraad, de kleeding, de voeding, het bedrijf, de middelen ter zedelijke, verstandelijke en ligchamelijke ontwikkeling en

{==673==} {>>pagina-aanduiding<<}
eindelijk de statuten, reglementen en verslagen van vereenigingen ten behoeve van den arbeider. Aan dit program beantwoordde de tentoonstelling in de meeste opzigten. En alleen hij, die het begrip arbeider in zijn meest beperke beteekenis opvat en zich daarbij enkel voor oogen stelt de ellendige massa slaven van den arbeid, die wij dagelijks om ons heen zien, zal de verklaring afleggen: de tentoonstelling heeft niet aan haar doel beantwoord; zij heeft voor het meerendeel zaken te aanschouwen gegeven, waarmede onze arbeider niets te maken heeft. Maar wij meenen, dat het doel van zulk eene tentoonstelling eene wijdere strekking heeft. En zoo ze alhier veel te zaam heeft gebragt wat werkelijk ten behoeve van of door den werkman is tot stand gekomen, dan zal het overige, wat niet in het cadre van den arbeider past, dezen moeten ten spoorslag zijn, om eene welvaart deelachtig te worden, waardoor hij ook in het bezit van die middelen tot verkooging van zijn levensgenot kan geraken. Eene utopie hoor ik mij toeroepen. Waarlijk niet, - autwoord ik uit volle overtuiging, als ik mij voor den geest breng hetgeen de gezondere begrippen van weldadigheid, de betere inzigten omtrent volksontwikkeling in de laatste jaren gewrocht hebben en welke resultaten in zoo luttel tijds zijn verkregen. Waarlijk niet, als ik geloof - en dat geloof steunt op goede gronden - aan een langzamen maar zekeren vooruitgang, aan de steeds toenemende verheffing van het nijvere deel der bevolking, dat door zijn handenarbeid in zijn onderhoud moet voorzien.
Deze tentoonstelling leverde alzoo niet enkel een beeld van het heden, maar bovenal moest zij strekken, om een blik in de toekomst te leeren slaan. Zij moest ons leeren wat er voor die arbeiders zelven en ook voor ons nog valt te doen, om de maatschappelijke welvaart tot een hoogeren trap van volmaking, dan waarop zij tegenwoordig staat, te brengen. Daarom was het denkbeeld van eene internationale tentoonstelling zoo praktisch en voor ons land zoo uiterst leerzaam. Wij toch zijn veelal gewoon ons aan andere landen te spiegelen en uit hetgeen daar heeft plaats gehad nuttige lessen te putten, het daar bestaande, naar onze volksbehoeften gewijzigd in toepassing te brengen. Bij weinig oorspronkelijkheid bezitten we echter eene groote gave van kritiek, en valt die kritiek gunstig uit, dan blijven we ook niet ten achteren, om het goede van vreemden

{==674==} {>>pagina-aanduiding<<}
bodem over te nemen. Wij hebben tot dat einde slechts te wijzen op onze arbeiderswoningen en op zoovele inrigtingen tot bevordering van de zedelijke en stoffelijke belaugen der arbeidende klasse. Maar zijn wij eens tot de overtuiging gekomen dat het product uit den vreemde werkelijk nut bij ons kan stichten, dan treedt ook de weldadigheidzin van ons volk in al zijn kracht te voorschijn, die het werk van alle kanten tracht te bespoedigen en tot een goed einde te brengen. En als het dan gedaan wordt, geschiedt het in stilte, als het ware met eene zekere schuchterheid, zoodat het moeite kost om bekend te worden met de handelingen van de meeste personen en vereenigingen, die zich het lot van den man uit het volk hebben aangetrokken. Daarin is in den laatsten tijd wel eenige verandering gekomen door de verpligte opgaven aan de regerings-autoriteiten; maar zoodra er sprake is van vrijwillige openbaar-making en die publiciteit tevens strekken zal, om in eene vergelijking met dergelijke handelingen van anderen te treden, dan is menigeen huiverig en onttrekt zich aan het licht. Deze ervaring hebben we elders dikwerf opgedaan en dat heeft ook deze tentoonstelling in meerdere of mindere mate geleerd. Nederland maakte hier in menig opzigt een goede figuur, doch had ongetwijfeld nog beter voor den dag kunnen treden, ware het niet, dat zich juist de eerste mannen aan den strijd hadden onttrokken.
En nu zou het zeker hoogst belangrijk zijn om in eene vergelijkende kritiek te treden van al hetgeen wat de tentoonstelling ten behoeve van den handwerksman geleverd en inzonderheid welke rol Nederland daarbij gespeeld heeft; maar daartoe ontbreken ons zoovele elementen, dat wij ons aan zulk een waagstuk niet willen blootstellen. Liever willen wij de indrukken daar opgedaan trachten te verzamelen en tot een zoo goed mogelijk geheel hier uitwerken. Wat wij derhalve zullen leveren in de volgende bladzijden zal zich slechts bepalen tot losse schetsen vlugtig op het papier neergeworpen.
Wij beginnen dan, om toch zooveel mogelijk orde in onzen arbeid te bewaren, met het begin en bepalen ons tot de eerste klasse van het program, onder den algemeenen term: huisvesting aangeduid.
Wat men ook moge zeggen van de waarde der tentoonstelling, ieder zal moeten bekennen, dat deze klasse in hooge mate

{==675==} {>>pagina-aanduiding<<}
de belangstelling van ieder verdient en grootendeels gewekt heeft.
Van al hetgeen in de laatste jaren in het belang der arbeidende klasse gedaan is, moet het verschaffen van betere woningen toch als eene der grootste weldaden beschouwd worden. Wanneer we een blik in onze omgeving werpen en dan nagaan de tooneelen van verdierlijking, die in de ellendige verblijven onzer achterbuurten veelal plaats grijpen; als wij daar die uitgeteerde wezens van nog geen vijf jaren, doch reeds met het verval op het gelaat, in die donkere, vochtige kelders, of zelfs in de bekrompen en vervallen bovenwoningen van de naauwe straten en stegen der groote steden aanschouwen; als we daar de ijverige huisvrouw zich met alle inspanning van krachten, van den morgen tot den laten avond het leven zien aftobben; als we den huisvader dat sombere verblijf zien ontvlugten, om eene toevlugt te zoeken in eene omgeving, waar hij met zijn geld zijne gezondheid en zedelijkheid op het spel zet, dan moeten we het toch een zegen achten, dat de hedendaagsche philantropie den arbeidzamen en fatsoenlijken werkman, in plaats van eene ondersteuning in geld, eene voegzame woning verschaft. Hier zien wij in een aanschouwelijk beeld het voornaamste terug gegeven wat in de staten van midden-Europa in dit opzigt verrigt is. Hier wordt een edele srrijd gestreden, die onze bij uitstek praktische eeuw tot eere strekt. De laudatores temporis acti mogen vrij onze eeuw eene materieële noemen, en met trots terugzien op dat tal van hofjes en liefdadige gestichten, de roem van vroegere eeuwen; maar de werkzame burgers lieten ze in ongezonde, ellendige verblijven aan hun lot over of smoorden hunne klagten - door eene aalmoes. Onze eeuw heeft ook prachtige gestichten, tot allerlei liefdadige doeleinden bestemd, zien verrijzen; maar daar naast heeft ze ook flinke, gezonde woningen voor den werkman gebouwd, daar naast heeft ze zijne kindereu een goed en kosteloos onderwijs verschaft, heeft ze ook den huisvader in de gelegenheid gesteld zich te ontwikkelen, maar bovenal heeft ze hem
geleerd op eigen krachten te steunen.
En Nederland, het kleine maar door eendragt magtige Nederland, toont hier aan andere natiën, die eene grootere beteekenis op de wereldkaart bezitten, dat het in weldadigheid de eerste in de rij is, dat het bereid is offers te brengen als het geldt

{==676==} {>>pagina-aanduiding<<}
de belangen van de minder met fortuin bedeelden te behartigen.
Wij hebben u daartoe slechts voor den geest te brengen die prachtige verzameling van modellen en teekeningen van arbeiderswoningen, die op het voorterrein en in de noord-oostelijke bijzaal uit Nederland was bijeengebragt. Hier vertoonde de hoofdstad hare kazernewoningen, ginds weder hare blokwoningen van eene verdieping. Daarnaast leverden de steden van den tweeden en derden rang hare gekoppelde woningen van twee verdiepingen, terwijl het platte land niet ten achteren bleef met tal van bewijzen, dat ook daar de belangen der arbeidende klasse op dat gebied goed behartigd worden. Dat alles is door partiknliere krachten, door vrijwillige inschrijvingen van de burgerij tot stand gebragt. Ja, hier en daar zagen we tot ons genoegen, dat door kerkelijke armbesturen een deel van de fondsen tot dit nuttige doel is aangewend en dat deze daarvan zegenrijke vruchten plukken. En is dat te verwonderen als we die nette, luchtige en ordelijke woningen aanschouwen, waar met een gepast overleg alles tot gemak van de bewoners is ingerigt? Is het te verwonderen dat daar meer tevredenheid, opgewektheid, gezondheid en welvaart heerschten, dan in de ellendige verblijven van weleer? Is het te verwonderen, dat bij elken nieuwen aanbouw tal van mededingers opkomen, om de weldaad van eene gezonde woning te mogen verlangen? Die, zoo als wij, getuigen waren van al de ellende, waaraan het gezin van den werkman vroeger bloot stond, zal met ons het tijdstip zegenen, waarin de oogen van de welgestelde burgerij op dit kwaad werden gevestigd en zal de mannen moeten prijzen en danken, die den moed hadden de handen aan dien Augiasstal te slaan.
Maar we zouden onbillijk zijn, indien we niet ook het vele goede zouden vermelden, hetgeen op dat gebied in het buitenland is verrigt. Belgie, Noord- en Zuid-Duitschland, Frankrijk, Engeland en Denemarken hebben daarvan te dezer plaatse de sprekendste bewijzen geleverd. Zij gaven hierbij treffende bewijzen van den weldadigen zin der fabriek-eigenaars door het stichten van grootsche gebouwen tot huisvesting, tot uitspanning, tot bevordering van reinheid, tot verpleging van zieke en ongelukkige werklieden. Engeland prijkt met de werken der liefdadigheid van de burgerij, terwijl in het Noorden de welgezinde

{==677==} {>>pagina-aanduiding<<}
burgers, de fabriek-eigenaars en de arbeiders zelven zamenwerkken, om den grooten schat eener goede woning deelachtig te worden.
Niet minder belangrijk is de tweede klasse, waarin al de voorwerpen waren te zaâmgebragt tot het huisraad behoorende. Hier kwam eerst regt het huislijk karakter van ons volk aan den dag. Letten wij slechts op het artikel beddegoed en slaapplaatsen, dan leverde alleen Nederland een voorraad en verscheidenheid van benoodigdheden, waaruit ieder naar zijne kens en vermogen gediend kon worden. Indien men nagaat wat al deugdelijke en goedkoope grondstoffen hier voorhanden waren, dan zal bij niemand meer de gedachte opkomen, om het moede lijf op stroo neer te leggen. Voor hen wiens beurs het niet toelaat zich een veêren bed of paardeharen matras aan te schaffen, bestaat tegenwoordig gelegenheid voor veel minder geld een even voldoend bedvulsel te erlangen. In de laatste jaren is eene grondstof uit Indië aangevoerd, die daar algemeen tot dat doel wordt gebezigd. Het is het zaadpluis van de kapok-vrucht. Deze plantenwol bezit, na van de vruchten en omhulsels ontdaan en machinaal gekaard te zijn, eigenschappen, die haar zelfs boven de ordinaire veeren de voorkeur verschaffen; zij is buitengewoon ligt, veerkrachtig en broeit niet zoo het ligchaam als de veeren dat doen. De tentoonstelling was rijk aan monsters van dat product en eene groote verscheidenheid van beddegoed daarmede gevuld werd tegen zeer matige prijzen aangeboden. Verbeeld u, voor de geringe som van ƒ 32 kon men een bed, peluw en 2 kussens, benevens een paar stroomatrassen, een wollen en een chitsen deken, alles goed bewerkt en van goede kwaliteit, bekomen! Voor den werkman, die niet zooveel kan betalen waren er complete stellen beddegoed met duil gevuld voor ƒ 12 en met zeegras voor slechts ƒ 6.50.
Niet minder grooter keuze was er ten opzigte van de slaapplaatsen. Daaronder waren vele menbels à double usage en ook tot besparing van ruimte ingerigt, sommige echte knutselwerken, waarbij het hoofddoel van bestemming geheel uit het oog was verloren. De gewone ledekanten van hout en ijzer onderscheidden zich echter door goede bewerking en billijke prijzen.
Gelukkig, dat bij den bouw van nieuwe woningen tevens het beginsel van vastgetimmerde slaapplaatsen, zoogenaamde bedste-
{==678==} {>>pagina-aanduiding<<}
den, ook in de arbeiderswoning van lieverlede verlaten wordt. Deze slaapplaatsen zijn toch ware broeinesten van onreinheid en ziekten; vooral de ruimte onder de eigenlijke bedsteed, die vaak tot bergplaats van vuil goed of wintervoorraad, ja op het platte land niet zelden tot verblijfplaats van dieren dient, is eene bron van veel kwaad.
Ten opzigte van de bedbedekking, dekens, enz., trad Nederland minder gunstig op den voorgrond. De voornaamste firma's van ons land waren hier niet vertegenwoordigd en dat is te meer te bejammeren, omdat we in dat artikel zooveel voortreffelijks konden geleverd hebben.
Van het buitenland hebben zich in deze artikelen voor het gezin van den werkman bijzonder onderscheiden de Noordsche Staten, Zweden en Denemarken. Wij behoeven de bezoekers der tentoonstelling slechts te herinneren aan dat uitmuntend geschilderde ledikant van dennehont, dat van ter zijde uitgeschoven, zoowel voor een als twee personen ruimte aanbood en slechts ƒ 13.31 moest kosten, terwijl een gepolitoerd beukenhouten ledikant in de lengte ingeschoven, zoowel voor volwassenen als kinderen kon dienen, en niet meer dan ƒ 7. - kostte.
Belgie, de Noord-Duitsche Bond en ook Frankrijk en Groot-Brittanje exposeerden uitmuntende dekens van wol, katoen en molton, tegen prijzen, die elken werkman zullen hebben doen watertanden.
Ten opzigte van de verwarmings- en verlichtings-loestellen bestond eene groote concurrentie. Veel nieuws werd er niet geleverd, maar overigens eene groote verscheidenheid van goede en goedkoope artikelen. Nederland heeft in menige inzending getoond de behoefte van het werkmans-gezin op dat gebied goed te begrijpen. Onze industrielen zonden meestal fornuizen en kagchels van geslagen ijzer in, hieronder enkele, die zich onderscheidden, door velerlei gemakken in een klein bestek te vereenigen.
Belgie en Frankrijk muntten daarentegen uit in gegoten artikelen van dien aard, waarbij de economische voordeelen nog meer uitkwamen. De toestellen waren zoo ingerigt, dat men met de minst mogelijke hoeveelheid brandstof een aanmerkelijken graad van warmte kon voortbrengen, iets, dat in de kagchels en haarden van inlandsch fabrikaat nog veel te wenschen overlaat.
Onder de inzendingen van dien aard uit den Noord-Duitschen Bond zagen wij enkele modellen van kagchel-fornuizen, die uit

{==679==} {>>pagina-aanduiding<<}
een economisch oogpunt de aandacht verdienden. Het waren namelijk kagchels die, in eene nis van een steenen waud geplaatst, de woonkamer kunnen verwarmen, terwijl aan de andere zijde van den wand, die de keuken begrenst, de opening van den vuurhaard zich bevindt, zoodat daar de spijzen kunnen worden bereid en de etenslucht niet in het woonvertrek dringt, terwijl dit altijd opgeruimd kan blijven.
De petroleumlamp zat onder de verlichtingstoestellen voor het arbeidersgezin hier op den troon. Mogt in enkele groote steden van ons rijk en ook van het buitenland de werkmans woning reeds door gas verlicht worden, over 't algemeen neemt daar de petroleumlamp nog de plaats in, die vroeger de smeerkaars en later de patent-olielamp bezat. En het laat zich denken, dat zij daar niet spoedig door een anderen concurrent verdreven zal worden. Voor weinige centen erlangt het gezin hierdoor toch een goed licht en de kosten van aanschaffing en onderhoud dezer lampen zijn zoo gering, dat zelfs de behoeftigste naar keuze ter markt kan gaan. Daarvan leverde de tentoonstelling menigvuldige bewijzen. Er waren zeer bruikbare petroleumlampjes voor niet meer dan 12 à 15 stuivers en zeer sierlijke voor niet meer dan ƒ 2 à ƒ 3 te verkrijgen. Nederland en Dnitschland hebben zich in dit opzicht zeer verdienstelijk gemaakt en veel goeds geleverd.
Van de middelen tot verwarming leverde Nederland en Frankrijk zeer goede monsters bagger- en steek-turf, waaronder ook de machinaal geperste, allen van goede kwaliteit en tot zeer matige prijzen. Belgie, Frankrijk en Engeland prijkten met de voortbrengselen van hunnen bodem, de steenkolen, waarvan opmerkelijke verzamelingen waren ten toon gesteld.
Niet minder verdienden de middelen tot bevordering der reinheid onze aandacht. Deze kon men in de verschillende phasen van ontwikkeling hier aanschouwen: van de eenvondige waschtobbe tot de zaamgestelde stoom-waschmachine. Het was verblijdend om te zien, hoe groot de vooruitgang op dat gebied is. De waschtoestellen die tegenwoordig in den handel zijn gebragt, hebben ten doel verligting van den arbeid en besparing van tijd, maar daarbij tevens eene betere reiniging bij minder slijtagie van het goed. Van dergelijke toestellen komen de Amerikaansche zinken of ijzeren schommel-knipen in de eerste plaats in aanmerking. Zij strekken veel tot vereenvoudiging en bespoediging

{==680==} {>>pagina-aanduiding<<}
van den arbeid. Naast deze verdienen de Weener stoom-waschketels bijzonder de aandacht. Hierin wordt het goed door stoom gewasschen en handen-arbeid geheel overbodig. De toestellen zijn ook niet duur en daar ze weinig plaats innemen, zullen ze met der tijd zeker bij de waschvrouwen van beroep gereeden ingang vinden. Ook het wringen van het natte goed geschiedt tegenwoordig door middel van werktuigen, waarmede in korten tijd veel arbeid kan verrigt worden en waardoor het goed minder heeft te lijden dan door het wringen uit de hand, want de gomelastieke cylinders, waaruit die machines bestaan, persen het water uit de kleeren.
De vindingrijke geest van onzen tijd heeft ook voorzien in doelmatige middelen, om het goed te droogen, vooral in die gezinnen van belang, die niet in het genot van een open erf of een zolder zijn. Tot dat einde zijn door Nederlandsche en Duitsche industriëlen ten toon gesteld ijzeren droogrekken. Die toestellen bestaan uit een staaf plaat-ijzer, ter lengte van 3-6 palm en een half palm breed; daaraan zijn ijzeren klemmen bevestigd die in een halven cirkel kunnen draaijen. In deze klemmen worden nu latten van een ned. el lengte gestoken, die door middel van de scharnieren in alle rigtingen kunnen bewogen worden. Deze toestellen worden tegen een raamkozijn of deurpost bevestigd en bieden in een klein bestek eene groote droogvlakte aan. Ze zijn tevens goedkooper dan de gewone uitslaande houten droogrekken.
Eindelijk hebben wij nog te vermelden de toestellen om het linnengoed te mangelen en te strijken. Ook daarin is de nieuwe industrie niet ten achteren gebleven, om verbetering aan te brengen. Wie zich voor den geest brengt het afmattende werk, dat de ouderwetsche trekmangels aan dienstboden en zwakke vrouwen uit de arbeidende klasse veroorzaakt, zal de verbetering door den cylinder-mangel daarin aangebragt dankbaar moeten erkennen. De tentoonstelling bood daarvan tal van zeer doelmatige exemplaren aan. Niet minder groot is de verbetering in destrijktoestellen ontstaan. Het strijken met het ouderwetsche strijkijzer, gevuld met glimmende turf kolen, behoorde toch tot het ongezondste en veelal niet van gevaar voor brand ontbloote werk, vooral als zulks geschiedde in de beperkte woning van den werkman. Hoe menige vrouw en jonge dochter moest zulk een strijkdag bekoopen met eene vreesselijke hoofdpijn, die haar belette den vol-
{==681==} {>>pagina-aanduiding<<}
genden dag het bed te verlaten. Daarin is nu zeer doelmatig voorzien door de ijzeren strijkbouten, die op afzonderlijke toestellen, strijkkagchels, geplaatst, gelijkmatig verwarmd worden en al de bovengenoemde bezwaren opheffen. De tentoonstelling leverde eene reeks van die toestellen op, nu eens aan het kookfornuis verbonden dan weder afzonderlijk tot dat einde ingerigt. De Franschen maken gebruik van eene soort van gegoten vuurpot waarin gloeijende houts- of turfkolen worden geplaatst, die door een rooster gedekt, de ijzeren strijkbouten verwarmen. Het gebruik van houtskolen moeten wij bij deze toestellen sterk ontraden, omdat de kolendamp zich in het vertrek verspreidt en de bouten er door worden aangeslagen, waardoor de strijkvlakte minder glad wordt. Met turfvuur gevuld kunnen wij ze echter zeer aanbevelen, omdat ze weinig ruimte beslaan en gemakkelijk te verplaatsen zijn, zoodat ze op de strijktafel steeds bij de hand kunnen worden gehouden.
Vervolgens hebben we in deze klasse nog eene groote reeks van voorwerpen, die tot het huishoudelijke gereedschap moeten gebragt worden. Iu de eerste plaats behoort daartoe het keukengereedschap, aardewerk en porcelein, koper-, blik en ijzerwerk. Opmerkelijk is het hoe hierbij weder de geaardheid van elk volk uitkomt en het gezegde bewaarheid wordt: elk kookt zijn potje op zijn manier. Zoo zien wij ons Hollandsch grof aardewerk met zijne plompe vormen, dikbuikige pannen met onhandige kleine ooren, zeer goed bestand tegen het turfvuur, maar knappende op een steenkolenvuur; het Fransche aardewerk daarentegen met zijn doelmatigen ketelvorm, langen steel en breeden tuit; ge kunt daaruit het soepetend volk herkennen. De Engelsche eindelijk met hun ijzerhard aardewerk, dat het felste kolenvuur kan verdragen.
In de fijnere soorten: het wit aardewerk en porcelein, is niet minder verschil op te merken. Jammer dat hier onze eerste industrielen niet vertegenwoordigd zijn. Nogthans heeft de detailhandel zich goed gekweten. Maar België spant de kroon in het steengoed van minder gehalte, terwijl Frankrijk in de fijnere soorten uitmunt. Vergelijk nu eens die drie soorten, dan zal vooral de vorm u een juist denkbeeld van den smaak bij ieder dier natiën geven. Let dan tevens op de teekening van die geïllustreerde ontbijtbordjes bij de Franschen en Hollanders. Hoe goed gedacht en hoe fijn geteekend zijn die voor-
{==682==} {>>pagina-aanduiding<<}
stellingen aan de geschiedenis en moraal ontleend op het Fransch fabrikaat en hoe zonderling van groepering en wanstaltig die figuren op het Nederlandsch product? De Franschman levert bovendien zijne fijne waren tegen zulke billijke prijzen, dat hij op de tentoonstelling reeds een groot debiet aan partikulieren had. Daarom te meer jammer, dat de Nederlandsche concurrenten zich van den strijd hebben onthouden. Met het metalen en houten keukengereedschap kwam Nederland beter te voorschijn, vooral met het laatste, ofschoon het buitenland, inzonderheid België en Frankrijk, hier veel goeds hebben geleverd. Vooral Frankrijk wekte de algemeene aandaeht bij de verzameling geperste koperen keukengereedschapen. En dat verdiende ze in hooge mate. Verbeeld u, alleen door de kracht van een watermassa in eenige minuten een braadpan, een kogelvormigen kan, een puddingpan, een dozijn lepels en vorken, ja wat niet al te vormen. Het grenst aan het ongeloofelijke. En toch is het aan den vindingrijken geest van de hedendaagsche industrie gelukt, om het harde metaal door middel van eene vloeistof, als was te kneden tot de veelsoortigste vormen en met eene gelijkmatigheid, waardoor het scherpzienst oog getroffen wordt. Al deze voorwerpen bezitten nu het voordeel, dat ze niet gesoldeerd behoeven te worden, waardoor ze in het gebruik veel duurzamer zijn
dan de gewone uit de hand bewerkte. En bij al dit voordeel nog een buitengewone goedkoopte, want daar het proces van bewerking 80 pCt. arbeid bespaart, is men in staat het fabrikaat tegen iets meer dan de waarde van het metaal te leveren.
Onze gemaklievende Engelschen zonden eindelijk cene collectie metalen keukenmachines in, die onder de vreemdsoortigste benamingen aangekondigd, tot de veelsoortigste doeleinden bestemd zijn, Voortaan zullen niet alleen de snijboonen machinaal worden gesneden, maar ook aardappelen en vruchten geschild en gesneden, doperwten gedopt, vleesch gehakt, eijeren geklutst, in een woord al de toebereidselen voor het maal door middel van machines geschieden en zullen onze dienstboden even blanke en poezelige handjes als hare meesteressen hebben.
Ook van houten keukengereedschap waren zeer goede en goedkoope artikelen aanwezig, waarbij zich vooral de Nederlandsche en Noordsche inzenders hebben onderscheiden. Wie herinnert zich niet die tropheeën van dergelijke houten voor-
{==683==} {>>pagina-aanduiding<<}
werpen aan den hoofdingang van de zaal, alle even goedbewerkt en doelmatig; wie was niet opgetogen over die keurig bewerkte houten lepels, die soliede keukenmanden? Was het te verwonderen, dat de eene bezoeker den anderen het voorregt betwistte in het bezit van dergelijke voorwerpen te komen?
Eindelijk rest ons nog de aandacht te vestigen op de voorwerpen tot gemak en versiering der woning ingezonden, de meubelen. Indien wij hierbij ons enkel zouden willen bepalen tot de vermelding van nuttige voorwerpen, die onder het bereik van den arbeider vallen, dan zeker zouden we in twee woorden al veel gezegd hebben. Maar 't is juist hier, dat men eenige vrijheid mogt toelaten aan den inzender en dat de Regelings-Commissie zeer verstandig handelde door inzendingen niet te weeren van voorwerpen, die niet strikt voor den arbeider zijn besteed. De aanwezigheid van zulke voorwerpen op eene tentoonstelling als deze was, strekte toch zeer om den gunstigen indruk van het geheel te verhoogen; ja, zelfs kwamen in zulk eene omgeving de eenvoudige, doch net bewerkte meubelen en sieraden voor het gezin van onzen werkman er te beter door uit. Zij waren het encadrement voor de schilderij.
De vereischten voor de meubelen meer bepaald voor den werkman bestemd, zijn soliede bewerking, smaak zonder opschik, eenvoud naast doelmatigheid en veel gemakken in een klein bestek; dat alles echter gepaard met matige prijzen. Aan vele dier vereischten werd door enkele Nederlandsche industrielen voldaan. Maar eigenlijk onze praktische Nooren toonden de kunst te verstaan aan al die vereischten ten volle te kunnen beantwoorden. Wie was niet opgetogen over die keurige collectie meubels in de modelwoning van de Bouwkas? Hier vonden we ons ideaal verwezenlijkt hoe eene werkmanswoning voor weinig geld net gemeubeld kan worden. Voor de som van nog geen zestig guldens kon hij hier bekomen eene kanapé tevens slaapplaats, een ledikant, eene ladetafel, een nacht- en waschtafel, een ovale tafel met neêrslaande bladen, zes stoelen met gevulde zittingen, en een linnenkastje, alles soliede en keurig bewerkt van dennehout en meereudeels met mahonihout opgelegd. Nu behoeft hij waarlijk met geen naijverige blikken te zien naar die prachtige meubels door de Fransche, Belgische en Oostenrijksche inzenders tentoongesteld. Die eenvoudige menbels voldoen meer aan zijne behoeften, dan al die

{==684==} {>>pagina-aanduiding<<}
kostbare voorwerpen, welke meer tot voldoening aan de overdreven eischen der weelde schijnen ingerigt, dan tot werkelijke behoefte en gemak. Als zoodanig kenmerkten zich voornamelijk de Fransche meubels. Onder die uit België aanwezig waren er daarentegen verscheidene, die naast soliede bewerking en smaakvollen eenvoud, tevens billijk in prijs waren en bij den gegoeden burgerstand zeker veel aftrek zullen hebben gevonden.
Niet minder was zulks het geval met de zoogenaamne Weener meubelen van August Knobloch en de meubelen van gebogen hout van Gebr. Thonet. De smaakvolle en doelmatige artikelen van dien aard trokken vooral door hunne billijke prijzen de algemeene aandacht en vonden gereede koopers. Zij passen juist in de huizen van den gegoeden burger, waar de meubels weinig te lijden hebben en goed worden onderhouden; want het uiterlijke is hier alles; wat ze in schoonheid van vormen en smaakvolle versiering boven andere meubels van dien prijs bezitten, verliezen ze daarentegen in soliditeit.
Onder de voorwerpen tot versiering der woning komen ten behoeve van den werkman in de eerste plaats in aanmerking de matten, loopers en vloerkleeden. In deze artikels is de Nederlandsche afdeeling zeer vruchtbaar geweest. De werktuigen van liefdadigheid, de krankzinnigen- en blinden-gestichten, werkhuizen enz. hebben hier een flinkeu strijd gevoerd en de concurrentie in soliede bewerking en billijke prijzen met de vrije nijverheid dapper volgehouden.
België en Frankrijk leverden zeer goede matten en loopers van Spaansch riet en jute, alsmede vloerkleeden van zoogenaamde zebrinel (een mengsel van geitenhaar, afval van wol en andere dierlijke vezels) vervaardigd, die zich door smaakvolle bewerking onderscheidden en door prijzen wel binnen het bereik van den handwerksman.
In voorwerpen van dien aard van kostbaarder stoffen en bewerking hebben de Belgen, de Franschen, maar ook de Oostenrijkers en Engelschen gewedijverd. Veel voortreffelijks was hier geleverd en had het hier eene tentoonstelling van voorwerpen van smaak en kunst gegolden, zeker zou de jury in verlegenheid zijn gebragt aan wien den palm der overwinning toe te kennen.
Onder deze artikelen verdient nog in herinnering gebragt

{==685==} {>>pagina-aanduiding<<}
te worden de keurige collectiën gordijnen en andere voorwerpen voor huiselijk gemak en versiering van gespleten hont vervaardigd en beschilderd met de prachtigste kleuren en de smaakvolste versieringen.
De eene verzameling was van Siemroth, in Thuringen, de andere van Johan Schuberth, in Weenen. Deze toepassing van eene goedkoope grondstof tot zoo verscheiden doel en daarbij zoo smaakvolle bewerking verdient wel de aandacht van onze Nederlandsche industrieelen, te meer daar de prijzen in verhouding van de duurzaamheid en doelmatigheid der voorwerpen zeer matig zijn.
Maar reeds lang genoeg stil gestaan bij hetgeen de woning en hare versiering betreft. Ongemerkt zijn wij in den verslagstijl vervallen en in bijzonderheden getreden, die evenwel niet meer dan oppervlakkige beschouwingen mogen genoemd worden. Ook niet meer moet men van ons verwachten van de voorwerpen tot de volgende klassen behoorende. De veelheid en verscheidenheid waarin ze hier toch waren aangeboden, laten niet meer toe dan eene bloote vermelding. Dit is vooral het geval met de derde klasse, de kleeding en uitrusting behelzende.
Wij zien hier eerst de wonderen van de industrie der negentiende eeuw, de voordeelen van de toepassing van den stoom op de machine. Hierdoor is de nijverheid in staat, om de veelsoortigste stoffen voor kleeding bestemd tot prijzen te leveren, die voor elke beurs toegankelijk zijn. Hoogst belangrijk was het na te gaan wat deze tentoonstelling op dat gebied geleverd heeft, belangrijk in menig opzigt, hier wegens de vindingrijkheid der vervaardigers om de ruwste en onhandelbaarste grondstoffen tot de smaakvolste voorwerpen van nut en opschik in de de kleeding te vervormen, daar om het nuttig aanwenden van afval tot nieuwe kleedingstoffen, ginds om het combineeren van grondstoffen, waardoor de waarde en het gebruik der kleedingstukken aanzienlijk verhoogd wordt. Maar toch staat bij al die goede eigenschappen goedkoopheid op den voorgrond. Indien wij in eene opsomming van de veelsoortigste grondstoffen zouden wenschen te treden, dan zonden wij waarlijk niet weten waarmede te beginnen en waarmede te eindigen. Genoeg zij het hier te vermelden, dat van de aartsvaderlijke wol tot de veerkrachtige gom en het buigzame hont daartoe wor-
{==686==} {>>pagina-aanduiding<<}
den aangewend en alles met uitstekend gevolg, alles van uitnemende bewerking, alles volkomen aan het doel beantwoordende. Elk land heeft daartoe het zijne bijgedragen. Nederland bepaalde zich echter meer tot de gewone grondstoffen, de planten en dierlijke vezel voor geweven goederen, hout en leder voor schoeisel; terwijl België, Duitschland en Frankrijk ook grondstoffen van anderen aard voor kleedingstukken aanvoerden.
In de gemaakte kleederen werd eene grootere concurrentie tusschen alle landen waargenomen, waarin Nederland, met het oog op de behoeften van den werkman waarlijk uitmuntte en het in vele opzigten van het buitenland won. Maar hierbij dongen weder de liefdadige werkinrigtingen met de vrije nijverheid om den palm der overwinning. Het zal menigeen zeker getroffen hebben hoe verdienstelijk zich in dit opzigt vele damesvereenigingen in ons land hebben gemaakt. Zoo leverde de Evangelisch Luthersche Zustervereeniging te 's Gravenhage eene volledige luijermand voor ƒ 24. - en ondergoed voor kinderen en volwassenen tot even billijke prijzen, terwijl de vereeniging: Vriend der Armen aldaar het nog door billijker prijzen voor sommige artikelen van de eerste trachtte te winnen. De werkvereeniging van het Nut te Amsterdam bood een zwart lakensche jas, dito vest en broek, en een volledig stel onderkleederen voor de som van slechts ƒ 16.745 aan; een extra zware Engelsch lederen pantalon voor ƒ 4.75, enz. Baron Mackay van Ophemert eene volledige uitrusting voor een werkman voor ƒ 17.75 en voor eene arbeidersvrouw voor slechts ƒ 14.40. De wees- en krankzinnigen-gestichten bleven hierbij niet ten achteren. En toch was alles soliede bewerkt en in verhouding van goede kwaliteit. Het moet te meer verwondering wekken, dat de vrije industrie in vele opzigten met die prijzen gelijken tred kon houden, maar we moeten niet vragen hoe karig een loon aan de ongelukkige naaister of werklieden voor zulk een arbeid verstrekt is. Voor dezen moeten wij de naai-machine dan ook als eene zegenrijke uitvinding begroeten, waardoor de gelegenheid verschaft wordt om met minder inspanning meer werk te verrigten. Jammer maar, dat de betrekkelijk hooge prijs van die werktuigen vele van die stumpers belet zich daarvan te bedienen. Maar ook daarin, vertrouwen we, zal de menschlievendheid te gemoet komen. Nn reeds bood een groote Belgische

{==687==} {>>pagina-aanduiding<<}
fabrikant van die werktuigen, op deze tentoonstelling aanwezig, zeer voordeelige voorwaarden aan, om in het bezit daarvan te geraken.
Belgie schitterde door zijne fraaije linnens, damasten en andere geweven goederen, maar zond ook zeer fraaije collectien gebreide en geweven wollen stoffen. Inzonderheid zullen de hoeden van gevlochten rijststroo de algemeene aandacht hebben gewekt, die zoo blank, zoo zacht, zoo buigzaam en zoo ligt waren, waaronder er zijn die niet meer dan ƒ 25. - de honderd en nog andere die maar ƒ 40. - de duizend stuks kosten. Niet minder verdiende de aandacht de groote verscheidenheid van schoeisels van getah-persja, leder en hout, waarbij doelmatige constructie en soliede bewerking met zeer matige prijzen zamen troffen. Waarlijk, in deze klasse heeft dat kleine land eene krachtsontwikkeling aan den dag gelegd, die men te vergeefs bij magtiger rijken zon zoeken.
De Noord-Duitsche Bond had voor den werkman in deze klasse weinig ingezonden. Van dat weinige verdienen echter eene bijzondere vermelding, zoowel wegens de smaakvolle bewerking als de billijke prijzen, de gebreide en gehaakte wollen vrouwen hoofddeksels en kragen, de gevlochten hoeden, de geweven omslag-doeken en kousen, maar vooral het schoeisel met houten en lederen zolen, voor werklieden ingerigt die aan vocht of vuur blootstaan; ook zeer goedkoope en goedbewerkte lederen laarzen en schoenen waren in overvloed aanwezig.
De Oostenrijksch-Hongaarsche Monarchie prijkte daarentegen met prachtige collectien van de veelsoortigste stoffen tot bovenkleeding bestemd, waaronder omslagdoeken, die wegens het smaakvolle dessin, in navolging van het cachemir, bij den eersten aanblik u op het denkbeeld van zeer kostbare artikelen zouden brengen, en toch zijn ze niet duurder dan de gewone artikelen van dien aard door de vrouwen onzer werklieden gedragen, Maar ook van de overige soorten van overkleederen waren uitmuntende artikelen tot zeer matige prijzen voorhanden. In de duurdere soorten spande dit land echter de kroon, zoowel in verscheidenheid als in degelijkheid van waren. Dit rijk streed met Frankrijk en Engeland op dit gebied wel om den voorrang, en moeijelijk zon het weder vallen te beslissen wie den prijs verdiend had.

{==688==} {>>pagina-aanduiding<<}

Frankrijk toch stond hier in al de glorie van hetgeen men heden ten dage gewoon is de haute industrie te noemen. Hier traden exposanten op, die met hunne goederen de wereldmarkt beheerschen, die duizende werklieden aan den gang houden in fabriekgebouwen en werkinrigtingen die de uitgestrektheid van een heel dorp beslaan, waar honderde werktuigen door stoomvermogen van even zoovele paardenkrachten bewogen worden, waar eindelijk millioenen 's jaars worden omgezet. Vraag niet wat zij in staat zijn te leveren, van de eenvoudigste en goedkoopste artikelen voor den werkman, tot de sierlijkste en kostbaarste voor de grooten der aarde slechts bereikbaar. En daarvan gaven zij hier ook het bewijs. Weldadige artikelen van behoefte, zij werden u in ruime keuze aangeboden, weelde-artikelen kondt ge te kust en te keur krijgen, smaakvol, elegant magnifique. Menige schoone, die hier dagelijks eene bedevaart kwam maken, bleef dan ook met verlangende blikken naar die prachtige uitstallingen staren en enkelen mogt het zelfs gelukken een van die kostbare voorwerpen magtig te worden. Zij toch zullen zeker deze tentoonstelling in geen al te kwaad licht hebben gesteld, tenzij een minder galant cavalier, die aan het vurig verlangen zijner aangebedene geen weerstand kon bieden, uit wraak dat het weder zijn beurs gold, de tentoonstelling in miscrediet trachtte te brengen.
Groot-Britanje en Ierland trok algemeen de aandacht wegens zijn uitmuntende collectiën naai- en breikatoen, spelden en naalden, maar ook wegens zijne wollen en half-wollen kleedingstukken, die van uitmuntende kwaliteit, smaakvol waren bewerkt. Daaronder waren ook enkele inzendingen, waarvan de prijzen wel onder het bereik van den handwerksman vielen. Maar bovenal moeten wij wijzen op de prachtige collectien zeemansgoederen, de waterdigte kleedingstoffen en de fraaije monsters van schoenwerk.
Denemarken trad hierin als een geduchte mededinger op. Wij gelooven niet, dat deze soort van goederen voor de Engelsche behoeven onder te doen, maar dit is zeker, dat ze veel billijker in prijs zijn. Het verwonderde ons dan ook niet, dat vele artikelen ook uit deze klasse hier gereede koopers vonden. De katoenen en half-wollen goederen, zoowel gebreid als geweven, waren van even goede kwaliteit en billijke prijzen, terwijl de mans- en vrouwen schoenen uit Gothenburg in soliede

{==689==} {>>pagina-aanduiding<<}
en nette bewerking voor dergelijke artikelen uit Oostenrijk, en Frankrijk niet behoefden onder te doen.
De vierde klasse, gewijd aan de middelen tot voeding verkwikking en versnapering, was uit haren aard minder rijk vertegenwoordigd. Alleen die levensmiddelen waren ingezonden, welke niet zoo gemakkelijk aan bederf onderhevig zijn. Die schaarschte van inzendingen maakt het daarom moeijelijk om uit deze een oordeel te vellen over den aard der volksvoeding. Alleen Nederland maakte hierop eene gunstige uitzondering, ofschoon het vrij wat beter voor den dag had kunnen komen, inzonderheid met de voortbrengselen van zijn landbouw en veeteelt. Hetgeen bovenal onze aandacht gewekt heeft in deze klasse, is dat de eigenlijke voedingsmiddelen geheel op den achtergrond zijn gedrongen voor hetgeen hier eigenaardig verkwikking en versnapering wordt genoemd, waaronder de inzenders geliefden te verstaan, tabak en sterke dranken. Elk land heeft naar zijn vermogen trachten mede te werken, om zijn aandeel in deze beide laatsten te kunnen leveren,.....ten bewijze hoe treurig het met de volksvoeding over 't algemeen nog gesteld is. En toch is het Duitsche spreekwoord zoo waar, dat luidt: Wie der Mensch iszt, so ist er.
En dat gezegde geldt bovenal voor de klasse van burgers, die het hoofddoel onzer beschouwingen uitmaakt. De kwestie der voeding wordt bij haar van zoovele voorwaarden afhankelijk gesteld, die met de volks-welvaart in verband staan, dat vooralsnog aan eene oplossing daarvan niet te denken valt. Hoe ontzaggelijk de productie op het gebied der fabriekmatige en handwerknijverheid is toegenomen, zoo traag is de vooruitgang op dat van landbouw en veeteelt. Daar tegenover staat een mindere of meerdere mate van welvaart, die in de meeste landen onder alle standen heerscht en de betere hygiènische toestand, die de sterfte op jeugdigen leeftijd doet verminderen en den levensduur over 't algemeen doet toenemen. Hierdoor meer consumtie. Die wanverhouding tusschen productie en consumtie leidt van zelf tot verhooging van den prijs der eerste levensbehoeften. Evenwel hebben de betere middelen van vervoer en gemeenschap in de laatste jaren veel toegebragt, om meer gelijkmatigheid in den standaard der prijzen te brengen. Ten opzigte van dit vraagpunt valt er uit deze tentoonstelling echter weinig te leeren. De volksvoeding, zooals wij reeds

{==690==} {>>pagina-aanduiding<<}
zeiden, leert men er niet uit kennen. Onze landbouwers meenden, dat zij hier niets te maken hadden en kwamen alleen een kijkje nemen, wat die ‘stadsmenschen’ alzoo gefabriekt hadden en moois zouden te zien geven. De Zeeuwen maakten hierop echter eene gunstige uitzondering. Uitstekend is die landbouwende provincie hier vertegenwoordigd. Wat al prachtige monsters van tarwe, garst, haver, rogge, boonen en erwten op dien vruchtbaren kleibodem geteeld! Hoe fraai van kleur is die meekrap, hoe dik van korrel dat koolzaad? Tal van inzenders uit die provincie hebben hier om den prijs gedongen en ieder komt lof toe voor zijne bijdrage, om de eer van Neêrlands bodem op te houden. Welk een figuur zouden wij hier gemaakt hebben, waren zij ook hier achterwege gebleven. De inzendingen van meel daarentegen, waren in vrij grooten getale aanwezig. De firma Bouwman, te Rotterdam o.a. vertoonde meer dan 200 fraaije monsters meel uit Belgische, Fransche, Duitsche en Hongaarsche granen.
Onder de buitenlandsche inzendingen van landbouw-voortbrengselen was er eene, die zeker de aandacht van velen ontgaan zal zijn, doch die in ons oog zoo belangrijk was, dat wij ons niet kunnen onthouden er hier met een enkel woord van te spreken. In de oostelijke vestibule (Fransche afdeeling) stond namelijk in een ontoegankelijk hoekje, naast vorstelijke rustbedden en ledekanten, een zeer onoogelijke ruwe houten kast, waarin eenige korenschoven en flesschen met graan. Bij eene nadere beschouwing bleek hier echter een zeer aanschouwelijk beeld geleverd te zijn van de uitkomsten van verschillende soorten van bemesting. Wij zagen hier ten eerste de voortbrengselen van den schralen onbemesten grond, in kleine, dunne halmen ter lengte van 60 dm., met schrale aren, die slechts weinige magere korrels, waarvan slechts 10 mud per bunder, opleveren. Eene bemesting zonder potasch en phosphor leverde reeds een ruimeren oogst van schrale korrels; wordt de stikstof weggelaten, dan wordt het stroo wel iets langer, doch de korrel blijft schraal; mest men zonder potasch, dan wordt met het stroo ook de korrel beter, maar nog meer indien men zonder phosphor mest, en veel beter als de kalk wegblijft, terwijl eindelijk bij eene volle bemesting reuzenhalmen van bijna 2 N. ellen en zware aren met monsterkorrels, en wel 37 mud per bunder, voortgebragt worden. Deze proeven zijn op een schralen grond te Vincennes, nabij Parijs, door Georges Ville genomen, die in een

{==691==} {>>pagina-aanduiding<<}
werk, getiteld: Conférences agricoles faites au champ d'expériences de Vincennes (Duitsch en Fransch) op zeer bevattelijke wijze die wijze van bemesting uiteenzet. De hier aanwezige proeven waren geleverd van tarwe en heunep.
Onder de middelen, die in de laatste jaren tot verbetering van de volksvoeding hebben mede gewerkt, behooren de broodfabrieken. Uitmuntende voortbrengselen van twee voorname inrigtingen van dien aard in ons land werden hier tentoongesteld' naast de grondstoffen waaruit ze vervaardigd werden, het roggeen tarwemeel. De stoom-rijstpellerij de Akyab te Amsterdam, exposeerde zeer sierlijk verschillende soorten van rijst.
Boter en kaas waren uit Nederland niet ruim vertegenwoordigd. Een paar inzenders van het Friesche en Zeeuwsche product namen slechts aan den strijd deel.
Van beschuit was een groote verscheidenheid: tafelbeschuit, verduurzaamde keuken- en scheepsbeschuit, honingbeschuit, alle zeer nuttige artikelen, die van goede kwaliteit waren. Het buitenland wedijverde in keur van gebakken, die onder den naam biscuit's in den handel worden gebragt. Daaronder schitterden als specialiteiten de Engelsche huizen Peek Frean & Co. en Huntley & Palmers, te Londen, met hunne fancy-biscuits. Van verduurzaamde levensmiddelen was groote verscheidenheid: van de verduurzaamde melk tot het verduurzaamde brood en vleesch. Onder het laatste nam het bekende vleesch-extract eene gewigtige plaats in. Over de waarde daarvan is veel geschreven en gewreven. Wij gelooven, dat men daaraan geen meerdere waarde mag toekennen, dan aan alle andere surrogaten. Het extract zal nimmer versch vleesch kunnen vervangen en wij voor ons zouden aan dit laatste zelfs van mindere kwaliteit de voorkeur geven boven een surrogaat, waarvan wij het gehalte niet kennen: want dit staat vast, dat geene zaak aan meer vervalsching onderhevig is dan deze, en dat de industrie hierin niet gemoedelijker dan anders te werk zal gaan.
Ook koffij en hare surrogaten, zoogenaamde gezondheids- of kunstkoffij, die eigenlijk niets dan de kleur en den bitteren smaak der echte koffij bezitten en op den duur toch geen aftrek onder ons volk zullen hebben, waren in ruime mate aanwezig, inlandsch en buitenlandsch fabrikaat.
Onder de versnaperingen bekleedden tabak en sterke dranken eene voorname plaats. Maar velerlei soorten van goed bier waren

{==692==} {>>pagina-aanduiding<<}
ook aangevoerd, waaronder verscheidene, die zeer billijk van prijs zijn. De Koninklijke Nederlandsche Beijersch Bierbrouwerij, te Amsterdam, stond aan het hoofd met zijn smakelijk product. Daarnevens zag men Heineken & Co. met zijn goed Hollandsch bier. Lans en Zonen, te 's Hage, leverden bruin en lank gerstenbier tegen 4 cents de Ned. kan. Schaepman, te Zwolle, Nieuw licht en dubbel Bosscher bier voor 75 cent de kan, Smits van Waelsberge, te Breda, Breda's gerstebier, per 50 kan ƒ 5.40 en Gebr. Witte, te Bergen op Zoom, versch bruin bier voor 5 cent en Brabandsche ale voor 10 cents de kan. Wij zien hieruit dus, dat de man uit het volk zich nu niet verontschuldigen kan van het bier geen gebruik te maken, omdat het te duur is, want, om nu niet van de drinkebroers te spreken, die zich door ons toch niet zullen laten overhalen, de matige werkman, die zich met 2 borrels daags te vreden stelt, kan voor hetzelfde geld nu een kan goed bier bekomen, dat zijne gezondheid zal bevorderen, in tegenstelling van het slokje, dat ongemerkt zijne gezondheid sloopt. Ook het buitenland leverde zijn aandeel in goed bier. België zond monsters van zijn ligte en zwaardere soorten van bier, die van aangenamen smaak en zeer billijk in prijs waren. De Noord-Duitsche Bond daarentegen was rijk vertegenwoordigd door allerlei soorten van maagen gezondheids (?) bitter en voegde daarbij eenige monsters van zijne zware biersoorten, die op den duur even nadeelig op de gezondheid werken als onze jenever. De Oostenrijksche Hongaarsche monarchie zond een keur van de producten harer wijnbouw en niet minder fijne likeuren, hier eene uitmuntende versnapering voor de leden van den jury en enkele uitverkorenen, waartoe wij niet behoorden en aldus niet over hunne waarde konden beslissen. Zwitserland en Italië leverden ook hun aandeel in de likeuren en confituren. Frankrijk was niet minder rijk aan inzendingen van wijn, brandewijn en likeuren. Onder de
wijnen waren er echter van goede kwaliteit en tot zulke billijke prijzen, dat de Nederlandsche werkman, als hij het eens zoover brengt, om aan zijn disch of in de herberg een glas wijn te gaan drinken, dat om den prijs niet behoeft te laten. Wij dronken een glas zeer goede Bordeaux wijn op de tentoonstelling, die het huis Princeteau aldaar tegen 20 cents de litre te Bordeaux aflevert. De brierbrouwers van Groot-Brittanje en Ierland schijnen het beneden zich te hebben gerekend, om met

{==693==} {>>pagina-aanduiding<<}
hun alom bekend en gezocht fabrikaat hier in het strijdperk te treden. Slechts een paar inzenders deden ons die eer aan. De Noordsche Staten schenen echte specialiteiten in het vak van spiritualia. Ook kunstpunsch, brandewijn en likeuren vonden gretige koopers bij de Nederlandsche lief hebbers. Maar zij zonden ook verschillende soorten van inlandsch bier en mede, waarvan het ons echter niet vergund werd te proeven.





{==694==} {>>pagina-aanduiding<<}

Doe wel,

door Mr. Joan Bohl.

I.

Het afscheid de troostende engel.

De dag was verstreken, en de glans der wegzinkende zon weerkaatste nog slechts op de hooge masten. Er was veel gewoel aan de Nieuwe Stads-herberg, want de laatste booten waren op het punt van vertrek. Onder de velen, die daar in verschillende stemming heen en weder gingen, zag men eene vrouw van rijpen leeftijd aan den arm van een jongen man. Hoe zwak en bleek haar gelaat ook was, geenszins scheen zij den guren wind te gevoelen, die de wandeling op het plankier bemoeilijkte. Aan hem geklemd als moesten zij nooit scheiden, giug zij met vasten tred voort, in drukke woordenwisseling.
Voor het laatst werd de bel geluid; de klokken van Amsterdam sloegen zeven.
‘Dag, lieve moeder, nu moet ik aan boord! Houd u goed: over tien maanden ben ik terug....’
‘Dag, Walter, dag, lieve, beste Walter! God zegene u, goede jongen....’
‘Zeg Emma nog eens goeden dag. Zij zal u stellig komen opzoeken. Vaarwel, moeder!’
‘Zegen en gezondheid, beste Walter! God beware u in alle gevaren!...’
Zij omhelsde hem zoo lang en innig, dat hij nog slechts even

{==695==} {>>pagina-aanduiding<<}
den tijd had, om, nadat de loopplank reeds ingehaald was, aan boord van de stoomboot te springen, wat een zeeman niet moeilijk viel. IJlings ging het vaartuig voort, en Walter bleef nog op den uitersten rand staan, om de geliefde moeder toch zoo lang mogelijk te zien. En zij staarde hem na met strakken blik, en zij keek nog, toen haar oog niets meer bereiken kon, dan eene zwarte stip, waarin zij toch haren zoon wilde herkennen. En er was niets meer overgebleven dan een luttel rooks in de lucht, welke bij de toenemende duisternis dra niet meer te onderscheiden viel - en zij stond daar nog. De menigte, welke familie en vrienden had uitgeleid, was weder haars weegs gegaan; de sjouwerlui vonden niets meer te doen en keerden huiswaarts, een enkele pakdrager liep naar de kantoren - maar verder niemand, behalve die moeder.
Wat deed ze? wat dacht ze? waartoe dat toeven? Och, zij was slechts lichamelijk aan de plek vastgeworteld; haar geest voer mede op die lang verdwenen stoomboot, waar hare ziel, haar leven, haar alles was. De zee van naamlooze droefheid, waarin zij verzonken lag, was dieper dan de onpeilbare oceaan, waarop Walter weldra zou dobberen, bitterder dan de golven, welke tegen het plankier sloegen en haar telkens met dikke droppels bespatten.
Sinds het eerste oogenblik, dat zij daar met haren zoon was verschenen, had haar iemand gade geslagen. Het was een man, eenige jaren onder dan zij, wiens uiterlijk den beschaafde kenteekende. doch die tevens iets gestrengs in de trekken had, dat van kennismaking afschrikte. Met zijn scherpen, donkeren blik had hij steeds naar het tweetal getuurd, dat hem ligtelijk zou bemerkt hebben, ware het in staat geweest op anderen acht te geven. Toen de boot was afgevaren, had hij in de voorste rei der toeschouwers plaats genomen, en onwillekeurig den hoed voor Walter, ten afscheidsgroete, opgeheven, zonder dat de jongman dit bemerkt had. Het scheen, dat de vreemdeling door eene onwederstaanbare magt gedreven werd, dit blijk van achting aan den zeeman te geven. Later was hij ter zijde gegaan en had voortdurend heen en weder geloopen, zonder echter de moeder uit het oog te verliezen. Het lange wachten verdroot hem niet en, voor zooveel zijn stug gelaat dat teekenen wilde, vervulde hem een diep medelijden met de vruchteloos toevende. Herhaaldelijk was hij eene schrede digter bij haar

{==696==} {>>pagina-aanduiding<<}
gekomen, maar als kon hij het niet van zich verkrijgen haar in deze droeve scheidingsure aan te spreken, was hij ook telkens weder teruggetreden.
Eindelijk scheen hij eene overwinning op zich zelven te behalen, want het werd laat en dus tijd, dat die roerlooze vrouw tot besef kwam, dat zij huiswaarts moest keeren. Toen hij echter, hoewel nog schoorvoetend, tot haar trad, kwam een rijtuig over de brug aanrollen, dat stil hield tusschen hem en de verlatene moeder. De koetsier opende het portier en eene jonge dame sprong haastig uit. Zij gaf geen acht op den heer, die haar met onmiskenbare verbazing aanstaarde, maar snelde tot de moeder van den zeeman.
‘Lieve hemel, mevrouw Hovers, zijt gij nog hier? Hoe is het mogelijk! sprak zij haar diep geroerd toe.’
‘Emma!’ riep de moeder, als uit een droom outwakende; ‘nu is Walter weg....’
‘Helaas!’ antwoordde het meisje, in wier oogen de tranen opwelden. ‘Ik was naar uw huis gereden, dewijl ik dacht, dat gij terstond daarheen zoudt gegaan zijn, en mijn gezelschap u een weinig opbeuren kon. Tot mijn groote verwondering waart gij nog niet terug en, half bevroedende waar gij zoudt toeven, heb ik mij hierheen laten brengen. Kom nu mede, dan zijn wij terstond in uwe woning.’
Mevrouw Hovers was te sterk geschokt om te spreken; als een kind liet zij zich medevoeren en reed weldra heen.
‘Braaf meisje!...’ mompelde de man, die achter gebleven was en het rijtuig nastaarde.
De maan wierp haren zilveren glans over het uitgestrekte water en dof klagend sloegen de golven tegen het strand. Eenige weinige sterren flonkerden hier en daar aan het blaauwe uitspansel. Na de groote bedrijvigheid van den dag heerschte hier eene stilte, welke slechts nu en dan werd gestoord door het gedruisch der groote stad.
De oude wandelaar staarde eenige oogenblikken, in ernstig gepeins, naar het luchtruim.
‘Hier beneden, het sombere geraas der wereld, sprak hij in zich zelven: eindeloos worstelen van den mensch, die met al zijn kennis en talenten, met al zijn ijver en inspanning, geen oogenblik van zich zelven zeker is. Steeds dobbert hij magteloos boven een afgrond, welke ieder oogenblik rang, roem en rijk-
{==697==} {>>pagina-aanduiding<<}
dom verzwelgt en ons geslacht als een armen schipbrenkeling in de diepte sleept of hulpeloos op den barren oever werpt. Waartoe het leven?...Waartoe, tenzij om door edele liefde, opoffering en trouw waardig te worden, de hemelsche glorie te beërven, welke de Vader aan al zijne kinderen heeft bereid? Vruchteloos, ijdel is het, der aarde, die zelve niets geven kan, te vragen!...Ach, zagen wij toch van onze jeugd af naar omhoog van waar alleen alles kan afdalen wat wij behoeven...’
Hij verliet die plaats en trad met stevige schreden naar de stad. De scherpe lucht had zijn wangen gekleurd en de wind schudde zijne lange grijze haren. Men zag het hem aan, dat hij aan moeijelijkheden het hoofd had moeten bieden, en met Gods hulp pal gestaan had. Even kras als hij daar voortliep, had hij zijne levensbaan afgelegd, waarop het hem, zoo min als ieder ander, ontbroken had aan bittere teleurstelling. En mogt misschien zijn uiterlijk op het eerste gezigt iets hards en terugstootends hebben, bij nadere kennismaking bespeurde men de zachte vrucht onder de ruwe schors. De tegenspoed kweekt, in een wel geplaatst hart, de vrucht van medegevoel voor het lijden van anderen.
Langs den Singel gaande bleef hij voor eene eenvoudige woning staan, welker boven-ramen verlicht waren.
‘Daar zijn zij beiden;’ mompelde hij; ‘Emma doet een goed werk. God zegene haar!’
Terwijl hij zijnen weg vervolgt, treden wij het nette huis in. Smaakvol, zonder eenig overtollig sieraad, was de voorkamer gemenbeleerd, waar drie portreten de aandacht trokken. Terstond herkende men dat van Walter en dat van zijne moeder, een ander dat er tegenover hing, kon van niemand anders dan van zijnen vader, haren echtgenoot zijn. Het laatste was eene dierbare gedachtenis van den reeds lang verlorene.
Bij de tafel zaten naast elkander mevrouw Hovers en Emma: eene vereeniging van den zwaarmoedigen herfst met de liefelijke lente.
Het donker haar der oude dame, reeds hier en daar met grijs vermengd, deed haar bleek gelaat sterk uitkomen. En zoo men daarop de onmiskenbare sporen van een zwaar beproefd leven ontwaarde, zag men evenzeer uit de nog heldere oogen eene vastberadenheid, eene zielskracht schitteren, welke getuigde,

{==698==} {>>pagina-aanduiding<<}
dat het felle vuur het staal had veredeld. Er lag iets, dat eerbied inboezemde over dat gerimpelde voorhoofd en die vermagerde wangen, en zoo de fijne mond zich zelden tot een glimlach mogt plooijen, scheen hij toch slechts in staat minzame, liefdevolle woorden te uiten.
Emma, met hare blaauwe oogen en fraai gekronkelde blonde haren, was een alledaagsch, maar daarom niet minder innemend gezigtje. De onschuld sprak uit haar blozend gelaat, en de opgeruimdheid, welke zij in den regel liet blijken, kon, gelijk thans, zeer goed plaats maken voor die zachte, vriendelijke deelneming, welke het gevoelige hart verraadt. Zij telde drie-en-twintig jaren en, zoo men vruchteloos in hare gesprekken naar vlug vernuft zou zoeken, bezat zij een gezond verstand en eene bezadigdheid, welke vaak eerst op hooger leeftijd gevonden worden.
‘Hij heeft mij in het laatste oogenblik nog verzocht, u zijne groete te doen;’ sprak mevrouw.
‘O, ik zou hem zoo gaarne nog ééns gezien hebben, al ware het slechts voor een enkel oogenblik geweest;’ zeide het meisje, met zachtere stem. ‘Ik had hem echter van middag beloofd, te huis te zullen blijven....de goede Walter was zoo bezorgd, dat ik te diep zou ontroeren, als ik hem moest zien wegvaren. Maar toen ik alleen op mijn kamer zat, stelde ik mij alles toch zoo levendig voor, dat het mij was, als stond ik met u aan de stoomboot. Mijn gemoed werd zoo vol, dat ik het te huis niet langer kon uithouden, en daarom zeide ik aan mama, dat ik u een uurtje gezelschap ging houden. Ik weet niet hoe het komt, maar nooit ben ik zoo geschokt geweest, als van avond.’
‘Zoo is het ook met mij, lieve Emma. Het is nu reeds de twaalfde maal dat ik afscheid van hem moest nemen, maar nooit is hij naar zee gegaan, dat ik zoo onbeschrijfelijk treurig te moede was. Toen ik hem niet meer bij mij had en hij weldra uit mijn gezigt verdwenen was, gevoelde ik iets als werd hij mij voor altijd ontnomen. Er is plotseling eene vreemde en vreeselijke leegte in mijne ziel ontstaan.’
‘God, die Walter zoovele jaren reeds beschermde, zal hem ook thans bijstaan,’ troostte Emma.
‘Daar zullen wij om bidden...O! ik zal zoo vurig bidden...’ yerklaarde de moeder en de tranen verdonkerden haar oog weder.
‘En als hij terug komt, dan wordt hij kapitein;’ hernam

{==699==} {>>pagina-aanduiding<<}
het meisje, dat naar een afleiding zocht en, ofschoon haar eigen hart benaauwd was, toch den schijn wilde aannemen van vol goeden moed te zijn. ‘Dat zal voor u een blijde dag zijn, welke al het doorgestane leed doet vergeten.’
‘Ja, wanneer ik dien beleven mag...als hij terug komt!...’ en zij zeide dit als had zij hierop luttel hoop.
‘Het plotselinge van zijn vertrek is ongetwijfeld de rede, dat het nu akeliger schijnt dan vroeger.’
Eene korte wijle van stilte volgde. Mevrouw Hovers hernam hare kalmte en zeide na een poos:
‘Ja, ik had gedacht, dat hij minstens nog eene maand aan wal zou blijven, en de smartelijke teleurstelling heeft mij in zeer treurige stemming gebragt. Doch stellen wij ons vertrouwen op den Allerhoogste, die overal met de zelfde magt en liefde over zijne kinderen waakt. Waar wij ons bevinden, te land of ter zee, zonder Gods bijstand kunnen wij geen oogenblik veilig zijn. Het is eigenlijk verkeerd en een gevolg onzer zwakheid, dat wij met buitengemeenen angst onze dierbaren naar het slagveld of naar zee zien vertrekken, want zoo de Heer het niet wil, wordt hun toch geen haar op het hoofd gekrenkt.’
‘En indien zij niet wederkeeren,...’ bragt de jonkvrouw aarzelend uit; ‘dan is het tot hun welzijn.’
Ook de moeder huiverde bij die gedachte, want in weerwil harer hooge deugd, gevoelde zij hier hare krachten bezwijken.
‘Voorzeker, het is den mensch niet gegeven een oordeel te vellen over hetgene hem goeds of kwaads bejegent,’ zeide zij; ‘maar o! het valt zoo hard, wanneer wij datgene verliezen wat het geluk van ons leven uitmaakt. Vaak hoort men klagen, dat de goeden gaan en de kwaden blijven, doch men vergeet, dat een wijs en liefderijk Vader dit beschikt; niet slechts ten gunste van hen, die opgeroepen, maar ook van degenen, die achtergelaten worden. Doch, ofschoon de geloovige hiervan overtuigd zij, vindt hij slechts zelden kracht genoeg in zich, om altijd gelaten het hoofd te buigen. Weet, lieve Emma, dat niets verhevener, niets schooner, maar ook niets moeilijker is, dan onder alle omstandigheden, in stille en dankbare berusting, te zeggen: Uw wil geschiede! In deze weinige woorden ligt alles uitgedrukt, wat den sterveling groot maakt.’
‘Van u hoop ik te leeren, die woorden steeds met gelatenheid uit te spreken.’

{==700==} {>>pagina-aanduiding<<}

‘Ach, mijn kind, geloof niet, dat ik zeker ben, u daarvan steeds het voorbeeld te kunnen geven. Zoolang de storm niet in de levensgaarde woedt, om alle bloesems en vruchten te vernielen, zoolang de nacht niet tastbaar duister is neêrgestreken en de laatste stralen onzer zon heeft verborgen, meenen wij, dat het toch gemakkelijk is gelaten te, zijn onder het zwaarste leed. Maar zoodra het groote uur der zware beproeving slaat, overweldigt de radeloosheid onze ziel, die geen kracht heeft tot kalmte. Ik heb zulk een uur gekend; God beware u er voor!’
‘Hoe zal ik staande blijven, waar gij gevaar loopt te zwichten!’ riep Emma verschrikt.
‘Mijn kind! onder de vele lessen van het heilige evangelie is er eene, welke ons in alle wederwaardigheden troosten moet. Toen het onweder het scheepje der apostelen met ondergang bedreigde, riepen zij tot Jezus: Heer, hoed ons wij vergaan! En God gebood storm en golven, en zij bedaarden.

II.

Het gezin van den visscher. De slechte tijding.

Niet ver van het strand stond een klein huis, welks bewoners van de wieg af in slaap gezongen waren door het bruischen der Noordzee. Die sombere en magtige stem der golven had hen steeds tot zich geroepen, en men kon in waarheid zeggen, dat liefhebberij hen het beroep van varensgezel had doen kiezen. Ware alleen behoefte aan onderhoud de drijfveer geweest tot het kiezen van een beroep, dan hadden de akkers ruimschoots gelegenheid aangeboden, die te vervullen. Maar het was de onwederstaanbare invloed van den geheimzinnigen oceaan, die vader en zoon altijd bəheerschte en waaraan de ontzetting der schipbreuk, welke menig dierbaar offer eischte, hen niet kon onttrekken.
Een kleine jongen van elf jaar stond op den dijk en staarde met half digt geknepen oogen naar de zee, als ware hij een oude vischer. Sinds hij oogen had om te kijken was hij, op den arm zijner moeder aan de kust geweest, in weerwil van den vliegenden storm en den doordringenden regen, en hij had van haar geleerd naar den gezigteinder te staren, om daar het

{==701==} {>>pagina-aanduiding<<}
lang gewenschte vaartuig te ontdekken, dat het hoofd der familie bevatte.
Hoe hij nu ook zijn best deed, er viel niets op merken, en een blijde trek kwam over zijn rond, gevuld en blozend gelaat. Fluks liep hij den dijk af, stapte een eind weegs door het zeewater en zat weldra in eene oude boot, waar eene mand met oesters en mosselen stond. Met eene kracht en behendigheid, welke van zoo'n kind niet verwacht kon worden, duwde hij haar met eene riem voort; en daar de vloed opkwam, eischte het al zijne inspanning om baar een weinig vooruit te krijgen. Toch vorderde hij, en zijn gelaat werd nog blozender en aan elk zijner haren hing een zweetdroppel. Na ruim een half uur zwoegens, bereikte hij het doel van den togt: een in zee tamelijk ver vooruitstekenden hoek van het land, afgescheiden van den dijk.
Hier stond hij stil, niet zoo zeer om adem te scheppen, als wel om zich te vergewissen, dat geen welbekend zeil opdaagde. Nu greep hij een eind touw, sprong daarmede op het strand en sjorde de boot zoo stevig als hij kon vast. De broek tot boven de kniën optrekkende, stapte de jongen, met scherp zoekend oog, zoo ver mogelijk in het water, en gaderde de oesters en mossels, welke geborgen werden in den zak, die met een lederen riem om zijn hals hing.
De glimlach, welke gedurig om zijn mond kwam, bewees, dat hij zich verheugde over zijne stoute onderneming. Nergens waren grootere schelpdieren te vinden, dan op die plek. Reeds had hij den zak voor de tweede maal geledigd en zou hij op den derden togt uitgaan, toen zijn ver dragend oog een schip op grooten afstand ontdekte. Een stedeling zou niet het minste bespeurd hebben, maar de kleine jongen speurde scherp genoeg om het vaartuig te herkennen als dat zijns vaders en daarom maakte hij ijlings de boot los, ging er in en liet zich door den wassenden vloed naar het land sturen. Een kwartier uurs later werd zijn vaartuig tegen den dijk geworpen, en ter zelfder tijd sprong hij met zijn touw aan wal. Weinige oogenblikken later stond hij op een geheel ander punt van den oever met de grootste argeloosheid naar het snel naderende schip te kijken, als hadde hij er nooit aan gedacht, zich in de oude boot te wagen.
Waarom Alfred dit moedige bedrijf kennelijk verborg? Het was hem door vader, moeder en ouderen broeder ten strengste

{==702==} {>>pagina-aanduiding<<}
en wel honderd maal verboden, van wal te steken. Verleden jaar was hij er mede naar den Zeehondshoek gevaren, en terwijl hij zocht naar schelpdieren, had de eb zijne boot medegevoerd. Wel ontdekte hij dit ras, maar toch te laat om haar nog te bereiken; verbijsterd keek hij naar het touw, maar de losse knoopen, welke hij er in geslagen had, waren losgewoeld. Radeloos keerde hij naar het land, waarvan eene breede waterklove hem scheidde, en dan naar de zee, waar geen zeil zich vertoonde. De arme jongen riep om hulp, maar de golven overstemden hem. Eindelijk begon hij te schreien, want het werd avond en eer de zon weder terug kwam, zou ook het water uit de zee er weder zijn en hij wist wel, dat de plek, waar hij stond, als de vloed op zijn hoogst was, bedekt werd, en hij dus zou moeten verdrinken. Zijn vader en broeder waren naar de stad en kwamen denkelijk eerst zeer laat te huis; zijne moeder zou in duizend angsten zitten.
Nu voelde de kleine overtreder berouw over zijne ongehoorzaamheid; men had hem gezegd, dat hij niet in de boot mogt, zonder een varensmaat bij zich. Zeker zou hij omgekomen zijn, maar God waakte over het kind en deed zijn oom, die van de groote visscherij met een vischhoeker terugkeerde, naar die plek stevenen. Geert Gaffel was volstrekt niet voornemens geweest nabij den Zeehonds-hoek te ankeren, maar eenige onbedriegelijke kenteekenen voorspelden binnen weinige uren een storm, en daarom moest hij zich voor dien tijd bergen. Geen blijder gezicht voor Alfred, dan het hem wel bekende visschersvaartuig, dat in zijne oogen een trotsch zeekasteel van den eersten rang was, en hij begon uit alle magt te schreeuwen; doch dit zou hem zeer weinig gebaat hebben, indieu niet de gansche kleine bemanning op den uitkijk had gestaan, ten einde zoo gaauw mogelijk onder den wal te komen.
‘Daar staat waarachtig een kind!’ riep de matroos, die met een verrekijker aan de plegt tuurde.
Weldra was de boot met hare roeijers bemand, die Alfred in weinige minuten uit zijn hagchelijken toestand verlosten. Toen oom Geert, die aan het roer stond, zoo onverwacht zijn kleinen neef voor zich zag en uit diens mond de schuldbekentenis opving, deed hij zijn best om heel knorrig te zijn. Dit ging hem echter slecht af, want de oude zee-rob gevoelde zijn hart van trotsche vrengde luide kloppen, wijl zulk een koene spruit

{==703==} {>>pagina-aanduiding<<}
tot zijne familie behoorde, en hij fluisterde een gezel toe: ‘dat zal me nog eens een kerel worden!’ en lette er niet op, dat Alfred dit zeer goed verstond, en, in weerwil zijner tien jaren, volkomen begreep, dat hij een heldenfeit had uitgerigt, waarvoor hij allen lof verdiende. Een uur later lag men voor anker en Gaffel ging met zijn neef naar wal. De eerste, die men daar ontmoette, was zijne moeder, die in onschetsbare radeloosheid laugs den dijk liep en eenige visschers uit het dorp had geroepen om met haar den verloren jongst geborene te gaan zoeken. Zonder haren schoonbroeder te verwelkomen, zonder, naar het scheen, hem te bemerken, greep zij in omstuimige drift en plotselinge, naamlooze blijdschap naar den geliefden zoon, drukte hem onder de tederste verwijtingen en liefdekozingen aan hare borst en overdekte hem met kussen en tranen. Toen zij eindelijk bedaard was en de korte geschiedenis van het gevaarlijke avontuur haar door Geert was medegedeeld, omhelsde zij ook den ruwen schipper, en noemde hem den redder van haar leven. Men ging dadelijk naar huis, waar haar man en oudste zoon juist waren aangekomen, die vruchteloos poogden te raden, hoe de woning in het late avonduur van ieder verlaten was. Zij ontstelden toen zij de geschiedenis vernamen, maar wisten toch naauwlijks hunne vreugde te verbergen. Alfred moest beloven nooit weer alleen in de boot te gaan,
In de eerste weken zat de schrik waarlijk nog genoeg in den knaap om hem de belofte te doen houden, maar met kinderlijke ligthartigheid was de doorgestane angst weldra geheel uitgewischt en het gevaar had voor hem zooveel bekoorlijkheid, dat hij er zich, zoo geheim mogelijk, weder aan bloot stelde, waartoe hem het middel verschaft was, door dat de vloed de oude boot weder naar het strand had teruggevoerd.
Thans begrijpt men, waarom Alfred met een onnoozel voorkomen en geheel op zijn gemak naar het snel naderende vaartuig uitzag. Weldra lag dit onder den dijk en de knaap had reeds groeten gewisseld met zijn vader en broeder. Eenige manden met visch werden op een kruiwagen geladen en Reinier ging daarmede, vergezeld van zijn vader en Alfred, naar huis.
‘Zoudt gij mijne mand ook willen medenemen?’ vroeg de jongen, toen men voorbij de boot kwam.
‘Opgestapeld vol!’ riep de oude Gaffel, toen hij de mand bespeurde, met welgevallen.

{==704==} {>>pagina-aanduiding<<}

‘Ja, ik heb den heelen middag langs het strand gezocht en groote oesters gevonden.’
‘Hier langs het strand?’ vroeg de vader, veel beteekenend het hoofd schuddende.
Maar Alfred liep den dijk reeds af en had geen gelegenheid om te antwoorden. Met inspanning bragt Reinier de zware mand naar boven en plaatste haar met veel moeite op den reeds vollen wagen. Nu naderde men het kleine huis, waar eene vrouw voor het raam zat, die reeds uit de verte gegroet had. Vroeger stond moeder Gaffel op den dijk of, zoo zij onmogelijk van huis kon, aan de deur, maar sinds verscheidene weken was zij reeds eene gevangene, wier strenge cipier eene ziekte was, welke haar eertijds krachtig gestel op treurige wijze ondermijnde. Toch had zij, ofschoon haar man er zich tegen verzet had, nog de huishoudelijke bezigheden verrigt en van geene dienstbode willen weten. Hartelijk ontving zij man en kinderen aan de gedekte tafel, en had in een oogenblik het maal opgezet.
Zij trachtte de aandacht van zich zelve af te wenden door met veel belangstelling naar de reis en de vangst te vragen, maar Gaffel bespeurde toch zeer goed, dat zij slechts den schijn aannam van te eten, maar eigenlijk niets nuttigde. Hij schudde herhaaldelijk het hoofd en zeide eindelijk:
‘Het gaat niet, moeder, het gaat niet. Gij moet meer rust nemen, anders maakt gij u zelve hoe langer hoe zieker.’
‘Maar ik ben al wat beter, en het zal wel spoedig schikken,’ luidde de verzekering, welke door hare flaauwe blikken weêrsproken werd.
‘Dat hebt gij al zoo lang gezegd en het gaat toch niet vooruit,’ zeide Reinier. ‘De doctor moet komen en een meisje voor het huishouden.’
‘Daar is geen denken aan, jongen. Het is een veel te slechte tijd en wij hebben moeite om den kost te verdienen.’
‘En ik heb eene groote mand vol oesters en mosselen geraapt!’ riep Alfred, als ware daardoor het toppunt van welvaart bereikt.
‘Als de winter komt, hebben wij te veel om te sterven en te weinig om te leven,’ sprak de vrouw.
‘Hoor eens,’ zeide Gaffel; ‘als gij heelemaal over stuur gaat, zijn wij allen voor de haaijen, en daarom moet het morgen aan den dag veranderen.’

{==705==} {>>pagina-aanduiding<<}

‘Kijk, daar komt oom Geert!’ riep Alfred, die naar buiten getuurd had.
Weldra stond Gaffels ondere broeder voor hen: een stevige zeeman, wiens begroeid en verweerd gezigt zijn beroep duidelijk verried.
‘Hoe komt gij zoo uit de lucht gevallen?’ vroeg de vrouw, toen hij had plaats genomen.
‘Ik dacht, dat gij reeds weder een dag of wat buiten gaats waart;’ zeide Gaffel.
‘'t Had zoo moeten zijn, maar er is niets van gekomen,’ zeide Geert, op ongewonen, doffen toon,
‘Wat mankeert er dan aan?’ hernam de schoonzuster, die terstond voelde, dat er iets haperde.
‘Een schip met een papieren kiel kan geen zee bouwen; dat weet gij wel, moeder Jans.’
Ofschoon deze beeldspraak eenigszins onduidelijk was, viel tegen de stelling zelve niets in te brengen.
‘Maar uw hoeker was, toen ik hem laatst zag, nog van eene behoorlijke kiel voorzien,’ zeide Reinier.
Hoe sterk en stevig Geert er ook uitzag, hem scheen toch de kracht te ontbreken om regtstreeks het doel zijner komst te melden. Hij bleef dus zwijgend zijne pijp stoppen en gebruikte daartoe veel langer tijd, dan anders noodig was. Vrouw Gaffel gevoelde terstond het onheilspellende van dit teeken, en bevroedde nu ook wat Geert eigenlijk met de papieren kiel bedoeld had. Daarom vroeg zij langzaam:
‘Moet ik er uit opmaken, dat uw schip voor schulden in beslag genomen is?’
‘Dat kunt gij begrijpen!’ riep haar man met een ongeloovigen lach. ‘Geert was altijd veel te sekuur op zijn duiten.’
‘En toch heeft zij het geraden. De hoeker ligt goed en wel aan den ketting.’
Reinier en vader staarden Geert bij dit berigt met open mond aan.
Op het gelaat der ziekelijke vrouw kwam een pijnlijke trek, welke echter veroorzaakt werd door de vrees van nog iets ergers te vernemen.
‘Er moet geld wezen,’ hernam Geert; ‘ik kom nog drie honderd gulden te kort - anders is alles betaald.’
De familie duizelde bij het vernemen dier ontzagchelijke som. Alleen Jans kon zich die gemakkelijk voorstellen.

{==706==} {>>pagina-aanduiding<<}

‘Ik zou wel eens drie honderd gulden hij elkander willen zien, als de helft voor mij was,’ zeide Gaffel bekommerd.
‘Hoe aan zoo'n som te komen?’ sprak Reinier, vruchteloos op het middel peinzende.
Geert was meer en meer uit het veld geslagen, dewijl hij duidelijk bespeurde, dat de hooge gedachte, welke zijne familie van drie honderd gulden had, uit den geringen inhoud hunner kas ontstond. Onder het uitblazen van verbazende rookwolken, als poogde hij uit zijne pijp een goeden raad te trekken, vroeg hij eenigzins schichtig: ‘Maar gij zult toch wel wat geld hebben, Kees?’
‘Ja wel, ja, er is wel wat,’ antwoordde de broeder; ‘maar geen drie honderd gulden. Hoeveel, vrouw?’
‘Drie honderd dubbeltjes,’ zeide Jans. ‘De reparatie aan de schuit heeft alles opgegeten.’
‘En dan staan er toch nog vijftig gulden bij den zeilmaker te betalen,’ merkte Reinier aan.
‘Dat ziet er gek uit,’ hernam Geert, wiens laatste flaauwe hoop op hulp nu geheel verdwenen was.
‘Maar hoe komt het toch, dat gij plotseling om zooveel geld verlegen zijt?’
‘Wel, Jans, dat is voor eene schuld, waaraan gij zoo min als ik zoudt gedacht hebben.’
Zij had er wel aan gedacht, sinds jaren, en het had haar menigen bangen nacht gekost.
Baas Gaffel werd nu ook scherpzinnig en hij vroeg: ‘Gij bedoelt toch dien borgtogt niet?...’
‘Gij hebt het geraden,’ zeide Geert, die sinds lang gewenscht had, dat men het toch maar ontdekken zou.
‘Maar dan kan ik er ook nog inloopen,’ hernam de visscher, met blijkbaren schrik.
‘'t Is niet te wenschen, Kees, want naar ik merk, hebt gij het uwe ook noodig.’
Hoewel dit geen tegenspraak leed, scheen echter de kans daarom niet minder hagchelijk. Reinier, die aandachtig had geluisterd en ten volle den benarden toestand inzag, was een flinke vent, die alle soorten van gevaar, zoo te land als ter zee, onder de oogen durfde zien en vaak raad wist te schaffen.
‘Laat ons eens poolshoogte nemen, oom;’ sprak hij. ‘Vertel alles, dan kunnen wij den koers bepalen.’

{==707==} {>>pagina-aanduiding<<}

‘De klip, waar gij eenmaal op zit, valt niet meer te ontzeilen, jongens. Laat eens een visch op het droog zwemmen!’
‘Ja, maar als wij weten, waar en hoe het schip zit, dan kunnen wij eene sleepboot opsporen om weder vlot te komen.’
‘Er moest eenmaal voor zeker man borg gesteld worden: het is al, ik weet niet hoeveel jaar geleden,’ hernam Geert, ter sluiks naar zijne schoonzuster kijkende, die bekommerd voor zich zag.’ ‘Ik bood mij aan, maar daarmede was men niet tevreden: er moest nog iemand zijn. Uw vader trad toe, nadat ik eerst als voorwaarde had gesteld, dat hij geen cent zou betalen. Nu was het te dien tijde hoogst onwaarschijnlijk dat wij ooit voor die schuld aangesproken zouden worden. Werkelijk hoorden wij er geen woord van. Wat wil echter het geval. De houder van het stuk, die misschien nie eens meer wist, dat het nog bestond, sterft en zijn erfgenaam vindt het onder de papieren. Ik ben juist te Amsterdam, waar mijn hoeker op de werf ligt, en wordt eensklaps aangeklampt om te betalen. Gij kunt begrijpen, hoe vreemd ik opkeek. Het viel mij wel hard, maar ik zeide tot mij zelven: ik heb eenmaal aangenomen te betalen, dus - daar is niet aan te doen. Toch ben ik op dringend aanraden van een vriend naar een advokaat gegaan en die zeide, dat als men mij een paar maanden later had aangesproken, ik niets had behoeven te betalen, want dan zon de schuld verjaard geweest zijn. Dit was mij niet regt duidelijk, want wat in Januarij verschuldigd is, moet het ook in Maart zijn, als er in dien tijd ten minste geen betaling geschied was. Het schijnt echter, dat dan de borgtogt door de wet was vernietigd. Hoe dit zijn mogt, ik behoorde alles te voldoen en al mijn spaarpenningen werden opgeofferd. Doch er kwam nog driehonderd gulden te kort, en ik verzocht daarvoor uitstel, maar dit werd mij niet verleend. Mijn schip was reeds bezwaard met de onkosten aan reparatie, zeilen en tuigaadje - en om kort te gaan, het werd in beslag gehouden.’
‘De schuldeischer moet dan wel dringend verlegen zijn om die driehonderd gulden.
Och neen, Reinier, hij is een rijk man met een groot kantoor; maar hij zegt, dat de zaak eindelijk geheel afgedaan moet worden. Gij begrijpt dat ik genoeg tegen hem gepraat heb, maar het was alles vergeefs. Die vermogende kooplui zijn nog erger op de duiten dan onze soort.’

{==708==} {>>pagina-aanduiding<<}

‘Het is alles geen gond wat er blinkt, zeide Jans. Misschien is hij ook om geld verlegen.’
Er heerschte eene algemeene stilte. De duisternis was gevallen en men had er niet aan gedacht, de lamp te ontsteken. De vlammen van het vuur in den schoorsteen wierpen een rossen, somberen gloed op het gezelschap. De kleine Alfred hield zich stil: hij begreep de toedragt der zaak niet, maar daarentegen volkomen, dat eene ramp hen getroffen had. De toestand was zeker hoogst bedenkelijk: Geert had zijn vermogen verloren, en zijn broeder liep groot gevaar om er zijne geringe bezitting ook nog bij in te schieten. Wie niet veel heeft, kan niet veel missen. De armoede, die toch reeds met moeite buiten de deur werd gehouden, scheen nu op het punt, voor wie weet hoe lang, zijn intrek bij de goede lieden te nemen.
Voor de moeder bestond nog een bijzondere grond van droefheid en daarom peinsde zij op het middel om hulp aan te brengen. Na geruimen tijd van innerlijken strijd scheen zij tot iets besloten, dat welligt zou kunnen redden. Zij liet de tafel afnemen, wat door Reinier en Alfred in een oogenwenk geschiedde en ontstak een licht. De twee mannen zaten zwijgend hunne pijp te rooken en zochten vruchteloos eenen uitweg.
‘Er moet iets gedaan worden,’ zeide zij. ‘Morgen zal ik een brief schrijven en Reinier moet daarmede naar Amsterdam gaan. Ik heb goeden moed, dat, ofschoon het eene heele som is, die drie honderd gulden er wel zullen komen. Geert moet zijn schip terug hebben en hoe eer hoe beter naar zee gaan.’
De hoofdpersoon der familie was de moeder. Hare woorden boezemden steeds het grootste vertrouwen in, en tot hare schranderheid nam men steeds de toevlugt. Toen zij dus opwekkend sprak, verhelderde ieders gelaat, want het is eene eigenaardigheid van eenvoudige lieden, dat zij spoedig van gemoedsaandoening veranderen.
Als ware de borgtogt reeds uit de wereld, ging Geert de plannen ontwikkelen, welke hij vroeger beraamd had.
‘Wanneer ik nu weder naar zee ga, dan moet Reinier mij vergezellen,’ zeide hij. ‘Sinds mijne voorlaatste reis begin ik meer en meer te gevoelen, dat het langzamerhand voor mij tijd wordt, de groote vaart voor de jonge liefhebbers te laten.’ Als Reinier eenige togten met mij gemaakt heeft, is hij volkomen

{==709==} {>>pagina-aanduiding<<}
in staat om alleen als kapitein op te treden en dan kan hij later Alfred meenemen om de reis te maken.
De oogen van den knaap schitterden van blijdschap en ook Reinier lachte het voorstel toe.
‘Maar hoe zal ik het dan maken?’ vroeg Gaffel. ‘Ik kan toch niet alleen op de vangst uitgaan.’
‘Dat spreekt van zelf, antwoordde Geert, en daarom zal mijn matroos Jakob in uwe dienst treden. Hij is reeds drie jaar bij mij aan boord geweest, en ik heb nooit een beteren jongen gezien. Zoodra Reinier den hoeker zonder mij kan bevaren, kom ik bij u om te zamen op de vangst te gaan.
Dewijl reeds lang heimelijk de hoop gekoesterd werd, dat Geert zijne verre togten zou staken, was zijn broeder insgelijks met het voorstel zeer ingenomen. Al wat Geert bezat moest eenmaal aan hem komen, maar hoe eer deze den hoeker aan Reinier overgaf, hoe beter het voor ieder zijn zou. En ofschoon de borgtogt zijn vermogen had doen slinken, zou er toch nog een goed middel van bestaan overschieten, indien het schip behouden bleef.
De moeder was intusschen geenszins gerust gesteld door het middel, dat zij ter redding had uitgedacht. Zij stelde voor gezamenlijk het avondgebed te doen en begaf zich daarop te bed, minder dewijl zij er vast op rekende te slapen, als omdat zij ongestoord wilde peinzen.
Des anderen daags nam zij de pen op en de mannen zagen met ontzag op haar neder. Geen woord werd gewisseld, tenzij fluisterend. Toen de brief gereed was, gaf zij hem aan Reinier, die haar daarop omhelsde en de reis naar Amsterdam aanuam. Geert en Kees gingen nu ieder met een kruiwagen, met manden vol visch, naar de naastbijgelegen steden. De kleine Alfred was, tot zijn leedwezen, naar de dorpsschool gezonden. De ziekelijke vrouw bleef dus alleen achter en eerst toen kon men uit hare ontstelde trekken den staat van haar gemoed kennen.
‘Heere!,’ bad zij; ‘Gij zijt alvermogend en barmhartig, niemand heeft ooit vergeefs op U vertrouwd! Red ons uit den benarden toestand, want indien Gij de harten der medemenschen niet tot medelijden beweegt, zal een hard lot ons deel zijn. Doch, Vader, niet mijn wil, maar Uw wil geschiede!’
Kalmer dan te voren zag zij nu het onweder te gemoet, dat

{==710==} {>>pagina-aanduiding<<}
haar en de haren over het hoofd hing, en hoopte, dat de Almagtige het zou doen overdrijven.

III.

Welke huizen de zorg vaak bezoekt.

Het kantoor van Melgen & Co stond zeer gunstig bekend, niet slechts om de uitgebreide zaken, welke het dreef, als om de sinds jaren beproefde degelijkheid. Het tegenwoordige hoofd der firma was een achtenswaardig man van rijpen leeftijd, die nog met jeugdig vuur alles behartigde en door rijke ervaring geleerd was, zich niet op eene avontuurlijke baan te wagen, die, wel is waar, nu en dan eenigen tot rijkdom, maar altijd zeker zeer velen tot den ondergang voerde. Toch mogt hem die wijze gematigdheid niet waarborgen tegen de wisselingen der fortuin, want de echte koopman is bedeeld met ondernemingsgeest en stelt zich daardoor onvermijdelijk aan kansen bloot, en de geweldige jaren van algemeene schokken, welke onverbiddelijk intreden, doen vaak de hechtste huizen wankelen. Van daar, dat August van Melgen ook al eens de zwaarste inspanning had noodig gehad om zich staande te houden. De bezoekers der Beurs stonden verbaasd over den schranderen man, die aan groote gevaren het hoofd had moeten bieden, en thans meer dan ooit een schitterend standpunt innam, terwijl velen zijner voormalige gelijken gedaald of verdwenen waren.
Zijne ruime woning op de Heerengracht mogt als de uitdrukking gelden van den koopman zelven. Zij trok de aandacht door statige deftigheid, die, van alle wuftheid vrij, den stempel draagt eener innerlijke waarde, die al het opgesmukte en oogverblindende der gelukzoekers ontberen kan. Eenige treden afwaarts, leidden van de straat naar het groote kantoor, waar de klerken zaten, en van daar kwam men, langs een binnentrap in het kabinet, waar van Melgen gemeenlijk toefde met zijn zoon en, zoo hij hoopte, toekomstigen opvolger.
Hij was thans alleen. Zijn door grijs haar omgeven blozend gelaat met heldere, donkere oogen, maakte een aangenamen indruk. Op het oogenblik echter, dat wij binnen treden, zetelt niet de gewone kalmte in zijne trekken. Blijkbaar onrustig doorloopt hij eenige brieven en vervalt dan in eene overpeinzing,

{==711==} {>>pagina-aanduiding<<}
welke denkelijk eene nauwkeurige berekening van den algemeenen toestand zijner zaken tot onderwerp heeft.
Terwijl hij nog met de hand onder het hoofd zit en in die papieren tuurt, wier inhoud hij schier van buiten kent, treedt een jongman van vijf-en-twintig jaar binnen. Eene ranke gestalte spreidt de lenige vlugheid ten toon, welke het kenmerk is van gezondheid en kracht. Een flink open gelaat boezemt vertrouwen in; het schitterende oog onder het breede voorhoofd verraadt schranderheid; de scherp geteekende mond vastberadenheid.
Van Melgen is plotseling een ander persoon. Rustige ernst, als van iemand, die zonder kommer zijne belangen verzorgt, zetelt in een oogwenk op zijne wangen, en niemand zou vermoed hebben, dat zoo even welligt sombere gedachten hem kwelden. Hij beantwoordt den groet des binnengetredenen en vraagt daarop als ter loops: ‘Reeds aan het wandelen geweest, Alexander?’
‘Ik was zeer verlangend om den uitslag der onderneming van Hugens te vernemen, papa.’
‘O, zoo!’ luidt het losse antwoord, ofschoon van Melgen zich met moeite wederhouden heeft, zelf berigten te gaan inwinnen.
Het scheen dat Alexander op meer belangstelling had gerekend, om voort te gaan, want dewijl hij eene ongunstige tijding had, was hij er liever naar gevraagd. Doch hij achtte zich desniettemin verpligt te spreken en stelde zich slechts voor, dat zijn vader zich minder om de toedragt bekreunde.
‘Het schijnt dat die zaak misloopt, hernam hij. Men beweert ten minste dat Hugens in Engeland zit.’
Van Melgen, hoe ook gewoon zich zelven in bedwang te houden, kon zijne ontroering niet verbergen.
‘Dus....hij zal de verantwoordelijke belanghebbenden te Amsterdam in den steek laten?...’
‘En wij zijn een hunner?..,.’ vroeg Alexander, haperend, want zijn vader had onwillekeurig gesidderd.
‘Helaas, ja!’ zeide deze, en deed geen moeite om te verbergen, hoe zwaar hem die slag viel.
Alexander was uit het veld geslagen, want nooit nog had hij zijn vader zoo ontsteld gezien. Deze trok aan een schelkoord.
‘Wie er ook kome, ik heb belet,’ zeide hij tot den binnengetreden klerk, en sloot daarop de deur.
‘Alexander,’ hernam hij en plaatste zich tegenover hem

{==712==} {>>pagina-aanduiding<<}
aan eene tafel; ‘ik moet u eenige inlichtingen geven. Het is u bekend, dat de firma in de laatste maanden beduidende verliezen heeft geleden; doch gij hebt, gelijk iedereen, gemeend, dat hieruit geen groote ongelegenheid kon voortspruiten. Intusschen heb ik, reeds sinds geruimen tijd, alle krachten moeten inspannen om eene staking der betalingen te voorkomen. Mijne laatste hoop was gevestigd op de onderneming, waarvan Hugens directeur is; zij kon aanzienlijke winsten afwerpen en daardoor onze kas herstellen. Door dat zij met ontzettende verliezen dreigt, geloof ik, dat het laatste uur voor dit huis geslagen is. Voor het geval, dat die ramp mogt treffen, heb ik naar redmiddelen uitgezien, maar die niet gevonden. De som, welke vereischt zal worden, is te hoog.’
‘Maar ik dacht, dat de Maria Louisa ons aanmerkelijke voordeelen zon bezorgen.’
‘Indien dat schip eene gelukkige reis maakt, zal het ons zeker zeer te stade komen, maar het is verre van voldoende te zijn.’
‘Het wegblijven van Hugens is in allen gevalle slechts een gerucht. Misschien keert hij zeer spoedig terug.’
‘Reken daar niet op. Ik heb juist eenige brieven ontvangen, welke mij met zekerheid doen voorspellen, dat hij zal wegblijven.’
‘Dat is een netelig geval;’ zeide de jongeling, die te goed wist, dat zijn vader niet dan in den uitersten nood aldus sprak.
‘Ons huis heeft drie-en-zeventig jaar met eere bestaan....en nu dreigt het in te storten.’
Het gelaat van den ouden koopman drukte duidelijk uit, hoe pijnigend hem die gedachte was.
‘Er zal geen tijd zijn om eene gunstige wending van fortuin af te wachten? Andere zaken kunnen uitnemend slagen.’
‘Gedurende eenige maanden nog kan de val vertraagd worden, maar in dien tijd zijn de overige zaken niet afgedaan,’
Alexander bleef peinzen, maar het was hem niet mogelijk een uitweg op te sporen. Van Melgen wierp tusschenbeiden een vorschenden blik op hem, als koesterde hij de hoop, dat zijn zoon met het redmiddel voor den dag zou komen. Toen deze echter bleef zwijgen en de pijnlijke minuten, hoe traag ook voortkruipende, reeds tot een kwartier uurs waren aangegroeid, besloot hij te beproeven, den jongeling eene hulp te doen uitdenken.
‘Het zal wel overtollig zijn te zeggen, dat noch mama noch iemand anders den toestand behoeft te kennen.’

{==713==} {>>pagina-aanduiding<<}

‘Natuurlijk, papa. Zij zouden toch geen hulp kunnen aanbrengen; en derhalve slechts noodeloos in angst zitten.’
‘Sinds een paar weken heb ik een plan gevormd, dat uwe toekomst ten minste verzekeren kan.’
‘Ik zal het gaarne vernemen, papa,’ zeide Alexander, die gevoelde dat deze belangstelling aangenaam zon zijn.
‘Ofschoon niet ligt zal beweerd worden, dat ik reeds te oud ben om zaken te drijven, heb ik toch den leeftijd, waarin het veroorloofd is rust te nemen. Ik kon dus de firma aan u overdoen, en niemand zal het u euvel duiden, indien gij eenige ondernemingen staakt, welke ik fatsoenshalve verpligt ben aan te houden, doch die meer zorg dan winst geven. Daardoor worden kapitalen beschikbaar, waarmede de te-korten gedekt worden.’
‘Het spijt mij zeer, dat er noodzakelijkheid voor u bestaat om uit het kantoor te treden.’
‘Maar gij begrijpt, dat ik u niet zonder hulp zal laten, en gij alleen voor de wereld het hoofd zijt.’
‘Daar reken ik stellig op; maar desniettemin had ik gewenscht u nog jaren in voorspoed het beheer te zien voeren.’
‘Uw goed hart verheugt mij - als altijd....Intusschen moeten wij ons onderwerpen aan het onvermijdelijke.’
‘En zal het voldoende zijn, om staande te blijven, dat ik u vervang?
Neen er moet meer geschieden. Nooit hebt gij beter gelegenheid om een goed huwelijk te sluiten, dan als hoofd van een handelshuis. Indien toevallig uwe kenze viel op een rijk meisje, zoudt gij ongetwijfeld eene schoone toekomst te gemoet gaan. Het ligt volstrekt niet in mijn plan, u te nopen, uitsluitend om het geld te trouwen, maar toch behoor ik er uwe aandacht op te vestigen, dat zoo iets meer dan wenschelijk zou zijn.’
‘Ik besef ten volle dat er niet aan gedacht behoeft te worden om eene vrouw zonder middelen te nemen.
En wanneer gij er in slaagt, een vermogend meisje te vinden, wier genegenheid u dierbaar is, dan zou het nog noodzakelijk zijn, dat gij een compagnon naamt, die over een beduidend kapitaal beschikt. Wij hebben groote, dringende behoefte aan gereed geld.’
‘Ik vrees, dat het zeer moeijelijk zal vallen, zoo iemand te vinden. De eenige, die veel geld beschikbaar heeft, is Nicolaas er Laan.’

{==714==} {>>pagina-aanduiding<<}

Alexander had niet ligt een naam kunnen noemen, die zijnen vader welgevalliger ware geweest.
‘Zou hij wel lust in den handel hebben? Tot heden was zijn leven gansch niet bedrijvig.’
‘Als onze compagnon zou hij het hoofdbrekende werk gaarne aan ons overlaten, en dit zouden wij juist wenschen.’
‘Zonder twijfel. Maar hoe komt juist hij u in de gedachte; spreekt hij er ooit over?’
‘Om u de waarheid te zeggen, gaat het denkbeeld geheel van mij uit, en, om dit duidelijk te maken, moet ik u nog iets anders mededeelen. Nicolaas houdt het geenszins verborgen, dat Emma een diepen indruk op hem heeft gemaakt, en het zou mij geenszins verwonderen, indien hij reeds het plan had gevormd, hare hand te vragen. In dat geval, is het zeker, dat hij de gewenschte coupagnon zal worden, want hij wil zijne beschikbare gelden gaarne plaatsen.’
‘Niets zou mij aangenamer zijn, en indien dit geschiedde, zouden wij gered zijn. Maar nu koester ik de ernstige vrees, dat er zich eene hinderpaal zal opdoen. Gij weet, dat ik nooit heb getracht, eenigen invloed uit te oefenen op het gevoel van Emma of u, tenzij dat hiertoe eene onverwegende reden mogt bestaan. Daarom heb ik niet belet, dat zij met Walter Hovers in aanraking kwam. Hij is een hoogst fatsoenlijk jongman en wijlen zijn achtenswaardige vader was vele jaren mijn vriend. Maar ik sloeg natuurlijk met groote bezorgdheid de blijkbare genegenheid der jongelieden voor elkander gade, dewijl zijn vermogen onbeduidend is. Thans behooren wij te vragen: of zij hem reeds zoo zeer bemint, dat Nicolaas eén vruchteloos aanzoek zou doen?’
‘Och, papa, die liefde, zoo zij al bestaat, zal toch niet krachtig genoeg zijn om eene schitterende partij, als Nicolaas, af te wijzen. De meisjes weten te goed, hoeveel het geld waard is, om niet hoogst ingenomen te zijn met den bezitter; ook verliezen zij niet uit het oog, dat een echtgenoot aan wal ver te verkiezen is boven een op zee. In allen gevalle, er heeft nog geene verloving plaats gegrepen, zoodat Emma nog geheel en al vrij is.’
‘Ik hoop, dat gij gelijk hebt; maar ben er toch niet gerust op. Viel het tegen, dan waren wij verloren, want een afgewezen minnaar zou geen lust hebben compagnon van den broe-
{==715==} {>>pagina-aanduiding<<}
der te worden. Daarom ware het wenschelijk, dat hij onze vennoot werd vóór hij eenig aanzoek deed.’
‘Hij verwacht mij heden, en zoo gij het goedvindt, zal ik hem mededeelen, dat gij mij het kantoor eerlang zult overdragen, en ik hem dan als deelgenoot wensch.’
‘Dat was juist mijne bedoeling. Het is goed, dat mijn plan, om uit de zaken te gaan, een weinig ruchtbaar wordt.’

IV.

Jonge lieden, die geheimen hebben. Waarom Florence een zonderlingen bezoeker ontving.

In een prachtig huis op de Keizersgracht woonden twee personen, die algemeen als gelukkig geroemd werden, dewijl zij alles bezaten, wat jeugd en rijkdom kunnen verschaffen. Nicolaas Ter Laan en zijne zuster Floreuce waren de laatst overgeblevene telgen van eene weleer talrijke familie. Al het geld, dat onder velen was verdeeld geweest, had zich ten laatste in hunne handen vereenigd. Beider karakter had er toe bijgedragen om hun vele vrienden te verwerven en men was in gespannen verwachting naar het oogenblik, dat de vijf-en-twintig jarige Nicolaas zich eene vrouw zou kiezen. Overvloedig werd hem de gelegenheid geschonken met huwbare dames kennis te maken, en het vereischte veel beleid voor hem, om op bals en gezelschappen niet te doen vermoeden, welke schoone hij de voorkeur gaf; want zoodra hij met de eene wat meer sprak dan met de andere werden daaruit dadelijk gevolgtrekkingen gemaakt. Hij begreep dit volkomen en dewijl hij werkelijk reeds het oog op eene dame gevestigd had, wilde hij zooveel mogelijk verhoeden, dat hij bij anderen eene hoop wekte, welke slechts tot teleurstelling kon leiden. Nu was het iets eigenaardigs, dat juist degene, die hij heimelijk beminde, het minst met hem gesproken had en er niets van vermoedde. Nicolaas beminde en was daardoor vreesachtig; zoo los en ongedwongen als hij met twintig andere jonkvrouwen omging, zoo linksch en schuchter was hij tegenover de uitverkorene. Toch had hij er in de laatste dagen ernstig aan gedacht, pogingen in het werk te gaan stellen om hare hand te verwerven.
Overtollig te zeggen, dat de heeren zich om Florence verdrongen. Met leede oogen en kwalijk verholen jaloerschheid zagen

{==716==} {>>pagina-aanduiding<<}
zij het, wanneér het lieve, opgernimde meisje het geringste blijk van ingenomenheid aan een hunner mededingers gaf. Het mogt verwondering wekken, dat nog geen ridder was uitgetogen, om den schoonen en kostbaren buit te bemagtigen; maar ieder was bevreesd, zich aan eene nederlaag bloot te stellen. Men mogt niet roekeloos te werk gaan en het zou eene onvergefelijke dwaasheid zijn het kruid te verschieten vóór het tijd was. Maar de bevallige vogel kwam niet onder het schot. Florence was vriendelijk jegens iedereen. Soms was een jonker opgetogen over hare minzaamheid en dacht, dat zij duidelijk bewees hem te willen begunstigen; maar een paar dagen later, juist wanneer het plan ernstig overwogen was, om eene bres in haar hart te schieten, ontwaarde de rampzalige lief hebber, tot zijn niet geringen schrik, dat zij buitengemeen ingenomen was met de geestige zetten van iemand, dien de teleurgestelde voor den meest zouteloozen en onuitstaanbaren potsenmaker hield. Florence was drie-en-twintig en dewijl zij zeer wel besefte, dat het slechts van haar afhing om te huwen, maakte zij daar volstrekt geen haast mede. Hadde zij in het geval verkeerd van zoovelen harer zusteren, die verlangend uitzien naar het oogenblik, dat zij zich aan den huiselijken dwang kunnen onttrekken en voor wie het weinig aanlokkelijk verschiet van ongehuwd te blijven, openligt, voorzeker, zij zou sinds lang hebben doen bespeuren, welke aanbidder zich niet vergeefs zou aanmelden. Maar zij was meesteres in haar huis - ofschoon niet meer in haar hart. Ja, ofschoon zij het zich zelve in langen tijd niet bekend had, toch moest zij eenmaal toegeven, dat één haar geboeid hield Wat was toch die geheimzinnige magt, welke haar reeds terstond bij het ontwaken in tegenwoordigheid van dien eenigen voerde, haar hem en hem uitsluitend deed zoeken, zoodra zij in gezelschap verscheen, haar met stille vreugde vervulde, zoodra hij slechts den blik op haar wierp? Florence, dat
was de liefde, waaraan gij kort te voren niet geloofd, die gij niet begeerd hadt, en die gij thans voor al uw geld niet zoudt willen missen.
Dikwijls had zij zich afgevraagd, of hij aan haar dacht? Steeds vervulde het haar met grievend leedwezen, wanneer zij hem met een ander meisje in drukke woordenwisseling zag. Eens was zij, tot ieders verbazing, terstond na hare aankomst van eene soirée vertrokken, dewijl zij er stellig op gerekend had, hém te zien, en vernam, dat hij des ochtends uit de stad gegaan

{==717==} {>>pagina-aanduiding<<}
was. Zoo ondervond Florence, dat zij de speelbal van haar eigen gevoel was, en toch moest zij alle krachten inspannen om dit te verbergen. De wereld moest de gevangene in het genot eener onbeperkte vrijheid wanen.
Zij stond met haren broeder aan het raam, dat op den tuin uitzigt had. Hare middelbare gestalte was goed geëvenredigd en in een zeer eenvoudig kleedje gehuld. Eenige blonde krullen vielen op hare schouders en omgaven het zacht blozend gelaat, waarin vriendelijke, blauwe oogen onder fraaije wenkbrauwen schitterden. Florence had iets zoo innemends over zich, dat zij, ook zonder rijk te zijn, zou geboeid hebben.
Nicolaas, met zijn donker oog en breed voorhoofd, scheen ouder dan hij was. Er lag iets peinzends in zijne trekken, en ofschoon zijn mond zich gaarne tot een gullen lach ontplooide, was daartoe toch altijd eene opwekking noodig. Geenszins echter belette hem dit, een gunstigen indruk te maken: integendeel, het meer ernstige van zijn uiterlijk deed met zeker ontzag tot hem opzien, terwijl zijne natuurlijke goedhartigheid dan zooveel te streelender was voor degenen, die met hem in aanraking kwamen. Men achtte hem als schrander en welwillend.
‘Gij zijt van daag niet opgeruimd, Florence; ik zou in uwe plaats een weinig gaan wandelen.’
‘Daar gaat het toch niet mede over, sprak zij, een weinig lusteloos en zwaarmoedig.’
‘Maar wat scheelt er toch aan? Gij hebt dat tegenwoordig meer,...’
‘Ik ben heel wel; maar de eene dag is de andere niet. Gij zijt ook niet altijd de zelfde.’
‘Nu ben ik nog even wijs. Wilt gij wel gelooven, dat ik soms ongerust over u ben?’
‘Overbodige zorg, Nicolaas. Ik ben zoo gezond, dunkt mij, als iemand slechts zijn kan.’
‘Ja, maar het scheen mij toe, dat er iets anders haperde. Zijt gij wel gelukkig?’
‘O, Nico!’ riep zij met een gedwongen lach. ‘Als ik het niet was, wie moest het dan zijn? Ik heb alles wat ik begeer.’
Haar broeder zweeg, maar dacht, dat er nog wel een wensch kon zijn, wier vervulling lang uitbleef.
‘Het slaat daar half elf, hernam hij, na een poos; nu moet ik voort.’

{==718==} {>>pagina-aanduiding<<}

‘Gij komt toch zeker te huis kofflj drinken? want anders ga ik ook uit.’
‘Ik ben stellig tegen één uur te huis, want ik wacht Alexander van Melgen.’
Het ontging Nicolaas niet, dat er plotseling een blos op het gelaat zijner zuster verscheen. Zij sprak echter geen woord, en hij verliet het vertrek. Naanwelijks had Florence gehoord, dat de buitendeur digt viel, of zij ging haastig naar hare kamer. Toen zij een half uur later van daar terugkeerde, waren hare lokken met keurige zorg opgemaakt en een fraai blaauw zijden kleed had het eenvoudige morgengewaad vervangen, terwijl kostbare kanten mouwen gelegenheid gaven om hare blanke armen en de gouden braceletten te bewonderen.
Bijna met klokslag van elf uur trad Emma van Melgen binnen en zeide:
‘Hoe weinig tijd ik van morgen ook had, dreef de nieuwsgierigheid mij toch hierheen, om te weten wat gij te zeggen had.’
‘Schoone belangstelling in mijn lot! Zonder mijn briefje zoudt gij u volstrekt niet om mij bekommerd hebben.’
‘Integendeel, lieve Flore, ik was voornemens u zoo spoedig mogelijk te bezoeken, ofschoon ik tamelijk zeker was, dat gij welvarend waart.’
‘Emma, gij weet wel wat het spreekwoord zegt: vertrouw nimmer den schijn, want gij zoudt bedrogen zijn.’
‘Indien ik daarnit moet begrijpen, dat gij in ourustbarenden toestand verkeert, zal ik toch nadere bevestiging behoeven.’
‘Allerbeste vriendin, hoe kalm de oppervlakte ook zij, inwendig kan veel kommer wonen.’
‘De beeldspraak is voortreffelijk, vooral wijl uw keurig uitterlijk nog aan opgeruimdheid doet denken,’
‘Vindt gij werkelijk, dat deze japon mij goed kleedt? Ik heb ze nog slechts eens gedragen.’
‘Blaauw staat u, als alle blonde meisjes, uitmuntend, en ik ben weer jaloersch op uw smaak.’
‘Wacht gij een wederkeerig compliment van mij?’ vroeg Florence lagchende, terwijl het haar toch streelde, dat zij er goed uitzag.
‘Natuurlijk! riep Emma, schalksch. Gij zijt verpligt mijn uitgekozen kleed te bewonderen.’
Het was een katoenen kleedje, dat zij droeg, reeds een weinig oud, maar zij was daarom niet minder bevallig.

{==719==} {>>pagina-aanduiding<<}

‘Ha, schoone asschepoetster! gij herinnert ons altijd aan de spreuk: beauty needs no ornament!’
‘Gij zijt van daag rijk in spreuken, Florence, en ik word daardoor nog jaloerscher. Maar nu het doel uwer uitnoodiging.’
‘Wel, ik moest u eene aardigheid mededeelen. Gij herinnert u, dat ik wel eens plagt te vertellen, hoe ik eenige jaren geleden aan het strand een avontuur heb gehad. Ik was van mijn gezelschap afgedwaald om schelpen te zoeken, had er niet op gelet, dat de lucht betrok en was derhalve plotseling door een zondvloed van regen en hagel, gepaard aan zware duisternis overvallen, zoodat ik niet wist, waarheen mij te wenden. In mijn vijftienjarigen angst begon ik te schreijen, poogde met handen en voeten tegen den glibberigen dijk te klauteren en was vreeselijk bang, dat de telkens hooger stijgende en nader dringeude vloed mij zoude aangrijpen en met zich sleuren. Er verscheen eene vrouw op den dijk, die mij sukkelen zag, ijlings naar beneden liep en mij, als ware ik een klein wicht, opnam en naar boven droeg, waar haar forsche zoon toeschoot om mij over te nemen, en de half versufte, druipnatte schelpenzoekster naar de digt bij gelegene woning bragt. Ik werd daar door die goede vrouw uitnemend verzorgd en van andere kleederen voorzien, zoodat ik weldra in een visschersmeisje herschapen was, wat ik zeer romantisch vond. Haar zoon was in weerwil van het gruwelijke weder papa en het overige gezelschap gaan zoeken, dat op een geheel ander punt van het strand in radeloosheid mijn spoor trachtte te vinden, en buiten zich zelf van vreugde was bij het berigt, dat ik mij in veiligheid bevond. Aan de brave vrouw en haren zoon werd eene groote belooning aangeboden, maar beiden bedankten hiervoor met eene waardigheid, welke ons inderdaad ontzag inboezemde. Wij meenden altijd, dat menschen van dien stand op niets hoogeren prijs stellen, dan op eene ronde som. Later heb ik haar nog een paar maal bezocht, waarover zij steeds zeer verheugd was, en telkens gezegd, dat, zoo ik ooit iets voor haar kon doen, zij mij zeer gelukkig zou maken, indien zij aan mijne woning te Amsterdam verscheen.’
‘En nu is die merkwaardige visscheres opgedaagd! Ik ben benieuwd haar te zien.’
‘Mis geraden, vlugge Emma! Niet zij is gekomen, maar wel haar zoon, die gisteren een brief bragt.’

{==720==} {>>pagina-aanduiding<<}

‘Dat is nog belangrijker, Florence! Want nu zie ik eene bruiloft met keur van oesters en kreeften te gemoet.’
‘Daar heb ik sinds lang heimelijk op gerekend. Reinier zal mijn hart en hand verwerven. Lees den brief maar!’
Emma nam het papier en weldra kwam eene ernstige trek in haar gelaat. Want niet slechts trof het haar gevoelig hart, dat eene arme zieke vrouw op de meest bescheidene wijze, voor haar gezin en schoonbroeder, iets ter leen vroeg, maar vooral, dat de hoeker van Geert Gaffel in beslag genomen was. Toevallig had zij van haren broeder vernomen, dat hij dit schip wegens schuld zou verkoopen. Zij hield zich overtuigd, dat het haar slechts een woord behoefde te kosten om terstond dat beslag te doen opheffen. Florence ontwaarde Emma's ontroering, maar schreef de oorzaak alleen aan gewoon medelijden toe.
‘Ik zal die goede menschen terstond helpen,’ zeide zij; ‘ik heb reeds drichonderd gulden in een papier gedaan.’
‘Dat verheugt mij zeer, en ik kon niet anders van u verwachten,’ sprak Emma, die bij zich zelve besloot, haren broeder de schuld te doen kwijtschelden, opdat de familie Gaffel het geld van Florence zou erlangen voor eigen onderhoud, zonder daarvan een penning af te staan.
‘Het spreekt van zelf, dat ik niet leen, maar schenk, hernam mejnfvrouw Ter Laan.’
De bediende kwam berigten, dat ‘die man van gisteren’ er was, en Florence beval, hem terstond binnen te laten. De forsche Reinier was vrij onthutst toen hij in de prachtige kamer voor de deftige jonge dames kwam en bleek zich geheel onwaardig te achten om zijne laarzen op het tapijt te zetten. Daarom poogde hij op de teenen te loopen, en daar hem dit slecht gelukte, geraaakte hij nog meer in verlegenheid, zoodat de meisjes de grootste moeite hadden om niet in lagchen uit te barsten. In weerwil van Florences vriendelijke uitnoodiging kon hij het niet van zich verkrijgen, om op de blaauw fluweelen sofa te gaan zitten, en daarom verklaarde hij, dat het hem gemakkelijker viel, te blijven staan.
‘Het is reeds verscheidene jaren geleden, dat wij elkander gezien hebben, Reinier.
Ja, jufvrouw!’ antwoordde hij, ‘zijne ruige muts in de handen knijpende, alsof hij daar de woorden uit moest wringen. ‘De jufvrouw is groot geworden....’

{==721==} {>>pagina-aanduiding<<}

‘Gij wint het toch nog,’ zeide Florence, lagchende. ‘En uwe goede moeder is ziekelijk?’
‘Ja, jnfvrouw, en de hoeker ligt aan de ketting. Als die maar los komt, zal moeder ook wel weêr vlot raken.
Hoe zoo? vroeg Florence, ‘die niet begreep welke genezende kracht in het aangehouden vaartuig kon liggen.’
‘Wel, jufvrouw, dan ga ik er op varen, en zullen wij het dus ruim genoeg hebben, om doctor en apotheker te betalen.’
‘Dat doet mij genoegen. Bedank uwe moeder wel, dat zij zoo vriendelijk is geweest, aan mij te denken. Hier is het vereischte geld, en daar ik dit sinds lang verschuldigd ben, kan er geen sprake van zijn, dat gij ooit een cent terug brengt. Groet uwe moeder regt hartelijk en zeg haar, dat, mogt zij weder in verlegenheid geraken, zij mij zeer zal verpligten met daarvan dadelijk kennis te geven, opdat ik haar helpe.’
Reinier kon naanwelijks zijne ooren en zijne oogen vertrouwen, toen hem met die woorden het pakje bankpapieren werd overgereikt. Hij stelde vruchtelooze pogingen in het werk om eene behoorlijke dankbetuiging te uiten, waartoe hem eerst de regte woorden te binnen schoten, toen hij weder op straat was. Hij hield het geld stijf in de hand geklemd in zijn broekzak, als ware hij bang, dat het weg zon loopen.
‘Men kan aan dien flinken, eenvoudigen jongen zien, dat zijne familie waardig is geholpen te worden.’
‘Ja, lieve Emma, het is inderdaad een onwaardeerbaar genot, wanneer men zulke brave menschen kan helpen. Ik dank God uit den grond van mijn hart, dat mij hiertoe de gelegenheid geschonken is. Nu moet ik u nog zeggen, dat zijne moeder eigenlijk niet zoo'n alledaagsche visschersvrouw is, als men alligt zou denken. Uit enkele woorden heb ik opgemaakt, dat zij van betere afkomst is. Haar zelve durfde ik daarnaar natuurlijk niet vragen, maar van eene dienstbare vernam ik, dat de tegenwoordige vrouw Gaffel, tegen den zin harer familie, met een loods trouwde, die later een gewone visscher werd.’
Er werd nog eenigen tijd gesproken, doch toen het half één sloeg stond Emma op. Zij bood standvastig weerstand aan het dringende verzoek van Florence om toch te blijven. Zij had haar woord elders gegeven en vertrok tot groote teleurstelling harer vriendin. Zij zou wel gaarne gebleven zijn, maar een pligt rustte op haar: zij moest de eenzame mevrouw Hovers

{==722==} {>>pagina-aanduiding<<}
gaan troosten. Onder weg viel het haar in, hoe verwonderlijk het toch was, dat Florence haar alleen zoo dringend tot zich genoodigd had, om haar getuige te doen zijn van het onderhoud met Reinier. De vriendin was volstrekt niet gewoon, met hare weldaden te pronken - dus waarom haar geroepen? Inderdaad, Florence had niet willen pralen met hare goede werken, maar wel een ander doel beoogd, dat, door Emma's vertrek, in duigen viel. In plaats van Emma in zekeren zin voor zich te gebruiken, was Florence zelve, zonder het te weten, een werktuig geweest, en wel in de hand der Voorzienigheid. Zij had Emma doen kennis nemen van eene omstandigheid, waaruit voor deze de gewigtigste gevolgen moesten voortvloeien. De mensch is nooit iets anders, dan hetgeen God wil, dat hij zij.

V.

Jonge lieden, die elkander betrappen. Hoe Nicolaas een wysgeerigen vriend ontving.

‘Is Emma hier geweest?’ vroeg Nicolaas, toen hij te huis kwam, eenigzins misnoegd.
‘Ja,’ zeide Florence; ‘en ik heb nog gepoogd, haar hier te houden, maar zij had haar woord elders gegeven.’
‘Ik vind het vreemd van u, dat gij mij niet eens gezegd hebt dat zij zou komen.’
‘Kon ik weten, dat gij daarin een bijzonder belang steldet? En bovendien, gij moest immers noodzakelijk uit!’
Ter Laan wilde niet bekennen, hoe aangenaam het hem geweest zou zijn, Emma te ontmoeten.
‘Beleefdheid gaat vóór alles,’ hernam hij, ‘Ik zou mijne boodschap uitgesteld hebben, want Emma zal natuurlijk stellig geloofd hebben, dat gij mij haar bezoek hadt medegedeeld en het moet haar onheusch voorgekomen zijn, dat ik mij uit de voeten gemaakt had.’
‘Och, ik durf wedden, dat zij niet eens aan u gedacht heeft,’ hernam Florence, spottend.
Deze woorden kwetsten hem meer, dan zij vermoeden kon, en heimelijk scherp hernam hij:
‘Als mij een vriend komt bezoeken, zult gij het ook niet meer weten. Gij moet er wel groot belang bij gehad hebben, dat gij Emma in stilte hierheen geroepen hebt.’

{==723==} {>>pagina-aanduiding<<}

Zonder het te weten, had Nicolaas juist geraden. Florence had niet willen weten, dat zij Emma genoodigd had, dewijl ze daarbij slechts een voorwendsel bezigde, om haar bij zich te hebben, en daardoor de bekendschap met de familie Van Melgen te doen toenemen.
‘Kom, Nico!’ zeide zij, vergoedend; ‘wees maar niet boos. Ik deed het zonder opzet.’
‘Ik ben niet boos, maar vind het slechts onaangenaam, dat iemand mij van onbeleefdheid kan verdenken.’
Florence meende, dat er toch een bijzondere reden moest bestaan, om haren broeder zoo angstvallig te maken, dat Emma hem niet van onhoffelijkheid zou verdenken. Een licht ging haar op. Plotseling kwamen haar verscheidene kleine omstandigheden voor den geest, en zij hield het voor uitgemaakt, dat Nicolaas Emma beminde. Hij had intusschen den blik op de kleeding zijner zuster geslagen en zeide, vrij argeloos:
‘Ik hoop toch, dat gij te huis koffij blijft drinken? Van Melgen zal terstond hier zijn.’
‘Hoe kan het in u opkomen, dat ik uit zou gaan?’ vroeg zij, verwonderd.
‘Wel, mij dunkt, dat gij er voor gekleed zijt....of is dat, dewijl Alexander gewacht wordt?’
‘Het is ter uwer eere. Ik dien toch te toonen, hoe uwe vrienden hier op prijs gesteld worden?’
Dit antwoord klonk wel bevredigend, maar de schrandere Florence had toch niet kunnen beletten, dat eene donkere blos zich over haar gelaat verspreid had. Nu begon ook Nicolaas eensklaps na te denken en hij hield zich overtuigd, dat Florence Alexander lief had.
Beiden zwegen, en het was hun aangenaam, dat de schel overging. Weldra stond van Melgen voor hen, die, met zijne gewone welbespraaktheid, spoedig een levendigen, opgeruimden toon aan de ontbijttafel deed heerschen. Het trok bijzonder zijne aandacht, dat mejufvrouw Ter Laan de oogen niet van hem afwendde, terwijl hij sprak, en zich in alles zoo ijverig en voorkomend betoonde, steeds zoo volkomen instemde met al hetgeen hij opperde, dat bij hem de overweging rees, of niet zij de gewenschte, bevallige en vermogende vrouw zou kunnen zijn, waarover zijn vader des ochtends gesproken had. Dit maakte hem een weinig peinzend, zoodat Nicolaas zeide:

{==724==} {>>pagina-aanduiding<<}

‘Van Melgen brengt zich de zaken te binnen, en dewijl die voor eene dame vervelend zijn, zullen wij die boven gaan bespreken.’
Alexander en Florence waren liever nog te zamen gebleven, maar zeiden dit natuurlijk niet.
‘Uwe ontvangst is zoo aangenaam, jufvrouw Florence, dat gij het u zelve te wijten hebt, indien ik weder heel spoedig terugkom.’
‘Uw gezelschap geeft zooveel genoegen, mijnheer, dat gij ons dwingt er met verlangen naar uit te zien.’
Het gebeurt zelden, dat complimenten de waarheid bevatten, gelijk thans.
‘Gij brengt waarachtig het hoofd mijner zuster op hol!’ zeide Nicolaas, toen men in zijne kamer zat.
‘Indien gij het tegenovergestelde zeidet, zoudt gij misschien der waarheid meer nabij komen.’
‘Wel, misschien is het allebei waar, en betoovert gij elkander!’
‘Och, men kan wel zijne eigene gevoelens kennen, maar bijna onmogelijk die van anderen.’
‘Ten minste, wanneer die anderen jonge meisjes zijn, wispelturige schepselen, Alexander!’
‘Ik zal mij wel wachten, dit van uwe zuster te beweren. Maar anders, in het algemeen, hebt gij gelijk.’
‘Wat houdt gij voor het beste middel om aan een meisje te behagen?’
‘Wel, vraag dat aan uwe zuster. Zij zal het u zeker kunnen zeggen.’
‘Dat is nog zoo stellig niet: wat haar behaagt, zou welligt bij eene harer vriendinnen verkeerd opgenomen worden.’
‘Dus gij doet mij de eer aan van te gelooven, dat ik een passe-partout bezit om alle meisjesharten te openen?’
Alexander besefte zeer goed, dat zijn vriend van hem wenschte te vernemen, hoe hij Emma het best kon innemen; maar vond het niet geraden, te laten blijken, dat hij Nicolaas gaarne tot schoonbroeder zou hebben. Toen zij beiden van hunne lachbui bekomen waren, hernam van Melgen:
‘Ik weet wel, dat gij mij niet voor een wonderdoctor of toovenaar houdt, die in het benijdenswaardig bezit is van een middel om alle schoonen te behagen. Zoo gij wilt hooren wat ik in het algemeen denk, dan is mijn gevoelen, dat wij eene

{==725==} {>>pagina-aanduiding<<}
vrouw aan ons hechten, door haar meerdere te zijn. Gij moet haar in iets overtreffen, bij voorbeeld in verstand, rang en vooral - in vermogen. Even als de vrouw ons in den regel aantrekt door hare bevalligheid, dewijl zij in de wereld gekomen is om door hare schoonheid te behagen en te beheerschen, zoo lokken wij door onze kracht, dewijl wij geboren zijn om de hinderpalen te vernielen en meesters der aarde te zijn. De vrouw is er fier op, indien zij een man kluistert, die in andere opzigten boven haar staat. Nu versta ik onder kracht niet juist een paar stevige vuisten, maar, zooals ik reeds zeide, een helderen geest, een wapenschild en, bovenal: een welgevulden buidel. Dewijl gij al de opgenoemde zaken te gelijk bezit, zijt gij een gelukskind, dat uit de fijnste bloemen naar welgevallen kan kiezen.’
‘Van een grooten geest, dien gij mij toedicht, heb ik tot heden weinig bespeurd; of het wapentje, dat ik op mijne brieven stempel, eene pijp tabak waard is, moet ik betwijfelen. Nu blijft de geldzak over, en, bij gebrek aan beter, zal ik dus daarmede storm moeten loopen. Ik vrees, dat hij mij weinig zal baten.’
‘Voor geld is alles te koop - zelfs de meest ligtzinnige schoone. Op dat punt zijn de vrouwen eenstemmig: in hare goedheid nemen zij het niet kwalijk, dat iemand een domme ezel, een kwast, een zwierbol is, wanneer die kleine onhebbelijkheden maar worden opgewogen door eene alvermogende beurs.’
‘Verfoeilijke lasteraar!’ riep Nicolaas, lagchende. ‘Ik zal u bij alle dames aanklagen.’
‘En zij zullen mij veroordeelen niet dewijl ik onwaarheid sprak, maar dewijl ik de waarheid ontdekt heb en durf openbaren. Wat wilt gij, waarde vriend? wij zijn kinderen onzer stoffelijke eeuw. Tegenwoordig verlaten wij naauwelijks de wieg, of de magt van het geld, zijn ontzagchelijke invloed, wordt ons duidelijk. Wij zien, wij hooren niet anders, met den paplepel wordt het ons ingegeven. In plaats van iemand te achten, dewijl hij een braaf meisje, zonder vermogen, uit liefde huwt, zegt ieder, dat hij eene finantieele dwaasheid beging, en men haalt hem aan als een afschrikwekkend voorbeeld. Wederzijdsche liefde staat op de markt als incourant goed genoteerd. Het staat u vrij uw vermogen in den handel, de staatspapieren, of iets anders te wagen en te verliezen, maar zoo gij u vermeet,

{==726==} {>>pagina-aanduiding<<}
daarmede uw geluk voor tijd en eeuwigheid te willen erlangen, een man of eene vrouw te nemen, wier edele eigenschappen talrijk, doch wier edel metaal luttel is, dan zijn er geen scheldwoorden genoeg om u uit te jouwen, en gij hebt eene misdaad gepleegd, welke u verweten wordt, zoolang gij leeft.
Alexander, hebt gij u nooit op eene kleine overdrijving betrapt?’ vroeg Nicolaas, ongeloovig glimlagchende.
‘Niet slechts op eene kleine, maar vaak op eene groote; want ik geloofde geruimen tijd aan belangelooze grootmoedigheid in huwelijkszaken, en moest altijd ontwaren, dat ik met mijne goede trouw een belagchelijke stumpert was. Laat ons eens zien, hoe het tegenwoordig gaat! Alle standen vliegen zoo hoog, dat de verteringen bij de meesten de inkomsten, zoo niet overtreffen, dan toch zeker uitputten. Van geld op zijde leggen, is dus geen sprake. Er zijn kinderen, die men hoopt te vestigen. Deze worden van jongs af opgedirkt en op allerlei plaatsen van uitspanning ten toon gesteld. De huwbare jaren komen. Met inspanning en vaak overspanning van alle krachten slaat men een hoogen toon aan en dost de dochters uit, alsof papa millionair was, terwijl den goeden man de haren te berge rijzen bij het aanschouwen der nieuw-jaarsrekeningen van allerlei leveranciers. Menigeen, die denkt een aardig goud-faisantje magtig te worden, bespeurt te laat, dat het eene arme hen is met geleende veêren. In plaats van zich te spiegelen aan de verkeerdheid der ouders, gaat hij den zelfden weg op, en hoopt door oogverblinden zijn fraaijen schijn voor werkelijkheid te doen doorgaan, en anderen dupe te maken, gelijk hij zelf geweest is. Gij kunt de jongeluî op de vingers tellen, die op hun vijf-en twintigste jaar een huishouden mogen voeren; maar bij dozijnen treft gij er aan, die, ofschoon van deftige en schijnbaar rijke familie, voor zich zelven den kost naauwlijks hebben, laat staan voor eene vrouw. Zwermen van jonge meisjes zijn er, die het eene jaar voor het andere na zien voorbij gaan, zonder het doel te bereiken, waarvoor zij zich oppronken. Het worden vervelende, kwaadsprekende, gemelijke oude vrijsters.’
‘Kerel, gij spreekt als een boek! Nu begin ik in te zien, dat de tegenwoordige heeren en dames door een boozen geest bezeten worden. Leve de goede, oude tijd!’
‘Och, ik wijt het volstrekt niet aan de jongeluî, maar aan degenen, die hen bederven. Wat is het eeuwige onderwerp van

{==727==} {>>pagina-aanduiding<<}
alle ouders? Dat de zoon toch goed uit zijne oogen moet zien, als hij eene vrouw zoekt. Zoodra de een of andere ploert een rijk huwelijk doet, wordt hij in de wolken verheven en als een heerlijk voorbeeld uitgebazuind, als hadde hij het schitterendste heldenfeit verrigt. Bespeurt men, dat de argeloooze dochter gaarne iemand ziet, wiens beurs het gewenschte gewigt mist, dan wordt er met spot en minachting over hem gesproken, en zooveel mogelijk de gelegenheid tot nadere bekendschap afgesneden. Geld, geld, geld is het onveranderlijke wachtwoord, en het met alle ijdelheden opgekweekte meisje komt tot de overtuiging, dat er geen heil voor haar op aarde is, buiten dien afgod. Zoo het kind maar tegen een hoogen prijs verronseld is, laat men er den hemel voor zorgen, wat eenmaal van het huwelijk wordt.’
‘En nu moet ik uit uw stichtend zedetafereel besluiten, dat de wereld totaal bedorven is. Het spijt mij voor de eer van het geld zelf, want gij brengt het in een kwaden reuk. Maar mij dunkt, het was toch uw pligt, daar gij de zaken zoo goed inziet, de maatschappij op hare verkeerdheid te wijzen.’
‘Ik ben voornemens eerlang eene lezing in Felix te houden,’ zeide Alexander, de spotternij van zijnen vriend volgende.
‘Zoo uw onderwerp slechts bekend is, zullen alle ouders met hunne telgen tot u snellen. Wat zal dat eene stampvolle zaal zijn!’
‘Vol onbezette zetels; ten ware men op de kans hoopte mij te steenigen of met verstomming te slaan!’
‘Indien gij het nu waagt eene rijke vrouw te nemen, zal ik den banvloek over u uitspreken, dewijl gij, willens en wetens, onze zelfzuchtige eeuw huldigt.’
‘En nu gij onderrigt zijt, moogt gij oppassen, niet insgelijks een vermogend meisje het hof te maken.’
‘Ik geloof toch, dat uw regel wel eene uitzondering zal lijden, en niet alle meisjesharten voor geld te koop zijn.’
‘Het was volstrekt mijn plan niet, de goeden te na te spreken. Den hemel zij dank! er bestaat nog edelmoedigheid en belanglooze liefde.’
‘Ik zie met verlangen het oogenblik te gemoet, dat gij daarvan het voorbeeld zult geven.’
Alexander gevoelde, dat hij met zijn schranderen vriend op glad ijs kwam, en gaf daarom zeer behendig eene passende wending aan het gesprek.’

{==728==} {>>pagina-aanduiding<<}

‘Men zal mij, hoop ik, niet ligt verdenken van het geld nageloopen en eene vrouw niet om haar zelve genomen te hebben. Ik ben volstrekt niet dwaas genoeg, de romantische leer te huldigen, dat de rijken verpligt zijn kale jonkers en schrale freules te huwen. Het hoofd der firma Van Melgen & Co zal wel niet beschuldigd worden, eene dame te vragen, ten einde zich, met haar geld, aanzien te verschaffen. Dit zij met bescheidenheid aangemerkt.’
‘Het hoofd der firma!...Zoo ik niet dwaal, is die achtbare heer sinds lang met eene voortreffelijke dame gehuwd.’
‘Binnen kort zal dat hoofd vrijgezel zijn. Mag ik mij het genoegen verschaffen, u dien heer voor te stellen?’
‘Gij verrast mij! Ik had gedacht, dat uw papa al te veel liefhebberij in de zaken had om ze reeds vaarwel te zeggen.’
‘Hij heeft zich in de laatste jaren overwerkt en verlangt naar rust. Echter zal hij mij steeds met zijn raad bijstaan.’
‘Ik wensch u geluk. Het is inderdaad eene mooije positie aan het hoofd van een handelshuis te staan. Men bewijst dan, dat men geen rijke nul verkiest te zijn, die zijn geld in lediggang verteert. Wilt gij wel gelooven, dat ik het onaangenaam vind, geen bepaalde bezigheid te hebben?’
‘Gij hebt mij hierover reeds vroeger iets gezegd, en daarom dacht ik terstond aan u, toen papa mij over een compagnon sprak. Hij wenscht een gedeelte van zijn vermogen uit den handel terug te trekken, dewijl mijn broeder en beide zusters het natuurlijk ook voor hunne vestiging, vroeg of laat, kunnen behoeven. Dit, in verband met eene wijziging, welke ik in onze ondernemingen denk te maken, heeft mij het plan doen vormen u hierover bij gelegenheid eens te spreken.’
‘Ik ben u zeer verpligt, dat gij aan mij gedacht hebt, en het zal mij genoegen doen, indien gij mij nadere inlichtingen wilt geven.’

VI.

Hoe de zon voor ieder opgaat. Wat er wel eens op een bal gebeurt.

De oude heer van Melgen was zeer voldaan over den uitslag der bemoeijingen van Alexander. Eene groote bekommering was

{==729==} {>>pagina-aanduiding<<}
voorbij, nu het zoo goed als zeker mogt geacht worden, dat Ter Laan lid der firma zou worden. De slagen, welke het oude handelshuis in de laatste jaren had moeten verduren, waren zoo hevig en talrijk geweest, dat hem meer dan eens het vreeselijke verschiet had toegegrijnsd van failliet te gaan. Door zijne zeldzame schranderheid was hij ten laatste, met middelen, welke voor zijne zaken ongeloofelijk gering waren, nog staande gebleven, doch eenmaal zou hieraan een einde en wel een jammerlijk einde komen. De compagnieschap met Ter Laan zou alles weder in evenwigt kunnen brengen. Dat diens storting in de kas der vennootschap eene lang bestaan hebbende gaping moest vullen, behoefde deze niet te weten, dewijl hij daardoor geen schade leed. Terwijl de oude heer in zekeren zin met ledige handen naar huis ging, zou het den schijn hebben, als had hij, bij zijne uittreding, eene beduidende som aan de zaken onttrokken. Ofschoon de wereld er niets van bespeurd had, waren zelfs op huiselijke uitgaven besparingen ingevoerd, en sommetjes, waarop men anders geen acht zou hebben geslagen, met de grootste zorg in de kas der firma gebragt. Oppervlakkig schijne het vreemd, dat zelfs zulke kleinigheden konden helpen, doch dan verliest men uit het oog, dat als een wissel van dertig duizend gulden wordt aangeboden, en slechts negen-en-twintig duizend vijf honderd in kas zijn, hij toch geprotesteerd wordt. Daarom kunnen kleinigheden wel degelijk groote diensten bewijzen.
‘Een geluk komt zelden alleen - even als een ongeluk,’ zeide de oude heer, opgeruimd; ‘zoo even is de mail aangekomen met een brief van onzen correspondent te Batavia, dat de jarenoude schuld van Helgers wordt uitbetaald, zoodat wij zeker ruim twintig duizend gulden zullen ontvangen.’
‘En wij hadden den boekhouder sinds lang gezegd, dat hij de pen daar wel door kon halen!’
‘Indien het geluk maar een weinig wil medeloopen en nog eenige posten tijdig inkomen, zal alles nog beter afloopen, dan ik kan vermoeden. Wanneer denkt gij, dat Ter Laan bij mij zal komen om over zijne toetreding tot de firma te spreken?’
‘Binnen een paar dagen. Op zijne vraag heb ik hem verwittigd, dat het voldoende is, wanneer hij voorloopig honderd duizend gulden stort.’

{==730==} {>>pagina-aanduiding<<}

‘Zeer goed. Daar kunt gij stellig behoorlijk mede beginnen. Hij had er niets tegen?’
‘Integendeel: hij was er buitengemeen mede ingenomen, en zal, om zijn aanstaand optreden als koopman waardig te vieren, weldra eene schitterende partij geven. Ter Laan is een achtenswaardig mensch: ofschoon schatrijk en dus in de gelegenheid om zijn leven in uitspanning te slijten, wil hij liever nuttig werkzaam zijn. Bovendien ben ik meer en meer in mijn vermoeden bevestigd, dat hij Emma ten huwelijk zal vragen.’
Er werd geklopt, doch niet aan de deur, langs welke de klerken kwamen, maar aan die, welke tot de familie-vertrekken voerde. De heeren vonden het buitengemeen opmerkelijk, dat juist, toen van haar gesproken werd, Emma binnentrad, wier verschijning iu hun kabinet eene zeldzaamheid was.’
‘Nu kom ik over zaken spreken, papa,’ zeide zij, lagchende; ‘maar ik vrees, dat er weinig mede te verdienen zal zijn.’
‘Laat eens hooren! Misschien zien wij toch voordeel in uw aanbod, en dan natuurlijk...’
‘Neemt gij het aan! Eenigen tijd geleden, verzocht ik Aleander met mij uit te gaan, maar hij was verhinderd, door dat er een schip van zekeren Geert Gaffel in beslag moest genomen worden. Dewijl ik geen verstand had van zoo iets, vergat ik het spoedig, tot ik er aan herinnerd werd, door dat een arme visscher naar Amsterdam kwam, om drie honderd gulden te leenen, ten einde de schuld te betalen. Men schonk hem die som, doch uit zijn verhaal bleek, dat zijne familie in kommervolle omstandigheden verkeerde. Daarom verzoek ik u het beslag op te heffen, en dien armen lieden hun drie honderd gulden te laten houden.’
‘Beste Emma,’ zeide haar vader, wien dit verzoek onaangenaam trof; ‘gij zoudt eene zeer verkeerde weldadigheid wenschen. Wanneer één persoon te veel begunstigd wordt, geschiedt dit ten nadeele van zijne arme medemenschen, en wij zijn verpligt ieder naar behoefte te ondersteunen. Gelijk gij zegt, genoot Gaffel reeds eene beduidende hulp. Welnu, laat hij daarmede zijne schuld aan dit kantoor voldoen, en door arbeid zorgen, er verder boven op te komen.’
‘En mijne waarde zuster vermoedt in de verte niet, dat het beslag ook geld gekost heeft.., en wel eene groote som!’
‘Lieve hemel! dan zijn die goede lieden nog niet uit den

{==731==} {>>pagina-aanduiding<<}
nood!’ riep Emma, verschrikt. ‘Och, papa, doe iets voor hen. Gods zegen zal daarop rusten.’
‘Zeer zeker; wanneer wij weldoen, zal de hemel ons beloonen. Doch ook hierin, lieve meid, moet men met wijs beleid te werk gaan. Omdat ik u niets weigeren kan, zal ik het boek doen opslaan over de zaak en het hoogste doen, dat ik met mogelijkheid vermag, en waar boven ik in geen geval gaan zal.’
Emma was meer verbaasd dan teleurgesteld door dien onverwachten tegenstand, en had te veel eerbied voor haren vader om verder aan te dringen of opheldering te vragen.
‘Ik dank u, lieve papa,’ zeide zij en omhelsde hem. ‘Ik zal God bidden, dat Hij u voor die weldaad zegene.’
Zij verliet het kantoor en van Melgen zeide: ‘Hoe gaarne ik ook de gansche schuld kwijt schold, zou dit onvoorzichtig zijn, dewijl wij elken penning vooreerst goed kunnen gebruiken, zoolang de acte van vennootschap door Ter Laan niet geteekend is. Men moet het vel niet verkoopen vóór de beer geschoten is.
Dewijl het uw uitdrukkelijke wensch is, kunnen wij iets op die zaken laten vallen; honderd gulden bij voorbeeld.’
De heeren begaven zich aan andere zaken, en twee dagen later bragt Ter Laan hun een bezoek. Men was het spoedig over de grondslagen der compagnieschap eens, en de advocaat der firma zou eene acte ontwerpen. Daarna gebruikte men bij mevrouw van Melgen de thee, doch Nicolaas had daarbij alleen oogen en ooren voor hare oudste dochter, als ware er geen ander schepsel ter wereld, dat hem belang zou kunnen inboezemen.
Des avonds bij zijne zuster te huis komende, deelde hij haar mede, dat men de volgende week eene partij zoude geven. Florence was hiermede, even als met de vennootschap, zeer ingenomen, dewijl zij daarin aanleidingen zag, om meer in aanraking te komen met Alexander. Zij zorgde, dat alles in huis op keurigen voet was ingerigt, en liet natuurlijk eene nieuwe japon maken, want geen enkel van het overgroote aantal der reeds gedragene was waardig haar te sieren. Toen de gewenschte avond verscheen, zag zij er zoo lief uit, als men zich een smaakvol gekleed meisje kan voorstellen.
De zaal werd langzamerhand met bezoekers gevuld, en ofschoon Nicolaas en Florence jegens iederen gast beleefd waren, stelden zij toch in niemand belang.

{==732==} {>>pagina-aanduiding<<}

Maar daar verscheen Emma, in een keurig lila gewaad, met eene sneeuwwitte blouse van prachtige kant, en rozen in de heerlijke lokken. Zij werd geleid door Alexander, wiens forsch en innemend uiterlijk boven dat der meeste overigen gunstig uitstak. Florence en Nicolaas gevoelden zich geschokt, toen zij dit tweetal ontwaarden, en zoo groot was hunne verrukking, dat de gasten het opmerkten en er elkander over spraken.
Weldra bood de zaal een fraai tafereel. Bij het schitterende licht der kristallen kroonen, bewoog zich eene opgetogene menigte, waarvan de oudste welligt naauw dertig jaren telde, in het aanlokkende tooisel van jeugd, schoonheid en rijkdom. Er was overvloed van vernuft, en de blijde lach goot een hooger glans op menig gelaat dan het heldere licht. En toch, hoeveel hartstogt, hoeveel jaloerschheid, die hier voor menigeen de vrengd vergalden!
In het midden der uitgestrekte zaal was een henvel van kunstig nagebootste rotsblokken, met hooge gewassen en welriekende bloemstruiken omgeven, waarbinnen een orkest verborgen was. Eene fontein wierp geurig water in eene marmeren kom en onderhield daardoor eene aangename frischheid. Er werd onvermoeid gedanst en Alexander was de eerste, die met Florence walste, terwijl Nicolaas met Emma door de ruimte zweefde.
‘Mag ik u verzoeken mij minstens voor de helft der dansen op te teekenen?’ vroeg Ter Laan.
‘Wanneer ik die eer aanneem, is het eenigzins mijne schuld, dat gij andere dames onregt doet.’
‘Alle dames hier te zamen hebben voor mij geen honderste deel van uwe waarde.’
‘Aan hoevelen zult gij dit van avond nog zeggen?’ vroeg Emma, met een ongeloovigen glimlach.
‘Aan allen, die het hooren willen, zoo gij het verlangt;’ antwoordde Nicolaas gevat.
‘Ik ken mij het regt niet toe u mijne wenschen kenbaar te maken, en al bezat ik dit, zou het toch nooit mijne begeerte zijn u onhoffelijk te zien.’
‘Verre zij het van mij, dit te veronderstellen. Ik wilde slechts te kennen geven, hoe volkomen ik door u beheerscht word.’
Deze woorden werden met te veel warmte gesproken om een

{==733==} {>>pagina-aanduiding<<}
gewoon compliment te zijn, en Emma werd er pijnlijk door geschokt.
‘Daar komt mijnheer Ruining, die mij voor de mazurka gevraagd heeft;’ zeide zij.
‘Wat ik u bidden mag, mejufvrouw, bewaar de polonaise toch voor mij,’ vroeg Nicolaas dringend.
Een oogenblik later vloog zij met Ruining voort, en, al te verstrooid, Ter Laan met eene andere dame.
‘Jufvrouw Florence, ik ben beducht, dat uw balboekje reeds geheel gevuld is;’ sprak Alexander.
‘Een mooi voorwendsel om mij niet meer te vragen,’ antwoordde zij en toonde lagchende het onbeschreven ivoren boekje.
‘O, wat onregtvaardige gevolgtrekking! Gij kunt die schuld slechts uitwisschen door mij al de beschikbare dansen te geven.’
‘Ik houd u aan uw woord;’ hernam Florence, en haalde, tot Alexanders aangename verbazing, een schrap over het blaadje.
De blikken, waarmede zij hem aanzag, vol onschuldige lieftalligheid en onwankelbaar vertrouwen, hadden niets dubbelzinnigs meer voor hem. Opgewonden door het feestgewoel en vrijer en moediger dan in kalmer stemming het geval zou zijn geweest, beteugelt het goede meisje haar gevoel niet. Zij bewonderde de kiescheid en fijne wellevendheid van Alexander en durfde zich aan zijn edel karakter met gerustheid overgeven.
Nooit was zij hem bekoorlijker voorgekomen, en nimmer voorzeker was zij aanminniger. Hij hield zich overtuigd, dat Florence, ook zonder eenig vermogen, voor hem een onwaardeerbare schat zou zijn. Sinds lang had hij heimelijk aan haar gedacht, maar tot nog toe in het onzekere verkeerd, of hij geen gevaar liep eene ijdele hoop te koesteren. Thans was die twijfel weggenomen: de ongekunstelde natuur van het meisje sprak duidelijk, en, tot zijne onuitsprekelijke vreugde, mogt hij ontwaren, dat zij de zelfde warme genegenheid voor hem koesterde, waarmede hij haar aanhing.
Door de menigte gasten kon men ongestoord spreken en Alexander zou van die gelegenheid gebruik maken. Arm in arm waren zij, na eene dans, door de zaal gegaan, en bevonden zich nu aan een der uiteinden, waar uitheemsche heesters met prachtige bloemen prijkten. Zij bleven hier stil staan, als om die te bewonderen, ofschoon zij er niet de minste acht op

{==734==} {>>pagina-aanduiding<<}
sloegen, maar Alexander greep hare hand en drukte die. Zij gaf dien handdruk terug.
‘Lieve Florence, engel!’ fluisterde hij, met eene kracht van uitdrukking, welke die woorden onuitwischbaar in haar hart griften.
‘Alexander....’ antwoordde zij, even zacht, en ligt bevende; zij had hem nooit zoo gemeenzaam toegesproken.
‘Ik bemin u sinds lang, Florence. Mag ik hopen u eenmaal de mijne te zullen noemen?’
‘Nooit zal ik een ander toebehooren;’ sprak zij met de nadrukkelijke vastberadenheid, welke alleen de liefde kan schenken.
Hoe onbeschrijfelijk aangenaam was de daarop volgende dans! Als vogels vlogen zij met een ligt en gelukkig hart door de zaal en in weerwil der talrijke menigte, welke hier vergaderd was, hadden zij geene oogen dan voor elkander. Zij waren elkander waardig. Alexanders mannelijk edel karakter, zijne schranderheid en geestkracht vormden een uitstekend geheel met het zachte, onschuldige gemoed, het vernuft en de voortreffelijke denkwijze van Florence.
‘Het was mij hoogst aangenaam, dat Nico uw compagnon wilde worden,’ zeide zij.
‘En mij maakt het nog oneindig gelukkiger, dat gij insgelijks mijne compagnon wilt zijn.’
‘Derhalve eene dubbele vennootschap! Gij zult al uwe krachten behoeven om beide te besturen.’
‘Reken er op, dat ik het grootste deel der onze zooveel mogelijk voor u zal laten.’
‘Hoe meer hoe liever; wanneer ik u slechts het leven veraangenamen kan.’
Met warmte drukte Alexander de hand van het beminnelijke meisje en hernam:
‘Vindt gij het goed, dat ik nog deze week van onze openbare verkeering werk maak?’
‘Zeer zeker. Al wat gij doen zult heeft reeds vooraf mijne onvoorwaardelijke goedkeuring.’
Ofschoon hunne gesprekken gevoerd werden, wanneer men een oogenblik van het dansen uitrustte, en zij daardoor gelijk stonden met andere paren, bleek het gezelschap toch te bevroeden wat er gaande was. Zonderling! Hoe voorzigtig men ook is, om iets voor anderen te verbergen, toch doorgronden dezen onze gedachten, en raden met volkomene juistheid de geheimste

{==735==} {>>pagina-aanduiding<<}
gevoelens. Het is waar, Alexander en Florence hadden in het oog loopend veel met elkander gedanst, maar toch hadden zij het tusschenbeide ook met anderen gedaan, en voor hunne meerdere dansen was een voldoende rede in de aanstaande compagnieschap van Ter Laan en Van Melgen, welke reeds vrij ruchtbaar was geworden. Dit nogtans belette niet, dat toen de gasten huiswaarts keerden, zij reeds onder elkander het groote nieuws van den dag, de verloving van de jongelieden, bespraken. De hoop van velen was te leur gesteld!
Naauwlijks zat Alexander met zijne zuster in het rijtuig, of hij zeide, in blijde opgetogenheid:
‘Lieve Emma, Florence wordt mijne vrouw! Wij weten, dat wij elkander beminnen.’
‘God zegene uw beider liefde!’ antwoordde zij, en nooit voorzeker was eene opregter bede geuit.

VII.

Teleurstelling. Eene buitengewone gebeurtenis aan het strand.

Er had groote vreugde geheerscht in het kleine huis aan het strand, toen Reinier uit Amsterdam was gekomen met den ongehoorden uitslag, dat hem niet slechts drie honderd gulden zonder schriftelijk bewijs verstrekt, maar geheel ten geschenke gegeven waren. Moeder Jans kon geen woorden genoeg vinden om Florence te prijzen, en met ontzag luisterden de overigen naar het fabelachtige verhaal harer rijke woning, welke door Reinier met de schitterenste kleuren werd geschetst. Hij was met nog meer te huis gekomen: met een lief meisje uit het dorp, dat zich niet als dienstbode verhuurde, maar, uit medelijden met de zieke vrouw, hare welkome hulp verleende, Een scherpe opmerker zou misschien bespeurd hebben, dat de loffelijke naastenliefde van Anna niet beperkt was tot de moeder, maar zich ook tot den zoon uitstrekte; terwijl omgekeerd de groote ijver van Reinier om haar terstond mede te brengen voor een deel sproot, niet slechts uit zijn begeerte om zijn geliefde moeder rust te verschaffen, maar ook uit die om Anna aan hare zijde te zien.
‘Nu weet ik ten minste, dat moeder aan goede handen is toevertrouwd,’ had Reinier gezegd.
‘En dat zal een groote gerustheid voor ons wezen, wanneer wij op zee zijn;’ merkte Geert op.

{==736==} {>>pagina-aanduiding<<}

Er werden plannen gemaakt, want men was nu rijk en het betaamt menschen van geld allerlei fraaije ontwerpen te smeden. De oom berekende dat hij met eenige togten naar de kusten van Noorwegen, naar Groenland en de eilanden ten noord-oosten van Schotland zulke goede zaken zou maken, dat de schulden, welke op den hoeker kleefden, geheel afgedaan zouden zijn. Alsdan zou Reinier ook genoeg onderrigt erlangd hebben om alleen het schip te voeren en Geert zou met Kees op de kleine vangst uitgaan. Hij brandde nu van verlangen om zijn eigendom weder magtig te worden en vertrok derhalve dadelijk naar Amsterdam, zeggende, dat hij Reinier na veertien dagen kwam halen om naar zee te gaan.
‘Ik weet niet hoe ik aan eene volledige uitrusting voor den jongen moet komen,’ zeide zijne moeder, toen zij met Anna alleen was.
‘Reinier zal telkens wel zes of acht weken uitblijven,’ sprak het meisje, en berekende hoeveel kleederen daarvoor noodig waren.
‘Ja, op zijn minst, en dewijl hij tot nu toe nooit langer dan twee of drie dagen uit was, heeft hij naauwelijks voor drie weken genoeg.’
‘Dan moet er nog wat bijgekocht worden. Indien het goed er is, zal ik het wel naaijen.’
‘Koopen kost geld; en in den laatsten tijd is het zoo slecht gegaan, dat er weinig of niets bespaard is.’
‘Maar, ik heb nog elf gulden,’ zeide Anna blozend. ‘Daar zouden we al heel wat mede doen.’
‘Elf gulden!’ riep vrouw Gaffel verbaasd, dewijl dit voor zulk een meisje een ongehoorde rijkdom was.
‘Het is het overschot van twintig, die ik van den zomer met schelpendoosjes verdiend heb.’
‘Gij zijt wel gelukkig. Maar in allen gevalle, wij mogen u daarvan niet berooven.’
‘Ik kan het geld toch niet gebruiken, en niemand te huis weet, dat ik het heb. Gij kunt het met genoegen krijgen.’
‘Ter leen dan, Anna;’ was het laatste woord van moeder Jans, na eenige tegenwerpingen geweest.
Dien zelfden dag had de vlugge deerne reeds een inslag van stoffen gedaan en met onverpoosde vlijt was zij aan het werk gegaan. Geluk en tevredenheid heerschten in het geringe huis, want de groote moeilijkheden waren uit den

{==737==} {>>pagina-aanduiding<<}
weg geruimd en men mogt zich vleijen met een blij verschiet.
Tot aller verbazing waren er naauwlijks acht dagen verloopen of Geert stond weder voor hen.
‘Nu zijt gij buitengewoon spoedig klaar gekomen,’ zeide Gaffel, toen hij hem de hand drukte.
‘Dat is waarlijk voor den wind gegaan!’ riep Reinier verheugd, daar hij van verlangen brandde om uit te zeilen.
‘Alles onklaar;’ zeide Geert, met een zucht. ‘Ik dacht reeds in vlot water te zijn, maar was van de eene bank op de andere gestooten. Er komen niet minder dan nog ruim twee honderd gulden te kort om den hoeker te krijgen, want de geregtskosten van het beslag moeten eerst betaald worden.’
‘Maar kosten die dan zoo schreeuwend veel geld?’ vroeg Reinier, ontsteld.
‘De schuld was nog vrij wat hooger, maar mijn schuldeischer heeft het overige geschonken.’
Aan aller hoop was plotseling de bodem weder ingeslagen: de fraaije plannen, de schoone toekomst lag in duigen. De slag was zwaarder dan de eerste, omdat men zich overtuigd gehouden had, dat alle hinderpalen uit den weg geruimd waren. De eenige hulpbron was ook leeggeput, want er kon natuurlijk niet aan gedacht worden om zich nogmaals tot jufvrouw Ter Laan te wenden. Geert had te Amsterdam verscheidene kameraads opgezocht, doch dezen waren even rijk als hij, en hadden dus geen cent te missen. Goede raad was duur: niemand wist dien te verschaffen.
Allerlei onuitvoerbare plannen werden geopperd en terstond weder ter zijde gesteld. Gaffel verklaarde, dat hij geen geld uit keisteenen kon slaan, en de juistheid dezer opmerking werd door ieder toegegeven. Anna had wel eens gehoord, dat visschers, die een schip verloren hadden, in stad en dorp met een bus rondgingen om geldelijken bijstand te erlangen, doch dewijl dit slechts geschiedde, wanneer zoodanig schip vergaan was, kon dit middel, dat buitendien veel verwerpelijks had, niet beproefd worden. Aan het kantoor van van Melgen had de boekhouder tot Geert gezegd: ‘Goede vriend, zie dat gij nog een sommetje onder verband van uw schip krijgt;’ maar toen Geert gevraagd had, bij wien hij dit moest halen, was er geantwoord: ‘ja, dat moet gij weten;’ en hij wist het volstrekt niet.

{==738==} {>>pagina-aanduiding<<}

Droevig gingen eenige dagen voorbij. Anna werkte nog altijd aan Reiniers kleederen; maar natuurlijk niet met den vroegeren lust. Vooral moeder Jans was door het ongeval zeer geschokt: het scheen, dat zij nog eene geheime reden had om over dien borgtogt verdrietig te zijn.
Op zekeren middag deed zich eene zeldzame verschijning voor. De postbode, die daar bijna nooit iets te brengen had, trad binnen.
‘Hier is een papier voor Geert Gaffel om een brief te komen halen,’ zeide hij.
‘Als gij toch hierheen kwaamt, hadt ge hem wel meê kunnen brengen,’ zeide Kees.
‘Neen, baas Gaffel,’ zeide de bode. ‘Het is een aangeteekende brief, dien kan men niet krijgen, zouder er zijn naam voor te teekenen.’
‘Ja wel, ja wel, nu begrijp ik het. Daar heb ik vroeger wel eens meer van gehoord.’
‘Het zijn gewoonlijk brieven van gewigt,’ hernam de bode. ‘Zijt gij ook geld te waehten?’
‘Het ware te wenschen,’ zeide Jans; ‘want wij hebben het dringend noodig.’
‘Kom, kom, daar meent ge ook niets van, moeder. Er wordt in het dorp verteld, dat ge pas verleden week een halven winkel hebt leeggekocht om Reinier eene uitrusting te verschaffen die op de groote vaart uitgaat en een eigen schip van oom Geert krijgt. Menschen, die dat kunnen doen, hebben het nog zoo kwaad niet.’
‘Het is niet alles goud wat er blinkt, Wesseling. Er schiet hier niets over, maar er komt heel veel te kort.’
‘Klagers hebben geen nood en pogchers hebben geen brood! Ik zou liever visschen dan brieven bestellen.’
‘Als ik met u medega, kan ik den brief zeker krijgen?’ vroeg Geert, die zijn pijakker reeds aantrok.
‘Morgen ochtend ten negen uur; het kantoor is thans gesloten. En nu, goeden avond!’
Duizend gissingen werden gemaakt nopens den inhoud van het geheimzinnige stuk, waaromtrent men eerst morgen iets zou te weten komen. Het was reeds iets buitensporigs, dat er een brief kwam; maar om het zonderlinge feit de kroon op te zetten, moest hij nog op zulk eene tot heden bijna onbekende

{==739==} {>>pagina-aanduiding<<}
wijze verzonden worden. Er was een vonk van hoop gevallen, welke slechts een enkelen ademtogt behoefde om dra in volle vlam uit te slaan.
‘Wie weet of het geen berigt is, dat gij het schip dadelijk terug kunt krijgen!’ opperde Gaffel.
‘Daarvoor behoefde men den brief niet aan te teekenen. Dit geschiedt gemeenlijk slechts als er iets in is.’
‘Kunt gij u ook herinneren, of iemand u ooit iets schuldig was?’ sprak Jans. ‘Eene onverwachte betaling gebeurt wel meer.’
‘Ik heb wel eens aan kameraden geld geleend, maar dat waren gewoonlijk dood-arme zee-robben en van niemand hunner zal ik ooit iets terug krijgen. Ik hoop, dat er maar niet iets anders in zit: het kon wel eens de tijding zijn, dat men zal overgaan tot den verkoop van het schip.’
Eene wolk van kommer dreef weder over het gezin. Wanneer de ramp trof, stond hun voortdurende ellende te wachten. Alleen van het behoud der kiel was trapsgewijze verbetering van hun toestand, opbeuring uit de armoede te verwachten, welke meer te duchten viel, naarmate vader en moeder en Geert onder werden. Het was voor allen van hoog gewigt, dat Reinier naar zee kon gaan, ten einde zoowel voor zich zelven eene toekomst te scheppen als die zijner ouders te verzekeren. Daarom die duizende gewaarwordingen in de eenvoudige harten, die zwakke hoop, welke door de kille vrees bevrozen werd.
‘Maar daar valt mij iets in,’ hernam Geert, na eene poos. ‘Indien het schip werd verkocht, zou men mij dit moeten doen aankondigen door een deurwaarder. Men zeî te Amsterdam, dat ik eene behoorlijke aanzegging zou krijgen, waarop ik antwoordde, dat die in allen geval zeer onbehoorlijk zou zijn.’
Het papier was duizendmaal bekeken en gelezen, zonder dat men er iets wijzer door werd. Toen Geert zich op den zolder te slapen legde, vouwde hij het zorgvuldig in zijn pijakker en legde dien onder zijn hoofdkussen, in onwillekeurige vrees, dat een dief mogt inbreken om het kostbare stuk te stelen.
De zon was naauwelijks aan den hemel of de gansche familie stond reeds gereed om uit te gaan, en zonderling! ieder had zijn beste pak aangetrokken, alsof men een deftig personaadje

{==740==} {>>pagina-aanduiding<<}
moest afhalen. Het was nog veel te vroeg, maar toch stapten Kees en Geert met Reinier en Alfred naar het dorp, zoo ver mogelijk nagestaard door moeder en Anna, als gingen zij uit op eene ontdekkingsreis, waarvan het einde niet te voorzien was. Honderdmaal liepen zij voorbij het nederige postkantoor en de klok scheen dien dag zoo duchtig van streek te zijn, dat de half-uren bijna dagen duurden. Toen het eindelijk negen sloeg waren zij stipt op de plek der bestemming, en met grooten ernst op het gelaat namen zij den brief in ontvangst; welke, om de geheimzinnigheid ten top te voeren, met niet minder dan vijf roode zegels versierd was. Geert borg het kostbaar stuk terstond in zijn hoed en daarop stormde het viertal, zonder een woord te wisselen, met eene vaart naar huis, als hing iemands leven van hunne tijdige aankomst af.
Er werd beraadslaagd, hoe den omslag te openen, zonder de zegels te schenden, en moeder Jans volvoerde dit kunststuk met eene schaar. Een kreet van verrassing ging op, toen niets minder te voorschijn kwam, dan eene banknoot van driehonderd gulden. Een fijn en sierlijk geschreven briefje was daarbij gevoegd, en, terwijl het gezin, met ingehouden adem en bijna godsdienstig eerbiedig luisterde, las de vrouw des huizes:

‘Mijnheer!

Tot mijn leedwezen heb ik vernomen, dat gij in groote moeilijkheid verkeert, door eene schuld, welke op uw schip drukt. Mijne belangstelling in zeelieden en vooral in brave menschen, die op eene eerlijke wijze hun brood trachten te verdienen, heeft mij genoopt u eene kleine dienst aan te bieden. Ik verzoek u derhalve inliggende driehonderd gulden wel van mij te willen aanvaarden, zonder dat gij ooit aan teruggave behoeft te denken. Ik hoop, dat God u er mede zegene en wensch u eene voorspoedige reis. Mijn naam is in deze zaak van geenerlei belang.’

Men stond verslagen van blijdschap en een zeker ontzag vervulde ieder voor oom Geert, die zulke schatrijke, geheime vrienden bezat, en door dezen met den titel van ‘mijnheer’ werd aangesproken. Na de eerste verrassing gaf zich de vreugde op allerlei wijze lucht.

{==741==} {>>pagina-aanduiding<<}

‘Nu zal ik mijne schuit spoedig van de Amsterdamsche zandbank sleepen.’ riep Geert.
‘Nu kan Reinier naar zee!’ juichte zijn vader, die den zoon reeds als toekomstig gezagvoerder begroette.
‘Nu zal de uitrusting in een wip gereed zijn!’ bragt Anna, hoezeer nog een weinig bedeesd, in.
‘Hoezee!’ riep Reinier; ‘het schip is vrij en moeder houdt nog heel wat geld over.’
‘Nu moeten wij God danken,’ zeide Jans; ‘want van hem hebben wij onverdiend de gunstige uitkomst verworven.’
Terstond namen de mannen hunne mutsen af en in weinige maar hartelijke woorden bragten zij hulde aan den Vader en Beschermer der bedrukten en smeekten zijnen rijksten zegen af over hem of haar, die, in Zijne hand het schoone werktuig tot redding uit den benarden toestand geweest was.
Nog den zelfden dag vertrokken Geert en Reinier naar Amsterdam, waar zij het schip spoedig meester werden. Met spoed werden de werkzaamheden, vereischt om het zee te doen bouwen, verrigt en met regtmatige fierheid stapte de kapitein over het dek, toen het uur van vertrek sloeg. Als greep hij de hand van een dierbaren ouden vriend, sloeg Geert zijne vuist om de roerpen, want dubbel kostbaar was hem de hoeker geworden, sedert hij gevaar geloopen had, dien te verliezen. Toen men aan den Helder lag, begaven zij zich nogmaals naar huis om de hunnen een laatst vaarwel toe te roepen. De uitrusting was klaar en schreijende hadden moeder Jans en Anna de kleederen met de meeste zorgvuldigheid in de groote kist gelegd.
Het lang gewenschte oogenblik, dat Reinier naar zee zou gaan, was daar, en nu bleek het verschrikkelijk te zijn. De moeder, hoe ook gewoon hare dierbaarste panden aan de golven toe te vertrouwen, viel bewusteloos in de armen van haren man, toen de eerstgeborene, na de lange en innige omhelzing, moest scheiden. Geert kon het niet meer verkroppen en sloop weg om zijne aandoening te verbergen. Anna overwon hare schuchterheid om Reinier nog ééns Gods zegen toe te bidden, en de kleine Alfred klemde zich toen weenend aan haar vast. De mannen waren verdwenen en het kleine huis scheen uitgestorven.
(Wordt vervolgd.)





{==743==} {>>pagina-aanduiding<<}

De brief aan Diognetus.

Een voorlezing van Mr. C.W. Opzoomer.

Niet in de natuur alleen, ook in het leven van den menschengeest pleegt men van voortdurende ontwikkeling, van gestadigen vooruitgang te spreken. Maar het begrip, dat men aan die woorden hecht, is daar beter en naauwkeuriger dan hier. Als in het begin van den zomer de dagen nog altijd langer worden, komt toch bij niemand de verwachting op, dat er aan het lengen geen eind zal zijn, de warmte aanhoudend zal toenemen, en een telkens rijker bloemen pracht haar geuren verspreiden zal. Men weet, door de ondervinding geleerd, dat al spoedig de dagen weêr aan het afnemen zijn, de herfst weldra het geboomte ontbladert, en over weinige maanden de kille adem des winters het leven der natuur den schijnbaren doodslaap bereidt. Eerst daarna verwacht men een nieuwe lente, aan de vorige lente in alles gelijk. Maar zoodra het om den geest te doen is, wordt naar de stem der ervaring slecht geluisterd, en men droomt van een vooruitgang zonder allen stilstand of terugtred, van een dag die altijd heller wordt en waarop geen avond of nacht meer volgen zal. En toch, slechts op een beperkt gebied is die zoete hoop in haar regt. Alleen in de kennis der stoffelijke wereld vertoonen ons de vier laatste eenwen dat ongestoord vooruitgaan, en wij kunnen het ons niet meer voorstellen, dat ook hier op den schoonen morgen en den glansrijken middag weêr de avondschemering zou kunnen volgen. Al wat de Keplers en Galileïs, de Huygens en Newtons wisten is in de wetenschap on-
{==744==} {>>pagina-aanduiding<<}
zer dagen als een klein gedeelte opgenomen. Wij staan op de schouders van het voorgeslacht, en daarom, hoe klein we zelf ook mogen zijn, kan ons oog verder zien, dan het aan de grootste geesten van vroeger eeuwen gegeven was. Maar geheel anders is het in het gebied der kunst. Hier zijn de eerste openbaringen vaak de schoonste, door geen latere geslachten ooit te overtreffen, misschien niet eens te evenaren. Hier past het, tot het oude, misschien wel het oudste, telkens weêr terug te
keeren, en als een bescheiden leerling moet ieder zich op nieuw nederzetten aan de voeten dier groote meesters, in wie de kunst zelve op aarde is gekomen, in wie het schoone vleesch is geworden. Of waar is de beeldende kunstenaar en waar de dichter, die niet ter school wil gaan bij de Grieken, en die, hoe vlijtig hij ook geleerd heeft, er niet nederig voor uitkomt, dat de leerling den meester nog niet heeft bereikt? Het ontbreekt onzen tijd waarlijk niet aan hoogmoed, maar toch zoo ver hebben we in zelfverheffing het niet gebragt, om onze tooneelpoëzie boven die van Aeschylus, Sophokles en Aristophanes, van Shakespeare, Molière en Schiller te stellen, of uit de hoogte onzer schilderkunst laag neêr te zien op Rafael en Murillo, op Rubens en Rembrandt. En zelfs daar, waar wij laatdunkend genoeg waren om den adelaar voorbij te willen vliegen, is de muziek der toekomst nog niet in staat geweest om de muziek van het verleden, van Bach en Händel, van Mozart en Haydn, von Beethoven en Mendelssohn te verdringen.
Maar geldt dit van de kunst, nog veel meer geldt het van de godsdienst. Aan dezen hemel schitteren slechts enkele zonnen, en aan het licht dier zonnen alleen is het licht van alle sterren ontleend. Het getal der godsdiensten is klein, omdat het getal der godsdienststichters klein is. En iedere godsdienst is in haar stichter het schoonst en het zuiverst te aanschouwen. In hem vooral zien wij het, wat zij is en wat zij bedoelt, uit welke behoeften zij ontstond, en welke nieuwe kracht zij in het leven riep. Haar eigen wezen, haar ware natuur, wordt het best in haar eersten vorm gekend. Hier alleen ontspringt de eeuwig frissche bron, en al mogen latere tijden er toe in staat zijn, den stroom, die aan die bron ontvloeit, telkens verder te leiden, opdat zijn water te meer akkers moge drenken, toch blijft ook de verst verwijderde arm van dien stroom altijd aan die bron verbonden en van haar afhankelijk; toch welt in haar alleen het

{==745==} {>>pagina-aanduiding<<}
zuivere water op, zooals het uit den moederschoot der aarde te voorschijn komt, nog niet ontreinigd door al die stoffen, die het in zijn loop naar de zee zal opnemen. Reeds is het als een vaste wet erkend en uitgesproken, dat iedere godsdienst haar frissche kleur, haar reinen glans nergens vertoont dan in haar stichter en in haar eerste predikers. De geschiedenis van elke godsdienst is de geschiedenis van haar verval. De stichters der godsdiensten zijn tevens hare helden; in hen uit zich het godsdienstige leven in zijn volle en oorspronkelijke kracht. Welk een verschil tusschen een Confncius en Zoroaster, een Boeda en Mohammed, een Mozes en Christus, en al die duizenden en millioenen, die zich in later eeuwen als hun aanhangers hebben voorgedaan en naar hun naam genoemd! Hoe spoedig werd hun prediking bedorven, door vreemde stoffen ontreinigd! Zoolang de nieuwe leer nog te strijden heeft, is de vrees voor bederf nog gering. Zij alleen treden tot hare belijdenis toe, die met opregten ijver bezield zijn en voor hetgeen zij de hoogste waarheid achten eer en rijkdom, goed en bloed veil hebben. De strijdende kerk is overal de reine kerk. Maar zoodra de nieuwe godsdienst alle vervolging te boven is, zoodra zij heeft gezegepraald en zelve op het kussen zit, waait van alle kanten de adem der besmetting haar tegen. De overwinnende kerk is de bedorven kerk. En wat zal haar genezing brengen? Niets anders dan het terugkeeren tot den oorspronkelijken toestand, tot den stichter, tot de eerste predikers. Hervorming is hier ja vooruitgang, maar tegelijk achteruitgang, teruggaan tot het oudste, tot de bron. Dat is in de dagen der groote hervorming onbewimpeld erkend. Niet boven Christus uit, maar tot Christus terug! dat was de lens van de helden der zestiende eeuw; met dat woord op hun banier hebben Luther en Zwingli gestreden en gezegevierd. En bij alle kleinere hervormingen, van vroegeren en van lateren tijd, is het nooit anders geweest. De banden der geschiedenis
werden niet gebroken, maar naauwer toegehaald; de kloekste en zelfstandigste geesten roemden tegelijk in hun afhankelijkheid; die geroepen waren om de leeraars der volken te zijn werden zelf leerlingen van den grooten menschenzoon uit Nazareth, en die de kracht in zich voelden om een nieuw leven te wekken zochten de grondwet van dat leven bij Jezus. Slechts een enkele maal beproefde men het zich geheel van hem los te maken, voor goed met de geschiedenis te

{==746==} {>>pagina-aanduiding<<}
breken, en de schatten der overlevering als ballast over boord te werpen. Zeker werd het schip er ligter door, maar ook ten prooi van wind en golven. En zoo men voor schipbreuk al bewaard bleef, gelukte het nu een beter en veiliger haven te bereiken? Men kwam - dat was nog het hoogste en het beste - weêr in de oude haven teregt. Niet een zuiverder en reiner godsdienst vermogt men te prediken; het schijnbaar nieuwe, wel bezien, was eeuwen oud.
Het is een gunstig verschijnsel van onzen aan goede teekenen niet al te rijken tijd, dat de godsdienstige beweging, die in de Katholieke kerk zoowel als in de Protestantsche is ontstaan, haar roem niet zoekt in louter oorspronkelijkheid. Wel tracht men op eigen voeten te staan en rekent geen steunende hand meer voor zich noodig, maar toch wil men onder die voeten een stevigen grond honden, en is er geenszins op uit, den grond, waarop men tot hiertoe stond, te ondermijnen, in de hoop dan zelfstandiger te worden. Op de vraag: wat is godsdienst? zoekt men het antwoord bij de ervaring, bij de historie, bij de helden der godsdienst-geschiedenis, bij niemand meer dan bij Jezus. Van daar de ijver, waarmeê men zich overal in de studie van zijn leven verdiept, of ten minste, zoo men aan een uitgewerkte levensbeschrijving wanhoopt, in de studie van zijn karakter, van zijn streven en werken. En waar zon men zijn werken beter kunnen aanschouwen dan in zijn werk, waar den Christus beter dan in zijn Christendom? Niet in het Christendom van later tijden, toen een dikke laag van stof zich op de schoone schilderij had opgehoopt en hare kleuren schier onzigtbaar gemaakt, maar in de eerste eeuwen van het frissche geloof, toen het van vreemde bestanddeelen nog het minst had opgenomen, toen het nog op den naam van zuiver Christelijk het meest aanspraak had. Wat onze Christelijke godsdienst eigenlijk is, wat zij is tegenover andere vormen of wijzen van godsvereering, dat kan zij ons nergens zoo duidelijk toonen als in haar eerste optreden. Iedere zaak kent men het best in haar ontstaan, in haar worden. Dan alleen ziet men de behoeften waarin zij moest voorzien, de krachten die haar in het leven riepen, het doel dat zij zich koos en waarbuiten zij geen ander zich kiezen kon. Later, toen het Christendom de godsdienst van den staat, van de magt, van den troon geworden was, toen het eer en rijkdom had uit te deelen, en overal de tijd aanbrak van de vervolging der
niet-
{==747==} {>>pagina-aanduiding<<}
Christenen, toen wilde menigeen door Christen te worden niets anders dan veiligheid en rust, magt en aanzien. Maar toen het Christendom zelf nog het juk der vervolging te dragen had, toen nog geen wereldsch voordeel maar het bloed der martelaars het zaad der kerk was, toen trad niemand toe dan uit ware overtuiging, uit het innige bewustzijn, dat men in deze gemeente alleen, en nergens buiten haar, bevrediging kon vinden voor de behoefte der ziel, die luider sprak en krachtiger drong dan zelfs de behoefte om te leven. Alleen aan de Christenen in die dagen kan men het zien, wat zij in de nieuwe godsdienst voor hun hart en voor hun leven dachten te vinden. Waarom bleven zij niet, de Joden bij hun Jodendom en de Heidenen bij hun Heidendom? Wat maakte de bestaande godsdiensten magteloos om den brandenden dorst hunner ziel telesschen, en wat was het, waardoor het Christendom zoo ver boven beide zich verhief en bij een telkens grooter schare aan beider rijk een einde maakte? In later eeuwen zouden duizenden niet weten, waarom zij Christenen waren en niet veeleer iets anders. Zij waren immers in de kerk gedoopt, en volgden slechts hun voorouders. Maar toen men zelf nog te beslissen had, toen men als Jood of Heiden was opgevoed, en het er op aankwam, de godsdienst der vaderen prijs te geven voor een andere, die ook maar door een Jood en dan wel een gekruisten Jood was gepredikt, toen moest er wel een beweegreden zijn, die met onweerstaanbare kracht het geweten drong, eer men er toe beslissen kon, de vaderlandsche goden af te zweren en naar dien gekruiste zich te noemen, met geen ander uitzigt dan om zelf weldra het kruis hem na te dragen. Daarom kunnen wij het van niemand beter dan van de Christenen dier dagen vernemen, wat de heidensche godenleer en wat de joodsche eeredienst hun vermogt te geven, en wat daartegenover het Christendom hun schenken kon. Maar geen studie dan ook, die voor ons, tot wie nog altijd die vraag komt: wat is in de geschiedenis der
menschelijke beschaving uw Christendom? gewigtiger mag heeten, dan de studie van de oudste gedenkstukken der Christenheid, van de geschriften der eerste eeuwen, toen de kerk nog een lijdende en strijdende was, van de werken dier vroegste belijders, die het regt van hun Christendom boven de andere godsdiensten van hun tijd met kracht zochten te handhaven.
Een van die geschriften ligt voor mij. Hetis ges chreven in

{==748==} {>>pagina-aanduiding<<}
de eerste helft der tweede eeuw, en mag een kleinood heeten, waarmeê geen ander werk uit den tijd, die onmiddellijk op het leven der Apostelen volgt, in waarde gelijk staat. Het is de brief aan Diognetus. Wie er de schrijver van is, weten wij niet. Zeker niet Justinus de martelaar, op wiens naam het werk reeds in handschriften gesteld is. Maar welken naam hij ook gedragen heeft, zeker was hij een man van wijsgeerige ontwikkeling, die evenals Justinus in den philosophenmantel het eenvoudige geloof van den Christen predikte en in zijn nieuwe godsdienst geen afstand had gedaan van zijn regt tot denken. Alle voorstellingen, die in de Christenmaatschappij in omloop waren, had zijn geest in zich opgenomen, en er van behouden wat hem bruikbaar scheen. De leer van het woord of van de goddelijke rede, die - zoo stelde men haar voor, als ware zij een eigen, zelfstandig wezen - in den beginne alleen bij God was, door wie God de wereld had geschapen en in de wereld zich voortdurend geopenbaard, en die eindelijk in Jezus als Gods volmaakte openbaring verschenen was; die leer, in Alexandrië opgekomen, en overal doorgedrongen, ook ons allen bekend door de veertien eerste verzen van het vierde evangelie, had op den schrijver van onzen brief een diepen indruk gemaakt. Ook de denkbeelden dier Gnostieken hadden hem getroffen, die eerst in het Christendom de openbaring der Godheid eerbiedigden, en met overdrijving van Paulinische leeringen niets ijveriger bedoelden, dan de nieuwheid der Christelijke godsdienst in het licht te stellen, en haar volkomen los te maken van al wat vooraf was gegaan, ook van de wet der Joden. Al te diep zelfs hadden zij hem getroffen, en hem de oogen te veel voor het verschil, te weinig voor den zamenhang en de overeenkomst geopend. Hoe het zij, al wat zijn tijd bewoog had ook op hem zijn krachtigen invloed geoefend, en niemand was beter dan hij er toe in staat om er rekenschap van te geven, wat hem het Christendom was en waarom hij
het nieuwe geloof had omhelsd.
Ook van den man, tot wien de brief gerigt was, zijn ons geen bijzonderheden van elders bekend. Zijn naam, Diognetus, dat wil zeggen: hij die uit Zeus, den hoofdgod der Grieken, geboren is, was in de oudheid vrij gewoon. Na Christus' geboorte treffen we hem slechts een paar malen aan, en het is daarom zoo vreemd niet, dat men achter dezen Diognetus den welbekenden wijsgeer van dien naam heeft gezocht, die de leermeester is ge-
{==749==} {>>pagina-aanduiding<<}
weest van den keizer Marcus Aurelius. Men hield dit voor bijzonder waarschijulijk, niet alleen omdat onze brief zelf hem als een man van aanzien voorstelt, maar ook omdat die Diognetus naar 's keizers eigen getuigenis hem geleerd had zich op de beoefening der wijsbegeerte toe te leggen en aan allerlei bijgeloovigheden den rug toe te keeren. Van een zoo vrijen en zoo wijsgeerigen geest scheen het meer dan van iemand anders te wachten, dat hij met groote belangstelling onderzoek zou doen naar het ware karakter der godsdienst, die misschien toen reeds de aandacht en den afkeer van zijn leerling tot zich had getrokken.
En toch is dit alles niets meer dan een gissing, en is er van den Diognetus, aan wien onze brief geschreven werd, met zekerheid niets meer te zeggen dan dit ééne, dat hij de kennis van het Christendom, welks goed regt hij betwijfelde, met opregten ijver heeft gezocht.
Want dat hij het goed regt des Christendoms moet hebben betwist, springt ons terstond in het oog. En niet minder, dat hij het erkende als een kracht, wier bestaan niet te loochenen viel, en waarmeê men, hoe men haar ook beoordeelen mogt, voortaan zou moeten rekenen. Hij ontveinst het zich niet, dat de Christenen een maatschappij vormen, die zich door zeldzame deugden onderscheidt. Hij brengt zijn hulde aan de liefde, die zij elkaar betoonen, en is getroffen door den eenvoud en den heldenmoed, waarmeê zij de goederen der wereld versmaden, den dood gering achten, en voor de belijdenis van hun geloof alle dingen, zelfs het leven, willig ten offer brengen. Juist daarom wil hij het weten, waarin dat geloof dan wel bestaat, en hoe het hun gemoed met zulk eene de wereld overwinnende kracht kan bezielen. Een hoogen dank kan hij er vooreerst niet van hebben. Wat er hem vooral in tegenstaat is zijn plotseling optreden, en de vermetelheid waarmeê het aan al het bestaande een einde wil maken. Als deze Christelijke godsdienst zoo voortreffelijk is en een goddelijke waarheid bevat, waarom is ze dan nu eerst in de wereld gekomen, waarom heeft God haar zoolang aan de menschheid onthouden, die toch in alle tijden het voorwerp zijner zorg moet geweest zijn? Maar de heidensche wijsgeer kan het ter naauwernood mogelijk achten, dat de waarheid in het bezit eener secte zou zijn, in het bezit van scheurmakers, die de godsdienst hunner vaderen verlieten en ongehoorde nieuwigheden

{==750==} {>>pagina-aanduiding<<}
wilden invoeren. Want daar was niets, wat den denkenden Heiden grooter afkeer inboezemde, dan in de dingen der godsdienst nieuwigheden te prediken, en de outers der vaderlandsche goden omver te stooten. De schrijver der Clementinen laat den heidenschen grammaticus Appion beweren, dat er geen grooter zonde is dan af te wijken van de volksgodsdienst; en zelfs toen het Christendom reeds op het punt was tot staatsgeloof te worden verheven, erkennen de keizers, dat zij in de Christenen niets zoo streng hebben gelaakt als hun afwijking van de gebruiken en plegtigheden hunner voorouders, en beschuldigen hen van aanmatiging en overmoed, omdat zij het gewaagd hebben naar eigen goeddunken zich los te maken van instellingen, door hun voorgeslacht gewijd. Vooral die Heidenen, die de Nieuwplatonische wijsbegeerte waren toegedaan, konden het niet dulden, dat iemand zijn volksgodsdienst verliet. Of had niet elk volk zijn eigen Goden, aan wie als aan nationale regenten juist dat deel der wereld was toegewezen, en wat was ontrouw aan hun vereering anders dan een verbreken der goddelijke wereldorde? En niemand kon het minder vrijstaan dan een Romein, de Goden van zijn volk te laten varen, want nergens meer dan in den Romeinschen staat was staatsbelang en volksgodsdienst, al ware het alleen maar in de vergoding van den keizer, ten naauwste verbonden. Geen wonder dus, dat ook voor Diognetus de nieuwheid des Christendoms een hoofdbezwaar is, en hij er de grootste waarde aan hecht, zich de vragen te zien beantwoord, waarom de Joden geen Joden, de Heidenen geen Heidenen zijn gebleven, waarom er Christenen zijn opgestaan, die noch de Goden der Grieken vereeren, noch de godsdienstige gebruiken der Joden, al zijn die ook in zijn oogen niets anders dan bijgeloovigheden, in acht nemen. Geen wonder, dat hij het wezen eener godsdienst wil leeren kennen, die haar belijders tot zulk een vermetelheid regt schijnt te geven, en met zoo veel hoogmoed hen vervult, dat zij hun nieuwigheid
ver boven de eeuwen heugende godsdiensten van Jood en Griek verheven achten.
Maar de schrijver van onzen brief deinst er niet voor terug, en rekent het zelfs geen zware taak, van dien hoogmoed rekenschap te geven en het regt dier vermetelheid te staven. Hij meent dat er waarlijk niets meer noodig is dan eenvoudig de oogen te openen, om het duidelijk te zien, hoe onvergelijkelijk groot en schoon en goddelijk het Christendom is, als het aan

{==751==} {>>pagina-aanduiding<<}
die godsdiensten gemeten wordt, die Heidenen en Joden belijden. Want waarlijk, ze mogen, als het woord ernstig wordt opgevat, niet eens godsdiensten heeten. Belagchelijke ongerijmdheid, dat is de eenige naam die aan haar wezen past.
Iets anders toch dan ongerijmdheid kan onze schrijver in het Heidendom onmogelijk erkennen. Hij beschouwt het als de dienst van stomme beelden, ziellooze gewrochten der menschenhand, niets meer, niets beters. Het is alsof hij zich geheel verdiept heeft in die prachtige taal, waarmeê in het veertigste hoofdstuk van Jesaja de profeet de afgoden der Heidenen had bespot: ‘De werkmeester giet een beeld, en de goudsmid overtrekt het met goud, en giet er zilveren ketenen bij. Die verarmd is, dat hij niet te offeren heeft, die kiest een hout uit dat niet verrot; hij zoekt zich een wijzen werkmeester, om een beeld te bereiden dat niet wankelt.’ Want met dienzelfden spot treedt ook hij tegen de heidensche Goden op. Wat zijn ze anders, zoo roept hij Diognetus toe, dan beelden door menschenhand gemaakt, bij den rijke uit kostbare stof, bij den minvermogende uit verachtelijke klei, waaruit we tot zelfs de potten vervaardigen, die voor onze laagste behoeften noodig zijn? Slaat zulk een pot in stukken, bewerkt dan de stof naar de eischen uwer kunst, en gij hebt een god gemaakt. Want voor dat gewrocht uwer handen buigt ge u dan in het stof, en gij stort er uwe gebeden voor uit en offert er uwe gaven aan. Maar het zijn - zoo wordt met klimmende minachting de spotternij nog uitgewerkt, - het zijn dan ook schoone gaven, die gij hun ten offer brengt. Op het gezigt van bloed en op den reuk van het stinkende offervet weet gij hen te onthalen. Zou het u een genot zijn, zelf daarop te worden vergast? Waarom onthaalt gij dan uwe Goden op dingen, waarvan gij zelf zoudt walgen? Is het niet, omdatgij weet, dat ze er toch niets van merken? Uw Goden van steen en van metaal hebben geen zintuigen en geen gevoel, het zijn ziellooze beelden, die niet zien, niet ruiken of smaken wat gij hun voorzet. En gij zult ons, Christenen, hard vallen, dat wij zulke Goden afzweren en zulk een godsdienst verachten?
Zonder twijfel had Diognetus op al dien spot vrij wat kunnen antwoorden. Of mogt dat een billijke waardering van de godsdienst der Heidenen heeten, die er niets anders in kon zien dan een belagchelijke beeldendienst? Was er niet een edeler opvatting mogelijk, die het beeld slechts als zinnebeeld beschouwde,

{==752==} {>>pagina-aanduiding<<}
en ook in den laagsten vorm van vereering het wezen wist te herkennen dier eeuwige godsdienst, die onder welken hemel ook tot rijpheid gekomen, de schoonste vrucht is van 's menschen natuur? En waren dan in het Heidendom allen zonder onderscheid aan elkaar gelijk te stellen, de onbeschaafdste man uit het volk met den diepzinnigsten wijsgeer, die toch waarlijk geen ruwe beeldendienaar kon heeten? Zeker, al die vragen, en nog zoo vele andere, kon men doen, en men kon op het voorbeeld van Christenschrijvers, ook op dat van den grooten Heidenapostel wijzen, die het godsdienstige karakter ook van het Heidendom niet hadden miskend. En toch is onze schrijver niet van partijdigheid, niet van onregt te beschuldigen. Ook het Christendom was niet de godsdienst der aanzienlijken en der wijzen, maar van het volk; wat was natuurlijker, als men het met andere godsdiensten wilde vergelijken, dan ook deze zoo op te vatten als men ze bij het volk waarnam? Al was ook de wijsgeer tot betere, misschien tot de meest verheven voorstellingen gekozen, waren zij doorgedrongen tot de menigte? Hadden ze van al die beelden en van al dien offertoestel iets doen wegvallen? Hadden ze ingang gevonden bij de priesters, en waren ze door het staatsgezag bekrachtigd? Neen, de groote menigte was er waarlijk niet op vooruitgegaan. Haar toestand was eer verergerd dan verbeterd. Of stroomden niet uit het Oosten telkens nieuwe godsdiensten, dat is nieuwe Godennamen en nieuwe plegtigheden, meest van het ongerij dste en aanstootelijkste karakter, den Romeinschen staat binnen? Voorzeker, ook het Heidendom had een diepere en betere natuur, ook deze schil omsloot een voedzame kern. Maar het volk dacht niet meer aan die kern en genoot niets anders dan de harde en dorre schil. Wat zag de Christen overal om zich heen, in huizen en tempels, op markten en in straten, anders dan de meest zinnelijke vereering, aan zinnelijke beelden gewijd? Moest niet zelfs een Porphyrius, die de beeldendienst zocht te
verdedigen als de zigt bare voorstelling van den onzigtbaren God en zijne krachten, er vooruitkomen, dat de onwetenden in al die beelden niets dan hont en steen aanschouwden? En waaruit anders dan uit zulke onwetenden bestond het volk?
Geen wonder dus, dat onze schrijver het Heidendom niets anders waard rekent dan minachting en spot. Maar ook over het Jodendom is zijn oordeel even ongunstig. Zeker prijst hij het

{==753==} {>>pagina-aanduiding<<}
in de Joden, dat zij één levenden, volmaakten, algenoegzamen God als beheerscher aller dingen erkennen. Maar hoe meer zij van die volmaaktheid Gods als beginsel uitgaan, te schroomelijker verloochenen zij haar in al hun doen; hoe breeder zij van die algenoegzaamheid opgeven, te meer verliezen zij haar uit het oog, zoodikwijls zij niet met het begrip van God maar in de dienst van God bezig zijn. Wat kan, vraagt hij, dwazer zijn, dan offers, en dan nog wel ook van bloed en vetdamp, aan hem die niets noodig heeft? Wat ongerijmder dan God geschenken aan te bieden uit hetgeen door hem zelf alleen ons geschonken is? En zoo is de geheele godsdienst der Joden hem een aanhoudende strijd tusschen hun voorstelling van God en hun vereering van God. Zij erkennen, dat God alles geschapen heeft, en in den mensch vinden zij het doel zijner schepping, en toch leggen zij het den mensch als godsdienstpligt op, van sommige gaven Gods zich angstig te onthouden, en zijn vermetel genoeg om van het door God geschapene niet weinig voor onrein te verklaren. Zij eerbiedigen God als een geestelijk wezen, en toch beweren zij, dat de opoffering van een klein deel des ligchaams zoo veel waarde bij God heeft, dat de besnedenen alleen zijn uitverkoren volk zijn. Zij gelooven het, dat de geheele natuur met haar vaste regeling van jaargetijden en dagen van God is, en toch, in plaats van naar dat geloof alle dagen en alle maanden en jaren voor hem gelijk te achten, is hun de eene tijd een aan God welgevallige, de andere een door hem als verworpen tijd. Zoo zetten ze hun willekeur overal in plaats van Gods ordening, en stellen zich in bloot zinnelijke betrekking tot dien God, wiens geestelijk wezen zij belijden.
Gij ziet, ook bij de beoordeeling der Joodsche godsdienst vestigt onze schrijver het oog noch op haar oorsprong, noch op haar aanleg en vatbaarheid, maar uitsluitend op hetgeen zij bij het volk, door wiens toedoen dan ook, geworden is. Haar verheven Godsbegrip weet hij volkomen te waardeeren, en haar erkenning van den levenden en zelfbewusten God tegenover de ziellooze afgoden der Heidenen is het voorwerp van zijn lof. Maar des te meer wekt het zijn afkeuring, dat zij, die in zulk een God roemen, hem op zoo onwaardige wijze vereeren. Aan zulk een eeredienst, waardoor zich de Joden met de Heidenen geheel gelijk stellen, kan hij onmogelijk een goddelijk karakter toekennen; die kan niet door God zelf, door een openbaring

{==754==} {>>pagina-aanduiding<<}
Gods zijn ingevoerd. In besnijdenis noch Sabbath, in feesttijden noch omhaal van offerplegtigheden, kan hij een instelling van God eerbiedigen. Het geheele Mosaïsme kan in zijn schatting niets meer zijn dan ijdel menschenwerk.
Tegenover zulk menschenwerk stelt hij het Christendom. Hierin, maar ook hierin alleen, eerbiedigt hij de openbaring van den onzigtbaren God. Christus is in de geschiedenis der wereld hem het groote keerpunt; al wat aan zijn verschijning is voorafgegaan beschouwt hij niet als een voorbereiding, maar alleen als een tegenstelling. Het had geenszins ten doel, op soortgelijke wijze als het Christendom zelf, schoon dan in lageren graad, in de behoefte der menschheid te voorzien en aan het verlangen van den geest naar vrede met God te voldoen; het kon geen andere strekking hebben dan deze, tot levendig gevoel der behoefte te brengen en tevens der onmagt om, aan zich zelf alleen overgelaten, haar te bevredigen. Het was niet de dageraad, die de schitterende bode van den nog glansrijker dag is, zwakker licht dat het volle licht aankondigt, het was veeleer de donkere nacht, die op het aanbreken der eerste morgenschemering met te grooter verlangen doet hopen, hoe minder zij zelf in staat is een lichtstraal te werpen op ons pad. Vóór Christus, zoo meent onze schrijver, had de wereld er niet de minste kennis van, wie God wel is. Al schenen de Joden het te weten, waar zij hem als den éénen, volmaakten God erkenden, daar bewees toch de vorm hunner vereering, hoe weinig die kennis hare wortels geschoten had. En bij de Heidenen was zij in het geheel niet te vinden, noch in hun dienst van stomme, ziellooze wezens, noch in de leer hunner wijsgeeren, waarvan de een het vuur, de ander het water, ieder eenig schepsel der almagt tot God had gemaakt. Het is waar, bij zulk een opvatting van de historie, bij het aannemen van een zoo breede klooftusschen het verleden en het heden, tusschen de vele eeuwen vóór Christus en den korten tijd na zijn optreden, had het den schijn, als had God zich gedurende al die eeuwen niet om den mensch bekommerd. Onze schrijver gevoelt het, maar wordt er in zijn overtuiging niet door geschokt. Die armoede was naar zijn
oordeel noodig geweest om ons naar onderstenning te doen verlangen; in die duisternis alleen hadden wij geleerd te reikhalzen naar het morgenlicht. Zoo had God den mensch nimmer uit het oog verloren. Maar om zich aan hem te openbareu, had

{==755==} {>>pagina-aanduiding<<}
hij den juisten tijd afgewacht. Want zoo onuitputtelijk als zijne liefde, was ook zijn geduld. Hij, die over een eeuwigheid te beschikken had, had gewacht, totdat de mensch, door niets bevredigd, vurig naar hulp van God zelven zou verlangen. Toen die dag gekomen was, was ook die hulp verleend. Het plan, dat hij vóór dien tijd alleen aan zijn rede, die men ook als zijn eeuwigen zoon voorstelde, had onthuld, bragt hij toen tot uitvoering. Hij deed het, door die rede in het hart der menschen in. te planten en te bevestigen, of, gelijk het ook wordt uitgedrukt, door dien zoon zelven op aarde te zenden, niet om regt te spreken maar om barmhartigheid te betoonen, om te redden en te overtuigen. Zoo openbaarde hij zich aan het geloof, dat alleen in staat is God te zien. En in die openbaring schonk hij den mensch het hoogste dat hij geven kon, het genieten zijner weldaden, het aanschonwen van zijn wezen, het volbrengen van zijn wil. In dien geest, als de openbaring van God aan de wereld, zoodat zij voortaan de kracht bezit om door het geloof met God in betrekking te treden en zijn wezen te leeren kennen, verstaat onze schrijver de komst en de werkzaamheid van Jezus, van zijn leven en van zijn sterven. Dat drukte hij uit met woorden, die, schoon aan de Joodsche offervoorstellingen ontleend, in de Christelijke maatschappij algemeen waren opgenomen. In dien zin, maar ook in dien zin alleen, spreekt hij er van, dat God zijn eigen zoon als losprijs voor ons had overgegeven, den onschuldige voor de schuldigen, door zijn geregtigheid onze zonden bedekt en in hem geregtvaardigd had. Maar dat alles had geen ander doel, dan om ons met vertrouwen op zijn barmhartigheid te bezielen, ons de zekerheid te geven dat we hem niet als onzen vijand en wreeker moeten beschouwen, maar hem mogen vereeren en liefhebben als den opvoeder en vader des menschdoms, als onzen leermeester en geneesheer, onslicht, onze kracht en ons leven. En wat anders zou de vrucht dier
overtuiging zijn, dan een blijmoedig vertrouwen op God, een laten varen van alle aardsche zorgen, een berusten in God wiens wezen eeuwige liefde is?
In dat blijmoedige vertrouwen op God, in die onwankelbare zekerheid van Gods liefde, ziet onze schrijver de ware natuur der nieuwe godsdienst. Daarin alleen erkent hij het wezen des Christendoms. Misschien had Diognetus van hem verwacht, dat hij hem bekend zon maken met allerlei gebruiken der Christenen,

{==756==} {>>pagina-aanduiding<<}
waardoor zij van alle andere menschen zich kenmerkend onderscheidden, met een eigenaardige levenswijze en bijzondere zeden. Maar hij verklaart tot zulk een aanwijzing zich niet in staat. En wel omdat den Christenen inderdad geen vreemde dingen eigen zijn. Ze zijn, zoo schrijft hij, noch door het land hunner inwoning, noch door hun taal, noch door hun gebruiken, van de rest der menschen onderscheiden. Ze bewonen geen afzonderlijke steden, zij spreken in geen ongewonen tongval, en zij leiden geen leven, dat uiterlijk van anderer leven verschilt. Zij kenmerken zich door niets anders dan door hun vertrouwen op God. Dat geeft hun kracht en moed, om te volharden in hun geloof, ook waar zij den wilden dieren worden voorgeworpen en alleen van de verloochening van dat geloof redding kunnen wachten. Zij gevoelen het: op den post, waarop zij staan, heeft God zelf hen gesteld; dien te ontvlngten zou meer dan lafhartigheid, het zou misdaad, opstand tegen God zelf zijn. Zoo blijven zij trouw aan hun roeping, en het aanschouwen van hun heldenmoed plant dienzelfden moed ook anderen in het hart; hoe meer zij den dood geofferd worden, des te grooter kracht gaat van hen uit. Maar onwankelbaarheid is niet de eenige vrucht van hun Godvertrouwen. Op de erkenning van Gods liefde gegrond, moet het tot wederliefde, tot dankbaarheid hun gemoed stemmen. En waarin anders zou die dankbaarheid zich kunnen openbaren, dan in het ijverige streven, om in liefde God na te volgen, om barmhartigheid te bewijzen aan de broeders, maar ook aan de vijanden? Dat toch is het eenige, waarin wij tot navolging der Godheid geroepen en tevens tot haar in staat zijn. De Christen wil niet Gods majesteit navolgen; het is zijn verlangen niet heerschappij te voeren over den naaste, boven anderen te staan die zwakker zijn, zich in rijkdom en magt boven de behoeftigen te verheffen. Alleen Gods liefde wil hij navolgen; hij wil den last van den naaste op zich laden, met wat hij meer is den mindere
beweldadigen, uit hetgeen hij van God ontving den behoeftige toedeelen, zoo een God worden voor allen die van hem ontvangen. Hieron alleen komt het den schrijver van onzen brief aan. Wanneer gij, roept hij Diognetus toe, voor het Christelijke geloof gewonnen, door onzen godsdienst u tot zulk een liefde hebt laten bewegen, dan zult gij het weten, wat het ware leven is, en voor dat leven den aardschen dood geringachten.

{==757==} {>>pagina-aanduiding<<}

Merkwaardige uitkomst. Onze schrijver had zich buiten staat verklaard, de eigenaardigheden der Christenen op te noemen, en toch niemand had meer dan hij de aandacht gevestigd op hetgeen wel hun meest kenmerkende eigenaardigheid mogt heeten. Uiterlijk hadden ze niets vreemds, en toch wat was vreemder dan hun geheele verschijning? Geen wonder, dat hij zelf door die tegenstelling levendig getroffen is. Hij gevoelt het: de Christenen zijn als andere menschen, en toch wijken ze ver van anderen af. Uiterlijk staan ze met allen gelijk, maar in de gezindheid van hun hart zijn zij van allen verscheiden, boven allen verheven. In hun kleeding en voeding, ja in hun geheele leefwijze schikken zij zich overal naar de bestaande gebruiken, en toch overal geven zij aan die gebruiken een hooger en beter karakter. Waar zij doen als anderen, doen zij het toch anders. Het zijn de gewone handelingen, maar altijd godsdienstig gestemd; het is het gewone leven, maar overal door godsdienst geheiligd. Als zij onder Grieken en Barbaren wonen, zoeken ze alleen in reinheid van wandel boven hen uit te munten. Ze trouwen als anderen, maar hun huwelijk is door godsvrucht gewijd, en in plaats van hunne kinderen te vond te leggen, achten zij zich ten duurste verpligt, in de vrees des Heeren hen op te voeden. Zij gedragen zich overal naar de bestaande wetten, maar ze zijn er tegelijk op uit, meer te zijn en iets beters te doen, dan eenige wet van hen vordert. Het is onzen schrijver een waar genot, die zedelijke meerderheid der Christenen in het helderste licht te plaatsen, maar het tevens te doen erkennen, dat die zedelijke meerderheid ook het eenige is, waardoor zij zich van anderen wenschen te onderscheiden. Hij is er diep van doordrongen, en hij stelt het tegelijk als hun aller overtuiging voor, dat de godsdienst niet iets bijzonders is, dat naast de gewone verrigtingen van het leven in huisgezin en maatschappij behoort te staan, maar veelmeer een kracht, die het geheele leven doordringt,
bezielt en heiligt, het van alle verkeerdheid en laagheid zuivert, en het tot een leven maakt, dat in de wereld geleid toch niet uit de wereld is. O, hoe goed zou het geweest zijn, als die beschouwing de Christenheid nooit had verlaten. Maar hoe spoedig en hoe algemeen werd zij door een geheel andere verdrongen, die een deeling maakte tusschen de godsdienst en de wereld, aan deze laatste de grootste helft afstond, en de godsdienst tot

{==758==} {>>pagina-aanduiding<<}
sommige dagen, tot sommige handelingen en gebruiken beperkte. Geen deeling heeft ooit verderfelijker gewerkt, en toch hoe krachtig ook door de hervorming bestreden, nog altijd beheerscht zij de meeste Protestanten niet minder dan de Katholieken. Aan haar is het ontstaan te danken niet alleen van die dwaze uitdrukking: zijn godsdienst waarnemen, maar ook van die jammerlijke gezindheid, die er door wordt aangeduid. Inderdaad, men neemt zijn godsdienst waar, dat wil zeggen: men voldoet aan eenige pligtplegingen, waarmeê God tevreden moet zijn; men zondert ééu dag der week, meestal nog maar een klein gedeelte er van, voor hem af, om de rest der week vrij van zijn juk te zijn. En wat het ergste is, aan al die pligtplegingen kan men deel nemen zonder dat het hart er bij is, en zeker prevelt menige Protestant zijn tafelgebed niet minder gedachteloos dan menige Katholiek werktuigelijk zijn rozenkrans afbidt. Zoo wordt alles een uiterlijk werk, ter kerke gaan, het avondmaal vieren, aalmoezen geven, vasten en boeten, een pelgrimstogt doen, en wat dies meer zij, alles de regte weg tot den aflaat met zijn verderf. En zulk een leven zou een godsdienstig leven zijn? Neen, God vordert meer van ons dan nu en dan een kniebuiging; hij eischt ons geheele hart, al ons willen en al ons doen. Nu of dan uitsluitend met God bezig te zijn, heeft op zich zelf niet de geringste waarde; dan alleen kan het waarde hebben, als het ons sterkt en opwekt tot een aan God gewijd bestaan, dat is tot een leven van reinheid, van regt en van liefde. Geen oogenblik behoeft - vergunt mij die al te gemeenzame, maar hier zoo treffend juiste uitdrukking, - geen enkel oogenblik behoeft voor God apart te zijn, maar ook aan geen enkel oogenblik mag hij vreemd, nooit mag hij buitengesloten zijn. Iedere wensch en iedere daad, waarbij de gedachte aan God den blos der schaamte ons op het gelaat zon jagen, is onzer niet waardig en past niet in het leven van den godsdienstigen mensch.
Lavater, wiens vroomheid ik trots al zijn zonderlingheden en gebreken eerbiedig, plagt het in zijn geliefde taal zoo uit te spreken: ik wil niets doen, wat ik laten zou, als Christus persoonlijk voor mij stond. En gij kent immers die gelijkenis van het zuurdeeg, waardoor het Godsrijk wordt voorgesteld? Men voedt zich niet met zuurdeeg, maar men voedt zich met het meel dat er overal van doortrokken is. Zoudt gij meenen, dat Jezus aan den bruiloftsdisch minder in

{==759==} {>>pagina-aanduiding<<}
Gods oogen kon bestaan, dan als hij ter tempelstad toog om het paaschfeest te vieren? Neen, nergens godsdienst alleen, maar in alles godsdienst, dat is de leus der ware vroomheid. Als onder die leus strijdend stelt de schrijver van onzen brief de Christenen voor. En hij doet het met innige liefde. Het is hem een lust, hun leven te schetsen, als in niets bijzonder en toch in alles bijzonder, overal gewoon en toch overal buitengewoon, altijd aan het belang van menschen, aan de dienst van den naaste gewijd, en toch altijd aan God geheiligd. Welk een warme ingenomenheid spreekt niet uit die treffende tegenstellingen: Zij trouwen gelijk allen, zij verwekken zich kinderen, maar zij leggen hun kroost niet te vond. Zij hebben gemeenschappelijke maaltijden, maar geen gemeene maaltijden. Zij zijn in het vleesch, maar zij leven niet in het vleesch. Zij vertoeven op aarde, maar hun burgerschap is in den hemel.
Was het wonder, dat Christenen, door zulk een geest bezield, al den tegenstand der wereld te sterk waren? Het afgeleefde Heidendom, het in zinnelijke vormen verstijfde geloof der Joden en de frissche, jeugdige godsdienst van Christus, welk een afstand! Dáár het gevoel van den uitgeputten grijsaard; de droombeelden der jeugd zijn uitgewischt, en de kracht ontbreekt om een nieuwen weg te banen; hier de warme geestdrift van den jongeling, die aan zijn idealen gelooft, en die zijn arm sterk genoeg voelt om hun de zegepraal te bevechten. Ook op het gebied van den geest is de overwinning hem verzekerd die zeker is van de overwinning. En wie is ooit zekerder van haar geweest, wien heeft in den felsten strijd het bewustzijn, dat de toekomst veroverd was, ooit inniger doordrongen dan de Christenheid der eerste eeuwen? Een godsdienst, opgekomen onder het verachte Joodsche volk, door dat volk zelf verworpen, den Heidenen een dwaasheid, door al de magt van den heidenschen staat ten bloede toe vervolgd, welk verstandig man zou haar een jaar levensduur durven voorspellen? En toch, weldra heeft zij den troon aan zich onderworpen, de magt van het Heidendom gebroken, de altaren der Goden verbrijzeld. Magt en geweld waren aan den kant van het Heidendom, en toeh is het gevallen. Reeds een Chrysostomus aanschouwt het als een veroverde stad. De muren zijn gesloopt, de praalgebouwen vernield, de kloeke verdedigers gesneuveld; slechts hier en daar, tusschen de rookende puinhoopen, zwerven als schimmen van het verle-
{==760==} {>>pagina-aanduiding<<}
den nog enkele hulpelooze kinderen en waggelende grijsaards rond. Reeds in de vijfde eeuw kon de sage opkomen van die zeven jongelingen, die te Ephesus onder de vervolging van keizer Decius waren ingesluimerd, en die in het midden dier eeuw ontwaakt met verbazing het vervolgde teeken des kruises overal geplant zien, om den staat en de wereld te beheerschen. Maar wat spreek ik van de vijfde eeuw? Reeds in de eerste jaren der derde kon een
Tertullianus in geestdrift den Heidenen toeroepen: al het uwe hebben wij ingenomen! Vanwaar die schitterende verovering? Krachtiger zeker dan al die oorzaken, in wier opsomming Gibbon behagen schept, droeg er die vaste overtuiging der Christenen toe bij, dat geen vervolging hen schaden kon, dat hun alleen de toekomst behoorde, die onwankelbare zekerheid dat de overwinning hun nooit kon ontgaan. Zij voelden zich magtiger dan de geheele wereld; zij waren de ziel der wereld, het zont der aarde, en al de zegeningen, die het Romeinsche rijk sedert Augustus had ontvangen, waren hun te danken, door wier voorbede - zoo hoog stelden zij zich - de ondergang der wereld was uitgesteld. Reeds een Melito en een Justinus zijn vol van die grootsche gedachten. Maar niemand heeft ze krachtiger gevoed en schooner uitgesproken dan de schrijver van onzen brief. Wat zou al de vervolging den Christenen kunnen schaden? Men doodt hen, en ziet! zij leven. Zij lijden armoede, en velen maken zij rijk. Zij worden veracht, maar in de verachting straalt hun glorie. Zij worden gestraft, en zij verblijden zich als die ingaan ten leven. Met zoo krachtige woorden, ten deele aan Paulus, zijn geliefden Apostel, ontleend, stelt hij zijne broeders voor als oneindig sterker dan al de magt die hen ten bloede toe bestrijdt. Maar nog is de geestdrift zijner bewondering er niet mee voldaan. Hij wil rekenschap geven van den moed, die hen bezielt; hij wil het verklaren, waarom de geheele wereld magteloos is tegenover hen. En hij geeft die verklaring in zijn schoone vergelijking: wat in het lichaam de ziel is, dat zijn in de wereld de Christenen. De ziel, al wordt zij door het lichaam omsloten, houdt zelve alleen dat lichaam bij elkaar; zoo zijn de Christenen in de wereld opgesloten als in een kerker, en toch zij zijn het die de wereld in stand houden. In een vergankelijke tent woont de onvergankelijke ziel; zoo huizen de Christenen in het stof der verderfelijkheid, maar op de onverderfelijkheid der hemelen is
het oog hunner verwach-
{==761==} {>>pagina-aanduiding<<}
ting gerigt. Karig met spijs en drank voorzien, wordt de ziel krachtiger; zoo nemen de Christenen ook te midden der vervolging dagelijks in krachten toe. Voorwaar, die zoo hun eigen waarde gevoelden konden in den strijd niet bezwijken; van een geloof, dat in zoo veel geestdrift kon ontvlammen, was het niet te veel gezegd, dat het bergen verzetten zou.
Dat is inderdaad de groote beteekenis van onzen brief, getuigenis te geven van de geloofskracht der eerste Christenen, en tegelijk haar te prediken als het natnurlijk gevolg van hun geloof. Welk een verschil tusschen deze verdediging des Christendoms en zoo menige andere, uit denzelfden tijd maar ook uit later eeuwen. Als wij de geschriften opslaan, die bestemd zijn om de goddelijkheid van het Christendom te handhaven, wat ontmoeten we dan niet een aantal bloot uitwendige bewijzen. Men beroept zich op de vervulling van profetiën, in het O.T. te lezen, en in Jezus van Nazareth tot waarheid geworden; op een groote menigte van wonderen, waarvan de h.S. ons berigt geeft, misschien ook wel op die waarvan de Christenen nog altijd getuigen zijn; op de straffen, waardoor zij allen getuchtigd zijn, die zich tegen Christus en zijne aanhangers hebben verzet. Zoo is het telkens een beroep op hetgeen met anderen, op hetgeen lang geleden is voorgevallen. Hoe geheel anders onze schrijver! Ook hij is geroepen, om het Christendom te verdedigen, om zijn voortreffelijkheid boven de godsdienst van Jood en Heiden in het licht te stellen. Maar noch van profetiën noch van mirakelen spreekt hij een enkel woord, en van de bestraffing der vijanden gewaagt hij niet. Om het Christendom ingang te doen vinden, acht hij het voldoende, het zoo te teekenen als het waarlijk is, en om de hand naar den boom te doen uitstrekken, rekent hij dit alleen noodig, op de vruchten te wijzen die aan den boom groeijen, gelijk hij om Jodendom en Heidendom te bestrijden aan niets anders behoefte heeft, dan aan een eenvoudige voorstelling van hetgeen zij waarlijk zijn en van hetgeen zij uit hun aanhangers maken. Hier is niets van een kunstige en spitsvindige redenering; hier is enkel het uitspreken van een geloof, dat het gemoed zelf heeft doorleefd, en waarvan de vruchten in anderer leven zijn aanschouwd, Als wij den inhoud der geheele apologie in weinige korte stellingen willen zamenvatten,
kunnen we dien uitdrukken in deze vier stellingen: het Christendom is de geestelijke dienst van den

{==762==} {>>pagina-aanduiding<<}
geestelijken God; die dienst bestaat in niets anders dan in het betrachten der liefde; tot die liefde steunt ons van zelf het geloof dat God eeuwige liefde is; om de wereld met dat geloof te bezielen, is Jezus op aarde gekomen. Korte, door het geheugen ligt te bewaren stellingen, maar die alle godsdienstwijsheid omvatten. Die ze niet heeft, dien baat al het andere niets; die ze heeft, dien zijn ze voor tijd en eeuwigheid genoeg. Of wat is er schooners van het Christendom te getuigen dan dit, dat het de geestelijke dienst wil zijn van den geestelijken God? Wat is het anders dan dat heerlijke woord, dat boven alle tempels, neen dat in aller hoofd en hart moest staan: God is een geest, en die hem aanbidden moeten hem aanbidden in geest en in waarheid? Reeds achttien eeuwen geleden is dat woord gesproken, en nog heeft de Christenmaatschappij het niet geheel begrepen en het niet ten volle toegepast. Wij spreken veel van God als een geestelijk wezen, maar hoe ver zijn wij er nog van af, hem geestelijk te dienen. Hoe zinnelijk is nog onze vereering, als stonden we nog altijd op het standpunt der oude Joden. We zijn nog niet veel verder gekomen dan de Joden en de Samaritanen, en we twisten nog altijd op onze wijze, of de aanbidding te Jernzalem zal geschieden of op den berg Geriziem. Of zoo wij al verder gekomen zijn, en het zinnelijke hebben prijs gegeven, hoe weinig zijn we er dan nog van overtuigd, dat de geestelijke God op geestelijke wijze onmogelijk door ie's anders gediend kan worden dan door het betrachten der liefde. Hoe vaak zoeken we ook dan nog onze geestelijke vereering niet in de stemming van het gemoed noch in de rigting van den wil, maar uitsluitend in het denken, alsof God het best door hem gediend werd, in wiens brein de best gesloten dogmatiek was opgenomen. Zou het voor ons wel mogelijk zijn zoo te handelen, als wij het opregt geloofden, dat het wezen Gods in de liefde bestaat? Zou de begeerte dan niet in ons opkomen, en dagelijks krachtiger
worden, om ook liefde te betoonen en hem na te volgen in barmhartigheid? Of kent gij een grooter tegenstrijdigheid, dan in genade te roemen en zelf geen genade te betoonen, voor liefde te danken en zelf vol te zijn van haat en vervolging? Neen, al het twisten en strijden der Christenen bewijst, dat bij hen het geloof aan Gods liefde wel op de lippen is, maar niet in het hart. Vandaar ook hun opvatting of liever hun aantal ver uit elkaar loopende opvattingen van Jezns

{==763==} {>>pagina-aanduiding<<}
persoon en werk. Het is hun niet genoeg, den menschenzoon in hem te vereeren, die gekomen is om Gods liefde te openbaren en met het geloof aan haar de wereld te bezielen. Als ge op al de stelsels hunner bespiegeling het oog vestigt, zoudt ge u ligt kunnen voorstellen, dat hij gekomen is alleen opdat zij over zijn natuur mogten strijden, elkaar als ketters mogten haten en vervolgen. O, hoe veel is er nog voor ons van de eerste Christenen, hoe veel nog uit onzen brief te leeren.
Een der voortreffelijkste mannen van onzen tijd schrijft deze woorden: ‘Nooit zal ik de diepe verslagenheid vergeten van een bekeerden Hindoe, een echten martelaar van zijn geloof, die uit de bladen van het N.T. zich een beeld had gevormd, wat een Christenland wel zijn moest, maar die in Europa gekomen er alles zoo anders vond dan hij in zijn eenzame overpeinzingen te Benares zich gedroomd had. Het was de Bijbel alleen die hem weêrhield van terug te keeren tot zijn oude godsdienst, en die onder theologische hairkloverijen, gedurende bijna twintig eenwen opgehoopt, onder pharizeeuwsche huichelarij, ongeloof en gebrek aan liefde, hem het begraven maar toch nog levende zaad leerde aanschouwen, door Christus en zijne apostelen in de aarde gestrooid.’ Kan het ons bevreemden? Alleen wat het Christendom oorspronkelijk was, wat het wilde zijn toen het den strijd tegen de godsdienst van Joden en Heidenen aanving en voor zijn regt van bestaan erkenning vroeg, kan ons voor wanhoop bewaren, als wij den blik slaan op de Christenmaatschappij, zooals zij thans, zooals zij onder ons is. Het eerste Christendom overwon de wereld; het dwong den beschaafden Griek en den verstandigen Romein bewondering en toetreding af; het Christendom van onze dagen weet naauwelijks van verovering, van uitbreiding te spreken, en in eigen boezem verliest het den eerbied en de liefde van velen, die voor de menschen zijn naam nog dragen. Dat is de vrucht der ontaarding. Hij alleen, die in zijn leven der godsdienst tot eer strekt, kan haar apologeet zijn; haar grootste, haar eenige vijand is hij, die haar schandvlek is in zijn wandel.

Ik zou mijn taak hier als voltooid kunnen beschouwen. Toch wensch ik nog eenige oogenblikken tot u te spreken.
Ik kom mij voor als de man, die u voor een beroemde schil-
{==764==} {>>pagina-aanduiding<<}
derij heeft geplaatst. Uitvoerig heeft hij ze u beschreven, op den zamenhang harer deelen zoowel als op de hoofdgedachte uwe opmerkzaamheid gevestigd, telkens u dat gedeelte, waarover hij tot u sprak, met eigen oogen laten zien. Zoo schoof hij nu eens hier, dan weêr daar de gordijn voor u weg. Maar hij gevoelt het, één ding blijft hem nog te doen over. Nu gij op de hoogte zijt gebragt om zelf te oordeelen, en voorbereid het kunstgewrocht als een geheel te genieten, moet de gordijn ookgeheel vallen.
Aan dien pligt wensch ik mij niet te onttrekken. Met een voorlezing van den brief zonder eenige bijvoeging of weglating wil ik eindigen. Het was geen ligte taak, den Griekschen vorm met dien van onze taal te verwisselen. Mogt het bij haar ver vulling mij gelukt zijn, de kleur der oudheid ongeschonden te bewaren.

Daar ik zie, aanzienlijke Diognetus, dat een warme ijver u bezielt om de godsdienst der Christenen te leeren kennen, voel ik mij verpligt u om dien ijver te prijzen. Ook daarom prijs ik u, dat gij er groote zorg aan hebt besteed, duidelijk aan te geven, wat gij omtrent hen verlangt te weten. Aan welken God gelooven zij en hoe dienen zij hem? Hoe ontleenen zij aan dit geloof en aan die dienst die kracht, waardoor zij allen de wereld versmaden en den dood verachten, en noch de Goden der Grieken vereeren noch de bijgeloovigheden der Joden in acht nemen? Welke is de liefde, die zij elkander toedragen? En waarom is deze nieuwe godsdienst nu eerst, en niet reeds vroeger in de wereld verscheuen? Dat zijn de vragen, waarop gij wilt dat ik u zal antwoorden. God, die ons het spreken en het hooren verleent, geve mij zoo te spreken dat het u mag verbeteren, en u zoo te hooren dat het mij geen teleurstelling bare.
Welaan dan, reinig uw geest van zijn vooroordeelen, maak u vrij van de magt der gewoonte, word zoo zelf een nieuwe mensch, gelijk gij u neêrzet om van een nieuwe leer - uw eigen mond noemt haar immers zoo - te hooren, en zie dan niet met uwe oogen alleen, maar ook met uw verstand, van welke stof en van welken vorm ze zijn die gij als Goden erkent en vereert. Is niet

{==765==} {>>pagina-aanduiding<<}
deze van steen, aan de steenen gelijk waarover wij loopen, gene van koper niet beter dan de koperen vaten die wij dagelijks gebruiken, een ander van hout dat misschien al aan het rotten is, een ander weêr van zilver dat goed bewaakt moet worden opdat niemand het stele, hier een van ijzer dat de roest verteert, ginds een van leem niet schooner dan de klei, waaruit wij de potten maken die voor onze laagste behoeften bestemd zijn? Zijn ze niet alle van vergankelijke stof? Zijn ze niet in den vuuroven en met ijzeren werktuigen bewerkt? Is niet de een door den steenhouwer, de ander door den kopersmid gevormd? Heeft niet hier de zilversmid, daar weder de pottenbakker zijn kunst getoond? Toen al die kunstenaars uit die stoffen Godengestalten schiepen, waren ze toen niet in staat geweest om ook elken anderen vorm er uit te maken? En zijn ze er niet ook thans nog toe in staat? Kunnen niet allerlei voorwerpen, die uit dezelfde stoffen bestaan, zoo ze maar aan dezelfde handen worden toevertrouwd, in gelijke vormen worden herschapen? En omgekeerd, die Goden, voor wie gij thans uwe knieën buigt, kunnen niet menschenhanden ze tot gewone vaten omvormen, aan de rest gelijk? Zijn ze niet allen doof, blind, onbezield, onbewegelijk, zonder zintuigen? Zijn ze niet allen aan verrotting en bederf onderworpen? En die noemt gij Goden, die dient gij, daarvoor buigt gij u in het stof, daaraan zoekt gij volmaakt gelijk te worden. En gij haat de Christenen, omdat zij dezen niet voor Goden aanzien. Als werden zij, schoon als Goden door u erkend, niet veel meer door u veracht dan door hen! Of wie kan hen meer bespotten en smaden dan gij, die als ze van steen of klei zijn hen zonder bewaking laat, maar zijn ze van zilver of goud hen 's nachts wegsluit en er over dag een wacht bij zet om ze niet te laten stelen? Fn wat dunkt u wel van de eer, die gij hun pleegt te bewijzen? Als ze zin en gevoel hadden, mogt het veel meer een straf heeten; maar nu ze gevoelloos zijn, kunt
gij met bloed en met den stinkenden walm van het offervet hen dienen. Laat eens iemand uwer die eer ondergaan! Laat eens iemand uwer gedoogen, dat zoo iets hem zelf geschiede! Doch geen enkel mensch zon vrijwillig zulk een kwelling dulden, want de mensch heeft zijne zinnen en zijn verstand, maar de steen duldt ze, want de steen is gevoelloos. Uw eigen gedrag toont, hoe vast gij er van overtuigd zijt. En dat nu de Christenen weigeren zulke Goden te dienen, o! ik zou er nog

{==766==} {>>pagina-aanduiding<<}
zoo veel van kunnen zeggen, maar die aan hetgeen ik aanvoerde niet volkomen genoeg heeft, wat zou ik aan dien nog meer woorden verspillen?
Maar ook dit vooral begeert gij zonder twijfel te weten, waarom zij niet dezelfde godsdienst als de Joden hebben.
Wat dan die Joden betreft, dat zij geen deel nemen aan die dienst van stomme en ziellooze Goden, dat zij slechts éénen God als aller heer willen erkennen, daaraan zeker doen zij wel. Maar dat zij dien God op een wijze dienen, die overeenkomt met die der Grieken, daarin ligt hunne dwaling. Gaven te brengen aan wezens, die niet kunnen zien noch hooren, gelijk de Grieken doen, dat zeker is een toonbeeld van onverstand. Maar in den waan te verkeeren, dat men den éénen God iets kan aanbieden, als had hij aan eenig ding behoefte, dat verdient niet minder den naam van dwaasheid, stellig niet van godsdienst. Of zou hij, die hemel en aarde en al wat daarin is heeft geschapen, en die ons allen geeft wat wij behoeven, zon hij zelf iets behoeven van die dingen, die hij zelf aan hen geschonken heeft, die zich nu in staat rekenen er hem een geschenk van te maken? Inderdaad, die zich inbeeldt uit bloed en vetdamp hem een offer te kunnen bereiden, en met zulke eeregaven hem te huldigen, die verschilt in zijn dwaze meening, dat hij iets schenken kan aan hem die niets behoeft, naar mijn oordeel weinig van hen, die met niet minderen ijver hun hulde betoonen aan ziellooze wezens, wien het vermogen ontbreekt om van al die eer iets op te nemen.
Ook meen ik u op de hoogte te moeten brengen van hun angstvalligheid in het gebruiken van spijzen, van bun bijgeloof in het vieren van den Sabbat openbaar, van hun pralen met de besnijdenis, en van hun onnoozelheid ten opzigte van het vasten en de nieuwe maan, hoe belachelijk ook dit alles moge zijn en hoe weinig het onze aandacht ook verdiene. Of wat dunkt u? Van de dingen, die God tot 's menschen gebruik heeft geschapen, sommige als met regt geschapen aan te nemen, andere als nutteloos en overtollig te weigeren, zon dat geoorloofd zijn? Of wel God te lasteren, als verbood hij ons op den Sabbatdag een goed werk te doen, zou dat vroomheid mogen heeten? Of in de opoffering van een gedeelte van zijn lichaam een teeken van verkiezing te zien, als verwierf men zich daardoor een bijzondere liefde van God, zou dat niet onze volle be-
{==767==} {>>pagina-aanduiding<<}
spotting verdienen? Of het angstig beloeren van sterren en maan, om toch bepaalde maanden en dagen zorgvuldig in acht te nemen, en naar eigen willekeur den loop des jaars en de wisseling der tijden, door God in de natuur vastgesteld, uit elkaar te halen, zoodat de eene tijd tot feestdagen, de andere tot dagen van droefheid bestemd worden, in wiens schatting kan dat een voorbeeld zijn van godsdienst, en niet veeleer van onverstand?
Doch genoeg hiervan. Dat de Christenen er wel aan doen, zich ver te houden niet alleen van de doellooze godsdienst der Heidenen en van hun ijdel zelfbedrog, maar ook van al den omhaal en al den praal der Joden, dat meen ik u voldoende te hebben geleerd. Kon ik u maar even ligt de geheimenis van hun eigen godsdienst ontsluijeren. Maar noch van mij hebt gij dit te wachten, noeh van eenig ander mensch.
Immers zijn de Christenen noch door het land hunner inwoning, noch door hun taal, noch door hun gebruiken, van de rest der menschen onderscheiden. Zij bewonen geen afzonderlijke steden, zij spreken in geen ongewonen tongval, en zij leiden geen leven, dat uiterlijk van anderer leven verschilt. Het is dan ook geen overdenking en geen zorg van naar nieuwigheden verlangende menschen, waaraan zij hun leer verschuldigd zijn, en zij ijveren niet als anderen voor een menschelijk dogme. Maar terwijl zij de steden van Grieken en Barbaren bewonen, naar het lot het voor ieder beschikt heeft, en terwijl zij in kleeding en voeding en overige leefwijze zich overal naar de bestaande gebruiken schikken, is toch hun leven een wonderbaar en in aller oogen bevreemdend. Zij bewonen hun eigen vaderland, maar als bloote ingezetenen; als burgers nemen zij aan alles deel, en alles moeten zij dulden als vreemden; ieder vreemd land is hun vaderland, en ieder vaderland is voor hen een oord der vreemdelingschap. Zij trouwen gelijk allen, zij verwekken zich kinderen, maar zij leggen hun kroost niet te vond. Zij hebben gemeenschappelijke maaltijden, maar geen gemeene maaltijden. Zij zijn in het vleesch, maar zij leven niet naar het vleesch. Zij vertoeven op aarde, maar hun burgerschap is in den hemel. Zij onderwerpen zich aan de vastgestelde wetten, en in hun leven overtreffen zij de wetten. Zij hebben allen lief, en door allen worden zij vervolgd. Men kent hen niet, en toch veroordeelt men hen. Men doodt hen, en ziet! zij leven. Zij lijden armoede,

{==768==} {>>pagina-aanduiding<<}
en velen maken zij rijk. In alles lijden zij gebrek, en in alles hebben zij overvloed. Zij worden veracht, en in de verachting straalt hun glorie. Zij worden gelasterd, en zij worden geregtvaardigd. Zij worden gesmaad, en zij zegenen; men beleedigt hen, en zij vergelden hoon met eer. Terwijl zij het goede doen, worden zij als boosdoeners gestraft; terwijl zij gestraft worden, verheugen zij zich als die ingaan ten leven. Als vreemdelingen bestrijden hen de Joden, en de Grieken vervolgen hen; en die hen haten weten de oorzaak hunner vijandschap niet te noemen.
Om het in één woord te zeggen: wat in het lichaam de ziel is, dat zijn in de wereld de Christenen. Door alle leden des lichaams heen is de ziel verbreid; zoo zijn de Christenen verstrooid door alle streken der aarde. De ziel huist wel in het lichaam, maar is geen deel van het lichaam; zoo wonen de Christenen in de wereld, maar zij zijn niet van de wereld. Zelf onzigtbaar, is de ziel opgesloten in het zigtbare lichaam; zoo weet men dat de Christenen in de wereld zijn, maar onzigtbaar blijft hun godsdienst. Het vleesch haat de ziel en voert, schoon nooit door haar gekrenkt, strijd tegen haar, omdat zij het belet aan zijn lusten zich over te geven; zoo haat de wereld, schoon nooit door hun gekrenkt, de Christenen, omdat zij hare lusten weerstreven. De ziel heeft het vleesch lief dat haar haat; zoo hebben de Christenen lief die hen haten. De ziel, al wordt zij door het lichaam omsloten, houdt zelve alleen dat lichaam bij elkaar; zoo zijn de Christenen in de wereld opgesloten als in een kerker, en toch zij zijn het die de wereld in stand houden. In een vergankelijke tent woont de onvergankelijke ziel; zoo huizen de Christenen in het stof der verderfelijkheid, maar op de onverderfelijkheid der hemelen is het oog hunner verwachting gerigt. Karig met spijs en drank voorzien, wordt de ziel krachtiger; zoo nemen de Christenen ook te midden der vervolging dagelijks in krachten toe. Op een zoo belangrijken post heeft God hen gesteld, dat het misdaad in hen ware dien te ontvlugten.
Want, gelijk ik reeds gezegd heb, geen aardsche vond is het die hun is overgeleverd; niet om de overleggingen van een sterveling te bewaren spannen zij zoo ijverig hun krachten in; en van geen menschelijke geheimenissen is de zorg hun toevertrouwd. Maar de onzigtbare God zelf, die de waarachtige beheerscher en oorsprong aller dingen is, heeft uit den hemel de

{==769==} {>>pagina-aanduiding<<}
waarheid en het heilige en alle begrip tebovengaande woord den menschen ingeplant en in hunne harten bevestigd. Hij zond hun niet, zooals men gissen kon, een zijner dienende geesten, geen magt noch engel, hij mogt dan met de dingen der aarde belast of over die des hemels gesteld zijn, maar den kunstenaar zelf en werkmeester des heelals, door wien hij de hemelen heeft gebouwd en de zee in hare grenzen besloten, aan wiens wetten de natuur gehoorzaamt, die der zon haar dagelijkschen loop voorteekent, op wiens bevel de maan den nacht verlicht en het gestarnte de maan volgt op haar pad, die alles heeft geschikt en beperkt en geordend, de hemelen en de aarde en de zee en al wat zij bevatten, het vuur, de lucht, den afgrond, wat in de hoogten en in de diepten en wat in het midden is. Dat woord, dien Logos, heeft hij hun gezonden. En deed hij het, zooals een mensch vermoeden kon, om hen te onderdrukken, om schrik en ontzetting hun in het hart te jagen? Verre van dien, maar om zachtheid, om barmhartigheid hun te betoonen. Hij zond hem gelijk een koning zijn koninklijken zoon zendt; als een God zond hij hem; als tot menschen zond hij hem; hij zond hem om te redden, om te overreden, niet om geweld aan te doen; geweld ligt immers niet in God. Om hen te roepen zond hij hem niet om hen te vervolgen; uit liefde zond hij hem, niet om regt over hen te doen. Eerst later zal hij ten oordeel hem zenden; en wie zal bestaan in den dag zijner komst? Ziet gij het niet, hoe de Christenen den wilden dieren worden voorgeworpen, opdat zij den Heer mogten verloochenen, en toch niet bezwijken? Ziet gij het niet, dat hoe meer er gestraft worden, anderen des te meer toenemen in kracht? Zou dit menschenwerk zijn? Dat is de kracht Gods, dat zijn de teekenen zijner komst.
Wie toch der menschen had vóór hij verscheen er de minste kennis van, wie God wel is? Of hecht gij eenige waarde aan het ijdel gesnap dier treffelijke wijsgeeren, van wie sommigen het vuur tot God gemaakt hebben (datgene tot hun God verheffend, waarheen zij zelf op weg zijn), anderen het water, anderen weer een ander der van God geschapen dingen? Waarlijk zoo één dezer stelsels aannemelijk was, zou met gelijk regt ook ieder ander schepsel zich voor God kunnen uitgeven. Maar dat alles is nietig verzinsel en bedrog van goochelaars. Geen der menschen heeft ooit hem gekend of geopenbaard; hij zelf alleen heeft zich bekend gemaakt. En wel door middel van het geloof,

{==770==} {>>pagina-aanduiding<<}
waaraan alleen het gegeven is God te zien. Want God, die de heer en de schepper des heelals is, die alle dingen heeft gemaakt en geordend, was niet alleen menschlievend, maar ook geduldig. Wel blijft hij altijd dezelfde, hij was en is en zal zijn weldadig en goed, waarachtig en niet vergramd; maar de groote en onuitsprekelijke gedachte, die hij gevormd had, deelde hij alleen zijn zoon mede. En zoo scheen het, alsof hij al dien tijd, dat hij zijn wijzen raad geheim hield en bewaarde, aan ons niet dacht en om ons zich niet bekommerde. Maar sints hij door zijn geliefden zoon hetgeen van den beginne af was voorbereid ontdekte en openbaarde, heeft hij ons alles tegelijk geschonken: het genieten zijner weldaden en het aanschouwen en het volbrengen. Wie onzer had dit ooit kunnen verwachten? Hij zelf wist alle dingen bij zich zelf en, volgens de natuur van zijn wezen, met zijnen zoon.
Zoo dan heeft hij tot aan den jongsten tijd het ons vrijgelaten, naar het ons lustte onzen wilden weg te gaan, voortgesleept door genot en begeerte. Niet alsof hij eenig behagen had in onze zonden; hij duldde ze alleen. En niet alsof hij met welgevallen op dien tijd der boosheid neêrzag; neen! den tegenwoordigen tijd der geregtigheid riep hij in het aanzijn, opdat wij, die ons toen overtuigd hadden uit eigen werken het leven onwaardig te zijn, het nu door Gods genade waard zouden geacht worden, en terwijl het gebleken was dat wij van ons zelven in het rijk Gods niet konden ingaan, door Gods kracht er toe in staat mogten worden. Want toen de maat onzer schuld volgemeten was, en het helder voor onze oogen stond dat wij niets anders als haar loon konden te gemoet zien dan straf en dood; toen de tijd gekomen was, dien God bestemd had om zijn barmhartigheid en zijn vermogen voortaan te openbaren; toen - zoo eenig is Gods liefde tot den mensch - heeft hij ons niet gehaat noch verworpen noch onzer zonde gedacht, maar hij is lankmoedig geweest en geduldig, zelf heeft hij (onze zonden opgenomen, zelf) zijn eigen Zoon tot losprijs gegeven voor ons, den heilige voor de goddeloozen, den onschuldige voor de schuldigen, den regtvaardige voor de onregtvaardigen, den onvergankelijke voor de vergankelijken, den onsterfelijke voor de sterfelijken. Wat anders toch had onze zonden kunnen bedekken dan zijn geregtigheid? In wien anders was voor ons, zondaars en goddeloozen, regtvaardiging mogelijk, dan alleen in den Zone Gods?

{==771==} {>>pagina-aanduiding<<}
O weldadige ruiling, o onnaspeurlijke inrigting, o onverwachte weldaad! De ongeregtigheid van velen in den éénen regtvaardige weggeborgen, de geregtigheid van éénen voor vele ongeregtigen ter regtvaardiging! Zoo heeft hij ons eerst, in den vervlogen tijd, het onvermogen onzer natuur doen inzien om het leven te verwerven, maar nu ons den redder getoond, die redden kan zelfs wat reddeloos verloren scheen. Door beide te zamen wilde hij ons met vertrouwen bezielen op zijn barmhartigheid, dat we hem mogten erkennen als opvoeder, vader, leermeester, raad, geneesheer, als licht, eer, glorie, kracht, leven, en onze zorg mogten laten varen, hoe wij ons kleeden en wat wij eten zullen.
Wanneer ook door u dit geloof begeerd wordt, dan voor het eerst zult gij den Vader leeren kennen. Want God heeft de menschen liefgehad, voor wie hij de wereld heeft gemaakt, wien hij alles onderwierp wat op aarde is, wien hij de rede schonk en het verstand, wien alleen hij het voorregt verleende van tot hem op te zien, die hij geschapen heeft naar zijn eigen beeld, tot wie hij zijn ééngeboren zoon heeft gezonden, en wien hijhet koninkrijk der hemelen heeft toegezegd, dat hij geven zal allen die hem liefhadden. Als gij hem zoo hebt leeren kennen, hoe groot zal de dankbaarheid zijn die u bezielt! Hoe warm zult gij hem liefhebben die u het eerst heeft liefgehad! En door die liefde zult gij een navolger worden van zijn barmhartigheid. Laat het u niet vreemd dunken, dat de mensch een navolger Gods zou kunnen worden. Hij kan het, daar God zelf het wil. Want niet in het heerschappij voeren over den naaste, niet in den lust om boven anderen die zwakker zijn te staan, niet in rijkdom en in magt over de behoeftigen, niet daarin ligt het geluk, en niet daarin kan iemand God navolgen. Dat alles ligt buiten de glorie der Godheid. Maar die den last van den naaste op zich laadt, die met hetgeen waarin hij meer is den mindere wil beweldadigen, die uit hetgeen hij van God ontvangen heeft den behoeftigen toedeelt, en als een God wordt voor hen die van hem ontvangen, die is een navolger Gods. Zulk een navolger Gods geworden, zult gij, op aarde verwijlende, zien dat God in den hemel regeert. Dan zult gij aanvangen de geheimenissen Gods te spreken, dan zult gij hen, die gestraft worden omdat zij God niet willen afzweren, liefhebben en bewonderen, dan zult gij over het bedrog en de dwaling der wereld regt doen, als gij het hebt ingezien, wat het zegt waarachtig in

{==772==} {>>pagina-aanduiding<<}
den hemel te leven, als ook gij wat hier dood heet veracht, maar den waren dood vreest, die ieder wacht wien de veroordeeling treft tot dat eeuwige vuur, dat allen die er aan overgeleverd worden ten einde toe pijnigen zal; dan zult gij hen bewonderen, die ter wille der geregtigheid het tijdelijke vuur verdragen, en met dat andere vuur bekend zult gij hen zalig spreken.





{==773==} {>>pagina-aanduiding<<}

Een leerschool voor den werkman.

Door Dr. S. Sr. Coronel.

II.

Hebben we, in het eerste gedeelte van ons overzigt der tentoonstelling, de middelen nagegaan, die het huiselijk leven van de handwerksklasse kunnen bevorderen, thans zullen wij, bij de beschouwing der drie overige klassen, de middelen leeren kennen, die het leven en werken van die klasse in de maatschappij tot een hoogeren trap van volmaking kunnen brengen. Trad zij in het eerste gedeelte voornamelijk als consument op, hier zal zij inzonderheid de rol van producent vervullen. De voorwerpen, in de vijfde klasse gerangschikt, bieden daartoe al dadelijk ruime gelegenheid aan. Zij bevat de gereedschappen en werktuigen, die op de werkplaats, het veld en in de huishouding worden gebruikt. Het doel daarvan is, om den arbeid eenvoudiger en gemakkelijker te maken, om meer en beter te produceren. Dit leidt van zelve tot billijker voortbrenging, en daarvan trekt de arbeider als consument weder voordeel. Bovendien kan hij voor meer en beter werk hoogere loonen bedingen. Daarvoor kan hij, naast de middelen tot strikte levensbehoefte bestemd, zich nu ook die verschaffen, welke tot verhooging van zijn levensgenot kunnen bijdragen. En zoo zien we de eene schakel in de andere grijpen, waardoor de maatschappelijke keten aan elkander wordt gehouden.
Onder de inzendingen van de verschillende landen op dit gebied viel al dadelijk in het oog, dat ieder land zich scheen toegelegd te hebben, om een zekeren tak van bedrijf op den

{==774==} {>>pagina-aanduiding<<}
voorgrond te stellen. Bij de bespreking van de verschillende groepen van werktuigen en gereedschappen zal men zich daarvan kunnen overtuigen.
Beginnen we met de gereedschappen en werktuigen op de werkplaats gebruikt. Wanneer wij dan de voorwerpen van inlandsch fabrikaat nagaan, zoo zien we, dat Nederland, Groot-Brittanje, de Noord-Duitsche Bond en Denemarken zich voornamelijk hebben toegelegd op de inzending van gereedschappen voor de kleine handwerksnijverheid, terwijl Frankrijk en België zich inzonderheid door werktuigen en gereedschappen voor de zoogenaamde haute industrie onderscheidden.
Nederland had op eene regt plastische wijze eenige takken van inlandsche nijverheid teutoongesteld. Daaronder kwam in de eerste plaats in aanmerking de vervaardiging van gouden en zilveren kettingen. Die industrie, welke niet nieuw is, onderscheidde zich hier toch door een paar bijzonderheden, welke niet onvermeld mogen blijven. De heer J.B. Citroen, te Amsterdam, heeft namelijk een werktuig in toepassing gsbragt, waardoor het geplette metaaldraad op eene zeer eenvoudige wijze in gelijkmatige stukjes wordt gesneden of gezaagd en de zamenhang van de staaf gedeeltelijk wordt verbroken. Hierdoor ontstaat nu de zoogenoemde scharnier-ketting. De massive schakel-ketting erlangt men door een ander eenvoudig procedé. Gouden en zilveren metaaldraad wordt namelijk op een koperdraad gewonden en dat door eene opening getrokken, waarin zich een bijtelvormig mesje bevindt, dat het spiraaldraad tot open ringetjes snijdt. Deze ringetjes worden op verschillende wijze in elkander gehaakt en door een daartusschen geplaatst soldeersplintertje bevestigd. Het fabrikaat is zeer fraai en kenmerkt zich door groote verscheidenheid van vormen. Dat werk wordt nu hier, wegens de eenvoudige wijze waarop het verrigt wordt, door kinderen en wel door meisjes volbragt. In het tentoonstellingsgebouw waren daarmede een viertal van die jeugdige werksters bezig. En zij trokken de algemeene aandacht door de vlugheid en vaardigheid, die zij daarbij aan den dag legden. In de werkplaats zag ik een twintigtal meisjes tusschen 12 en 16 jaren met het vervaardigen van kettingen en ander gouden cantillewerk bezig. De opgewektheid en orde, die onder die jeugdige arbeidsters heerschten, gaven duidelijk het bewijs, dat zij zich daar wèl bevinden en dat het toezigt in goede handen is. De

{==775==} {>>pagina-aanduiding<<}
fabrikant van zijnen kant verzekerde mij, dat die jeugdige arbeidsters het werk veel netter en vlugger kunnen verrigten, dan mannelijke arbeiders, waardoor het hem mogelijk is, om met het buitenland te concurreren. De nieuwe bron voor vrouwenarbeid daardoor geopend, is eene belangrijke aanwinst in de beperkte bestaanmiddelen voor het zwakke geslacht. De arbeid is gansch niet vermoeijend en bevordert zeer het schoonheidsgevoel. Bovendien worden daartoe zoo weinig hulpmiddelen en ruimte gevorderd, dat elke werkster dien arbeid aan huis in een hoekje van het vertrek, des noods aan een hoekje van de familietafel, kan verrigten. Een tangetje, een blaaspijp en een klein lampje, ziedaar al de werktuigen, om de keurigste schakelkettingen of het zamengesteldst cantillewerk te vervaardigen. Eene vlugge werkster kan, bij een arbeid van 10 uren daags, ƒ 5 à ƒ 6 in de week verdienen. Stellen wij nu de gemiddelde verdienste op ƒ 3 's weeks voor meisjes van 18 jaren, dan mag dit als eene niet te versmaden tegemoetkoming in het arbeidersgezin beschouwd worden.
Een andere tak van bedrijf was hier vertegenwoordigd in het slijpen van edele steenen. Dat werd tentoongesteld door den heer Groen. Met belangstelling zag ieder hier de veelsoortigste steensoorten door eene eenvoudige slijping op een zandsteen, die door een handkruk gedraaid werd, in ware kunstgewrochten herscheppen.
Een derde groep hield zich bezig met de schoenmakerij. Zij werd voorgesteld door de Gebroeders Ziegelaar, te Amsterdam. Nadat de schoenen tot op de zoolen op de gewone manier waren bewerkt, zag men hier de zool aan het bovenleer hechten door middel van een schroef, die door eene eenvoudige machine uit een koperdraad gevormd door de zool gedrild en afgebroken werd. Dit werktuig werkt zeer gemakkelijk en zoo snel, dat het in staat is een voorraad schoenen, door 25 arbeiders in één dag bewerkt, op zoodanige wijze van geschroefde zoolen te voorzien.
In hunne nabijheid was de kunstdraaijer Laarman bezig in een ongelooflijk kort tijdsbestek de kunstigste voorwerpen uit hont en ivoor te vervaardigen.
Niet ver van daar werden te zien gegeven twee takken van bedrijf, die op grootere schaal in ons land worden uitgeoefend, de matten- en mandenmakerij. De eerste werd veraanschouwelijkt

{==776==} {>>pagina-aanduiding<<}
door een jongman uit de kolonie der Maatschappij van Weldadigheid, te Frederiksoord; de andere door eene jonge dochter van Noordwolde in Friesland, eene leerlinge van de aldaar voor eenige jaren door den wakkeren predikant Eilerts de Haan opgerigte Industrieschool. Het merkwaardige van deze expositie ligt natuurlijk niet in de bedrijven, maar in de aanleiding tot het uitoefenen daarvan door deze klasse van menschen. Het is toch de gezonde geest van philanthropie, die deze takken van bedrijf heeft ingevoerd in eene streek, waar de behoeften der bevolking niet in verhouding tot de bestaanmiddelen waren. In plaats van ondersteuning met geld, dat Danaïden-vat der philanthropie van vroegere dagen, heeft men hier het beginsel van werkverschaffing toegepast, en met het beste gevolg. De verrigtingen van de Maatschappij van Weldadigheid mogen geacht worden eene genoegzame bekendheid erlangd te hebben, om er hier nog in bijzonderheden op terug te komen. Maar over de Industrieschool zal het niet ongepast zijn, hier eenige bijzonderheden mede te deelen. De bewoners uit de heide-streken van Noordwolde trachten sedert jaren een middel van bestaan te vinden door het vervaardigen van mandwerk, waarvoor ze de grondstof, onder den naam van hondentwijg bekend, bijeenzoeken in de nabijgelegene bosschen. Daarmede wonnen een 200 menschen een sober bestaan. Maar die bron dreigde weldra voor hen op te droogen en leverde, wegens de steeds duurder wordende materialen om het twijg voor de verwerking geschikt te maken, al minder en minder voordeelen op, zoodat het te voorzien was, dat die arbeid de ontzaggelijke moeite en bezwaren, daaraan verbonden, niet loonen zon, ja, dat binnen een niet al te verwijderd tijdperk het verkrijgen van deze grondstof eene onmogelijkheid werd.
In vele gezinnen waren ouders en kinderen jaar in jaar uit met dien arbeid bezig, en deze zouden dus weldra aan het nijpendst gebrek ter prooi worden gegeven. Dit bragt den reeds genoemden predikant op het denkbeeld, om de toekomst van die hulpbehoevende doch nijvere bevolking te verbeteren, en daartoe wenschte hij op het opkomende geslacht te werken. Dit eene betere opleiding te geven, dacht hij te regt, zou van zelf nieuwe bronnen van bestaan verschaffen. Maar om nu niet het uitzigt voor deze bekrompenen van middelen en geest op een te ver verschiet te openen, kwam hij op het praktische denk-
{==777==} {>>pagina-aanduiding<<}
beeld, om eene industrie-school op te rigten. Met behulp van eenige weldenkenden in den lande slaagde hij hierin, en werd een viertal jaren geleden die inrigting in het leven geroepen, waar meisjes in naaijen en breijen onderrigt ontvangen en jonge lieden in het matten- en klompenmaken worden onderwezen. De arbeid der leerlingen komt hun ten goede; de mattenmakersleerlingen moeten echter een deel hunner verdiensten wekelijks afzonderen, waarvoor hun een mattenraam bij het verlaten der inrigting wordt verschaft. Verscheidene leerlingen oefenen in hunne woning reeds een zelfstandig beroep uit, dat ze aan de inrigting hebben geleerd. Verscheidene meisjes zijn daaronder, die als naaisters in haar onderhoud kunnen voorzien. Andere, die met de verkregene kennis in het ouderlijke gezin goede diensten doen. In het jaar 1868/69 werd aan 30 meisjes in het naaijen en breijen, aan 34 jongens en meisjes in het mattenmaken en aan 5 jongens in het klompenmaken onderrigt gegeven. Niemand wordt in de inrigting opgenomen, die niet bewijzen kan met vrucht de lagere school bezocht te hebben. Ook wordt nog aan de school onderwijs in de godsdienstleer gegeven. In de korte jaren van haar bestaan heeft die inrigting zegenrijke vruchten afgeworpen. Maar nog meer kon zij doen, indien haar nog meer stoffelijke hulpmiddelen ten dienste stonden. Het Bestuur woekert met de luttele penningen
waarover het beschikken kan.
Nederland onderscheidde zich vervolgens door eene keur van gereedschappen voor het bouwkundig vak. Daarnevens traden als gevaarlijke concurrenten op België, de Noord-Duitsche Bond en Denemarken, maar vooral Frankrijk en Groot-Brittanje. Bij die gereedschappen moeten wel onderscheiden worden de kwaliteit en constructie van het voertuig en het eigenlijk scherp gereedschap, het staal, want daarin muntten niet alle inzenders in gelijke mate uit. Ten opzigte van het eerste spande Frankrijk de kroon. Wij hebben tot dat einde slechts te herinneren aan de prachtige collectie circuleerzagen en groefmachines van het huis Gerard, te Parijs. Wie was niet getroffen over die vernuftige vindingen van onzen tijd, waarbij het genie zich ten doel had gesteld om langs den eenvoudigsten weg een zeer moeijelijken arbeid aan de menschelijke hand te ontnemen en hem bovendien zooveel te sneller te doen plaats hebben. Men zag hier circuleerzagen die, door de hand of den voet bewogen, in

{==778==} {>>pagina-aanduiding<<}
weinige minuten, uit bladen hout zoo dun als kaartpapier, zoowel als uit blokken ter dikte van 1 à 2 palmen, de kunstigste figuren door eene ligte beweging van de hand uitzaagden. Daarnevens waren andere, die andere bewerkingen aan die grondstof volbragten zoo gemakkelijk en snel en evenwel niet minder juist dan de vaardige hand van den werkman zulks vermag. Eene niet minder belangrijke verzameling handgereedschappen voor den timmerman, den schrijnwerker en de aanverwante vakken bood diezelfde firma aan, waarin soliditeit, doeltreffendheid en keurige bewerking gepaard gingen. Daarbij was, zoowel door de keuze van het hout als door de vindingrijke zamenstelling van het werktuig, in alle mogelijke gebreken aan dergelijk gereedschap gewoonlijk eigen, voorzien.
Van het stalen gereedschap droeg de Engelsche firma Dodge & Sons, te Sheffield den palm der overwinning weg. De prachtige glazenkast in de zuid-westelijke bijzaal heeft zeker aller aandacht en bewondering opgewekt. Zelden is zooveel merkwaardigs in zulk een klein bestek vereenigd gezien. Het zou waarlijk eene afzonderlijke studie vereischen en eene ruimte meer dan we met billijkheid kunnen vorderen, wilden we - indien we 't konden - al de voortreffelijke eigenschappen van elke soort van gereedschappen hier in het juiste licht stellen. En eene bloote opsomming van de namen der werktuigen zal den lezers van dit overzigt weinig baten en aangenaam zijn. Wij gelooven te kunnen volstaan met de verzekering, dat deze gereedschappen alles in zich vereenigden wat strekken kan, om den arbeid gemakkelijk te maken en een goed werkstuk te leveren.
Maar ook voor andere vakken waren eene menigte gereedschappen, die met voordeel bij den arbeid gebruikt kunnen worden en een beter fabricaat bevorderen. In dit opzigt muntten de gereedschappen voor de schoenmakerij uit. Nederland dong daarbij dapper om den palm der overwinning met Groot-Brittanje, België, den Noord-Duitschen Bond en Denemarken. Terwijl Nederland uitmuntende grondstoffen leverde, boden de andere landen bijzonder fraaije collectiën leesten en andere gereedschappen aan en gaf Groot-Brittanje een werkbank te zien, waarbij we een oogenblikje wenschen stil te staan.
Wij zien hier een houten tafel van een halve Ned. el in het vierkant, eenigzins hooger dan eene gewone tafel. Het blad

{==779==} {>>pagina-aanduiding<<}
daarvan heeft van voren eene halfcirkelvormige uitholing, waarin een houten krans met leder overtrokken beweegbaar is geplaatst, die den gewonen leeststeen vervangt. Op dien krans wordt in eene uitholing de te bewerken schoen geplaatst en over de zool de spanriem getrokken, die aan den voet der tafel met een traplat in verband staat, welke de riem naar behoefte aan- en ontspannen kan, en wel door middel van dien traplat in een der keepen van de staande lat te klemmen. Op die tafel is overigens nog ruimte om het overige gereedschap te plaatsen. De toestel is ingerigt, om het werk staande te verrigten en wel voornamelijk het ongezondste gedeelte, het uitkloppen van het leder, het pennen enz. Zooals dit meestal nog geschiedt, in eene zittende gebogen houding met een steen op de knie en de leest in de maagkui! gedrukt, levert die arbeid veel bezwaar op en is hij eene gereede aanleiding tot veelvuldige kwalen, die niet zelden een treurig bestaan en een spoedig uiteinde door den dood verwekken. Dit eenvoudige werktuig moet derhalve als eene gewigtige verbetering in dat bedrijf beschouwd worden, en het is te hopen, dat menig arbeider in tijds van dat hulpmiddel gebruik zal maken, opdat hij later voor veel leed gevrijwaard moge zijn.
Eene andere reeks van werktuigen waren hier bijeengebragt, welke meer uitsluitend voor arbeiders in staal- en ijzerwerken van nut zijn. Het zijn de pons-, boor-, snij- en schaafmachines voor de bewerking van metaal. Van deze soort van werktuigen had eene Nederlandsche inrigting een uitmuntend model geleverd, terwijl andere inlandsche firma's als agenten van vreemde huizen daarmede optraden. Zeer merkwaardig was het om te zien, hoe met geringe kracht, door middel van een handhefboom, in één slag een gat van 8 millimeter doorsnede werd geponsd, in ijzer van 5 millm. dikte en met even geringe kracht een ijzeren plaat van 4 millm. werd doorgesneden. Daar weder zag men in weinige seconden gaten van 60 millm. boren en van 120 millm. doorsnede uitvijlen. Ginds was eene machine, die, door middel van eene ligte beweging aan eene kruk, ijzer zonder eenig gedruisch in allerlei rigtingen en vlakten schaafde. 't Scheen of de hardheid van het metaal door de doelmatig aangebragte kracht van het werktuig geheel werd te niet gedaan.
Aanzienlijk is hierbij het besparen van tijd en arbeidsvermogen die twee magtige elementen van den arbeid. Al deze werktuigen

{==780==} {>>pagina-aanduiding<<}
hebben het voordeel, dat ze weinig ruimte innemen, weinig aan slijting onderhevig zijn en naar verkiezing door de hand of stoomvermogen kunnen bewogen worden.
In de Belgische afdeeling waren onder anderen twee toestellen geëxposeerd, die, wegens hunne eenvoudige doch vindingrijke en doelmatige inrigting nog eene nadere beschrijving verdienen. De eene is een heischtoestel met parachute ten behoeve van mijnwerkers, door Libotte te Gilly uitgedacht. Hij bestaat uit een bak, die tusschen vier houten geleiders loopt. Aan het ondereind van den bak bevinden zich vier klaauwen, die zoolang de bak aan het heischtouw hangt, ontspannen zijn. Zoodra het touw echter breekt, dan ontspant de balans, waaraan dit touw is bevestigd. Daardoor klemmen de klaauwen terstond in de geleiders en de zware massa blijft oogenblikkelijk in rust. Door deze eenvoudige vinding is het leven van honderde werklieden gered.
De andere toestel is een waterwerktuig voor visschers- en oorlogsvaartuigen, onder den naam van propulseur-hydraulique door de firma John Kockerill, te Seraing ingezonden. Die toestel, in het hol van een schip geplaatst, maalt door middel van een waterrad, dat in verband met een vliegwiel staat, het water onder het schip op en stuwt het met kracht naar voren of naar achteren. In het eerste geval wordt het schip achterwaarts, in het andere geval voorwaarts bewogen. Dit geschiedt door middel van hef boomen voor en achter het rad geplaatst, die in beweging gebragt, de gaten waardoor het water moet uitstroomen, sluit of opent; eene gelijktijdige beweging der hefboomen naar voren en naar achteren doet het vaartuig wenden. Een roer wordt hierdoor dus overbodig en het schip zal bij averij of vijandelijke aanvallen geene stoornis in zijn bewegings- en stuurvermogen ondervinden.
Niet minder aanzienlijk en belangrijk waren de inzendingen van gereedschappen en werktuigen, ten gebruike op het veld en in het water. Op zeer gunstige wijze deed zich hier Nederland als een land kennen, waar landbouw en visscherij hoofdtakken van bestaan uitmaken. Prachtige verzamelingen van gereedschappen waren door Nederlandsche industriëlen ingezonden, bestemd voor de bewerking van verschillende gronden en wat daaruit getrokken wordt. Daaronder waren hoogst belangrijk de verzamelingen modellen van werktuigen, die door den hand-
{==781==} {>>pagina-aanduiding<<}
werksman worden gebruikt tot den cultuur van meekrap. Zeer merkwaardig was de daarbij ingezonden ploeg door G.J. van den Bosch, te Wilhelminadorp, die door zijne doelmatige constructie tot de ligtere en betere bearbeiding van den grond bijdraagt. Niet minder verdienden de aandacht de dijkwerkersgereedschappen en de werktuigen in de veenderijen gebezigd. Daaronder zag men modellen van werktuigen, zooals die in de zoete wateren in de provincie Groningen gebruikt worden en ander vischtuig en visscherijgereedschap voor de zoogenaamde kleine vaart.
Waardig sloot zich het buitenland hier aan, door zeer goede collectiën gereedschappen voor de visscherij en den landbouw. Groot-Brittanje spande onder deze de kroon door zijne uitnemend bewerkt stalen gereedschap en werktuigen om de voortbrengselen van den landbouw nader te bewerken, zooals graanmolens, wanmolens, koekbrekers, stroosnijders, wortelkneuzers, enz., terwijl dit land en België zich bovendien onderscheiden hebben door uitmuntende verzamelingen draineerbuizen.
Eindelijk rest ons nog de aandacht te vestigen op de gereedschappen en werktuigen voor huishoudelijk gebruik. En dan komt daaronder eene eerste plaats toe aan de naaimachine, ofschoon deze zich met die nederige rol, niet meer te vreden schijnt te stellen, want haar gebruik is in de huiskamer te beperkt in verhouding van de beteekenis, die zij op industrieel gebied reeds inneemt. Welk eene uitgebreide toepassing wordt daarvan toch gemaakt, sinds de eerste werktuigen van dien aard in den handel zijn gebragt? Het was eene merkwaardige studie op deze tentoonstelling na te gaan het veelsoortig gebruik dat daarvan gemaakt wordt. Van het fijnste soutache-werk in mousseline tot het zwaarste stikwerk in leder, ja zelfs door lood, werd hier door de naald der machine met eene vlugheid en naauwkeurigheid verrigt, zooals de menschelijke hand niet in staat is te doen.
Voor allerlei soort van werk en voor alle stoffen zagen wij afzonderlijke werktuigen. Elk land heeft zijn aandeel hier trachten te leveren. Het monopolie bestaat hier niet meer en nog mogen de namen van Singer, Wilson, Wehler en Howe als uitvinders en eerste vervaardigers hier prijken als waarborg van soliditeit, hunne vinding heeft thans burgerregt genoeg verkregen, om dit werktuig overal ingang te verschaffen, ook buiten

{==782==} {>>pagina-aanduiding<<}
die gerenommeerde firma's om. Wij zouden waarlijk een overbodig werk verrigten, indien we het hier ondernamen, om nog een pleidooi voor de nuttigheid van dit werktuig te voeren. Maar zeker is het, dat zijne invoering eene gansche revolutie in die takken van nijverheid heeft gebragt, waarin de naald eene groote rol speelt. Laten wij ons slechts tot twee takken van bedrijf bepalen en noemen we dan de naaisters en kleermakers. Die het lijden en strijden van de meesten dier ongelukkige arbeiders onzer groote steden van nabij kent, moet deze vinding als een zegen beschouwen. Door dit werktuig zijn ze in staat ongelooflijk meer arbeid te kunnen verrigten en met minder inspanning dan vroeger. Het meerendeel van hen was tot een ellendig bestaan gedoemd, omdat hun werkvermogen binnen bepaalde grenzen beperkt was en ze met de meest mogelijke inspanning naauwelijks het noodige voor hun onderhoud konden erlangen. Nu is dat arbeidsvermogen vertienvoudigd en veel minder inspannend, nu kunnen ze zelfs bij minder loonenden arbeid meer verdienen. Ofschoon dit werktuig dus voor menig arbeider eene uitkomst mag genoemd worden, zoo houden echter de betrekkelijk hooge kosten van aankoop velen terug zich zulk een aan te schaffen. Hierin wordt nu wel door welwillende fabriekanten en menschenvrienden soms te gemoet gekomen, maar die geïsoleerde pogingen zijn riet voldoende, om de meerderheid te helpen. Wenschelijk ware het daarom, dat bestaande philantropische inrigtingen in ons land, tot welker roeping en werkkring dit zou behooren of andere tot dat doel in het leven te roepen instellingen, de wegen van dergelijke werklieden effenden, om hun op de gemakkelijkste wijze in het bezit daarvan te stellen. Het zou een uitmuntende werkkring zijn voor onze spaar- en hulpbanken en hulpkassen. Dezen zouden aan geaccrediteerde werklieden, die getoond hebben dat zij spaarzaamheid aan vlijt paren, dergelijke werktuigen in voorschot kunnen verstrekken, af te betalen in termijnen en
daaraan nog voordeelige voorwaarden kunnen verbinden, die tot zulk een wijze van aankoop konden uitlokken.
Niet minder kan zulks het geval zijn met een ander werktuig, dat onlangs in den handel is gebragt en een tot dusverre zeer algemeen en lastig handwerk kan vervangen. Wij bedoelen de Amerikaansche breimachine. Het werktuig, klein van omvang, kan aan elke tafel geschroefd worden en daar op gemakkelijke

{==783==} {>>pagina-aanduiding<<}
wijze, door middel van een handslinger in beweging worden gebragt. Met groote gelijkmatigheid en in ongelooflijk korten tijd worden hiermede de veelsoortigste voorwerpen gebreid. Om een voorbeeld te noemen kan een vlugge werkster daarmede in 8 uren tijds 18 paar kousen breijen, een arbeid, die met de gewone handbreinaalden naauwelijks in drie weken tijds verrigt kan worden. Voorshands is dit werktuig voor gestichten en werk-inrigtingen zeer aan te bevelen, omdat deze de nog hooge kosten van aankoop, ƒ 170, spoedig aan tijd zullen uitwinnen. De zeer beknopte en duidelijk geschreven handleiding, die bij het werktuig wordt afgeleverd, is een goede gids bij het gebruik.
De zesde klasse heeft hare eigenaardige belangrijkheid, doordien zij de middelen bevat ter zedelijke, verstandelijke en ligchamelijke ontwikkeling. Uit de voorwerpen door de verschillende landen op dat gebied ingezonden, of liever niet ingezonden, tot de verstandelijk-zedelijke ontwikkeling van het volk te besluiten, zou onbekendheid verraden met den stand der beschaving van het beschaafde deel der wereld. Wij zullen veeleer uit het voorhandene trachten af te leiden op welke wijze in de verstandelijke, zedelijke en ligchamelijke behoeften van de volken, die hier mededongen, wordt voorzien. Meer dan elders blijkt het toch hier, dat het denkbeeld van de tentoonstellingscommissie door ieder land verschillend is opgevat. Terwijl door het eene meer de middelen tot verstandelijk-zedelijke ontwikkeling zijn op den voorgrond gesteld, heeft het andere meer de vruchten daarvan trachten te leveren. In den laatsten zin is Nederland vertegenwoordigd. En naar de uitgebreidheid en degelijkheid der inzendingen te oordeelen zou men tot het besluit moeten komen, dat de zedelijk-verstandelijke beschaving van het Nederlandsche volk boven alle andere uitmunt. Maar, zoo als we zeiden, zoo ergens dan is hier eene vergelijkende critiek eene hoogst gevaarlijke zaak. Wij zullen daarom het ingezondene van elk land op zich zelf beschouwen.
Wanneer wij dan weder met Nederland beginnen, zoo hebben wij hier inzonderheid de aandacht te vestigen op de vruchten van de zedelijk-verstandelijke ontwikkeling van het opkomend geslacht en die der volwassen arbeiders. Met de eerste bedoelen wij de voortbrengselen van de Middelbare school, met de laatste de voorwerpen in vrijen tijd vervaardigd.
Het Middelbaar Onderwijs, in het jaar 1862 bij de wet gere-
{==784==} {>>pagina-aanduiding<<}
geld, heeft in die weinige jaren van zijne invoering eene ontzaglijke vlugt genomen en deed een edelen naijver geboren worden tusschen den staat, de gemeenten en de burgerij. In elke gemeente van eenig belang werden instellingen in 't leven geroepen, die de opleiding van het opkomend geslacht tot een nuttigen maatschappelijken werkkring ten doel hadden. Eene reeks van de bestaande instellingen, onder den naam van teeken- en industriescholen bekend, werden hervormd en in den geest der wet ingerigt. Sommige deden dit met eigen krachten, andere werden op onbekrompen wijs door den staat daarin te gemoet gekomen. Ofschoon bij allen een edel streven zich openbaarde, om op den ingeslagen weg loffelijk vooruit te gaan, zoo kenmerkten zich boven allen enkele zelfstandige inrigtingen uit den boezem der burgerij ontstaan door eene bijzondere krachtsinspanning, welke met verrassende uitkomsten bekroond werden. Onder de menigte teekeningen en andere voortbrengselen van dien aard hier tentoongesteld, zagen we daarvan opmerkelijke bewijzen.
Onder deze bekleedt eene eerste plaats het Genootschap Mathesis Scientiarum Genetrix, te Leiden. Die inrigting toch is de eerste in ons vaderland, waar men van het begin af zich ten doel heeft gesteld, om jongelieden die zich tot een beroep of handwerk wenschen voor te bereiden, de gelegenheid te verschaffen die kennis te verkrijgen welke noodzakelijk is, om als degelijke handwerkslieden in de maatschappij te kunnen optreden. Door particulieren gesticht en door vrijwillige bijdragen gesteund, staat zij nog, na meer dan tachtig jaren te hebben gewerkt, frisch en gezond, welke lotswisselingen zij ook moge ondergaan hebben. Wel verre van aan de kwalen van den ouderdom te lijden, is zij in den laatsten tijd met vernieuwde levenskracht toegerust en gaat zij, zoo wij vertrouwen, eene schoone toekomst te gemoet. Het vormen van kundige werklieden, wier geoefende hand door een helder hoofd bestuurd wordt, is het doel van deze uitmuntende instelling. En dat doel wordt bij de meesten bereikt, te oordeelen naar de voortreffelijke middelen en leerwijze, die zij daartoe aanwendt. Een treffend bewijs werd daarvan geleverd in de prachtige collectie teekeningen en modellen hier bijeengebragt. In de 2000 teekeningen was de geheele ontwikkelingsgang van de school duidelijk waar te nemen. Zelden zagen wij zoo een keur van teekeningen door de jeugdige hand van het kind uit het volk vervaardigd. Elk

{==785==} {>>pagina-aanduiding<<}
onderdeel van het industrieel teekenonderwijs was hier vertegenwoordigd.
De vorderingen van elken leerling waren hier uit eene reeks van teekeningen op te maken, en deze konden weder met gelijksoortige van anderen vergeleken worden, zoodat de methode op regt aanschouwelijke wijze werd voorgesteld. De doorzigtkunde en de beschrijvende meetkunde werden hier naast de methode Dupuis, teregt als de basis van het teekenonderwijs, in goed geslaagde teekeningen voorgesteld. Niet minder schoon waren de figuurteekeningen naar voorbeeld en pleister. Welgekozen waren de ornament- en bouwkundige teekeningen, en de proeven van eigenlijk industrieel teekenen zoo geheel geschikt om vaardigheid naast kennis te ontwikkelen. Dit kwam ook treffend uit in die reeks van boetseersels en modellen in hout en steen door de leerlingen vervaardigd.
Het laat zich denken welk eene rijke bron van volkswelvaart in eene zoodanige inrigting is gelegen en hoeveel zij in de vier, en tachtig jaren van haar bestaan tot de ontwikkeling der arbeidende klasse heeft toegebragt. Onderscheidene architekten, thans op verschillende plaatsen werkzaam, ontvingen hier hunne opleiding. In den laatsten tijd zijn een aantal vroegere leerlingen geplaatst als opzigters bij den waterstaat en de staatsspoorwegen. Op artistiek terrein hebben in vroegere dagen onderscheidene bekwame teekenaars hier hunne opleiding ontvangen, ja enkele hebben als kunstschilders naam gemaakt. Maar bovenal heeft het Genootschap aan een groot aantal ambachtslieden die kundigheden medegedeeld, welke hen in staat gesteld hebben als nuttige leden der maatschappij werkzaam te zijn en ruimschoots hun brood te verdienen.
Eene andere inrigting van dien aard, welke op een genoegzaam even langdurig bestaan mag bogen, is de Akademie Miuerva, te Groningen. Ook zij heeft gedurende al dien tijd getracht zich naar de behoeften van het volk en de omstandigheden van den tijd te schikken. Sedert 1855 heeft het technisch onderwijs aldaar eene belangrijke hervorming ondergaan. Hoogst opmerkelijke proeven van het teekenonderwijs waren hier tentoongesteld, en waarlijk de inrigting uit het Noorden mogt met voldoening aan hare zuster uit het Zuiden de hand reiken. Beide stonden daar als waardige vertegenwoordigsters van den volhardenden en practischen zin van ons volk. Menige jeugdige

{==786==} {>>pagina-aanduiding<<}
inrigting mag zich aan haar spiegelen en de overtuiging erlangen, dat alleen door volharding een groot en goed doel bereikt kan worden.
Van jonger dagteekening is de Akademie van Beeldende Kunsten en Technische wetenschappen, te Rotterdam. Als zoodanig telt zij een bestaan van 19 jaren. Ook van deze inrigting kan gezegd worden, dat zij steeds met haren tijd is medegegaan en het onderwijs naar de behoeften van den werkmansstand heeft ingerigt. Ze was hier op ruimere schaal dan de Akademie te Groningen vertegenwoordigd. Een uitgezochte verscheidenheid van teekeningen, boetseersels en modellen werd hier door haar aangeboden, waaruit wij het sprekend bewijs erlangden, dat dit gedeelte van het onderwijs aan goede handen is toevertrouwd en uitnemend aan het doel beantwoordt.
Vervolgens hebben we de aandacht te vestigen op twee inrigtingen van lateren tijd in de hoofdstad van het rijk door particuliere krachten in het leven geroepen. Het zijn de beide Ambachtscholen, door de Maatschappij voor den Werkenden Stand en de Industrieschool voor Vrouwelijke Jeugd, door de beide departementen van het Nut van 't Algemeen tot stand gebragt.
De eerste der beide ambachtscholen in het jaar 1861 opgerigt, is bestemd voor jongelingen uit den arbeidenden stand, die daartoe lust en geschiktheid bezitten, op te leiden tot kundige en degelijke beoefenaren van de ambachten, die tot den burgerbouw noodig zijn. De andere is eenige jaren later in het leven geroepen, om aan de zonen van de werkbazen, leden van de Maatschappij voor den Werkenden Stand, eene degelijke opleiding voor hun vak te verschaffen. Op breede schaal waren hier de proeven van het praktisch onderwijs, aan deze inrigtingen verstrekt, tentoongesteld. Zij leverden een deugdelijk bewijs van de goede rigting daarbij gevolgd. Vaardigheid en smaak paren zich hier aan een grondige beoefening van de hoofdelementen waarop het industrieel onderwijs gebaseerd moet zijn. Zulke vormscholen zullen ontzaglijk veel nut onder de arbeidende klassen stichteu, indien zij steeds het practische doel voor oogen houden en de ware behoeften van den ambachtsman niet uit het oog verliezen.
Daarnevens staat de ambachtschool voor het vrouwelijke deel der arbeidende klasse, welke, ofschoon niet meer dan vier jaren bestaande, reeds als een waardige pendante van de eerstgenoemde

{==787==} {>>pagina-aanduiding<<}
stichting mag beschouwd worden. De proeven van het daar verstrekte onderwijs, in de verschillende deelen van het tentoonstellingsgebouw aanwezig, leverden weder het bewijs van den ernstigen zin van ons volk, om een goed doel met beleid en volharding te verwezenlijken. Het wekte de bewondering van inboorling en vreemdeling hoe het mogelijk was binnen zulk een korten tijd zooveel schoons tot stand te brengen. Het terrein, door het Bestuur der inrigting betreden, was tot dusverre nog ten eenenmale onontgonnen in ons land. En die eenigzins ingewijd is in ondernemingen van dergelijken aard zal met ons de bezwaren beseffen, waarmede de oprigters te worstelen hadden, alvorens ze de nuttige strekking van hun plan bij de belanghebbenden ingang konden doen vinden. Is het reeds moeijelijk, om de ouders tot de overtuiging te brengen, dat eene wetenschappelijke vorming tot verzekering van het toekomstig bestaan hunner zonen noodig is, hoeveel meer is zulks het geval waar die overtuiging gevestigd moet worden ook ten opzigte hunner dochters. Tot dusverre was routine toch hier de eenige weg, die een werkzaam bestaan aan de jonge dochter uit het volk verschafte. Al spoedig werden die ongelukkige wezens gedrongen in eigen behoeften te voorzien of zelfs tot de behoeften van het gezin te helpen bijdragen. Het meisje werd tot dat einde zonder eenige voorbereiding ‘onder de menschen,’ of, nog erger, naar de fabriek gezonden. Wat daar veelal van hare krachten en zedelijkheid gevorderd werd is maar al te goed bekend, om hier in den breede te ontvouwen. Hoe menige boette met hare gezondheid hare eer in. En zoo zij al, na eenige jaren in verschillende betrekkingen te hebben doorgeworsteld, veelal door de noodzakelijkheid gedwongen, zelve als huisvrouw en moeder optraden, hoe treurig een lot viel dan aan het gezin ten deel, dat zulk eene leidsvrouw aan het hoofd had. Welk een voorbeeld hadden de kinderen aan zulk eene moeder? En nogtans van deze hangt toch
voornamelijk de toekomst van het kind uit het volk af. De huisvader is door zijn dagelijkschen arbeid niet in de gelegenheid, om zich veel met de opvoeding zijner kinderen in te laten. Die taak rust geheel op de schouders van de vrouw. Maar vooral drukte die slendergang nadeelig op eene menigte andere vrouwen, die niet zoo spoedig in de gelegenheid waren zich door het huwelijk te verbinden. Deze sleepten gewoonlijk een kommerlijk bestaan voort, daar ze voor een vermoeijenden

{==788==} {>>pagina-aanduiding<<}
arbeid een loon konden bedingen, dat naauwelijks in hare eerste levensbehoeften kon voorzien. En nog gebeurde het niet zelden, dat zij dit met een bloedverwant moesten deelen. Was het nu te verwonderen, dat bij gemis van voldoende opvoeding en leiding, sommigen aan de stem der verleiding gehoor gaven; dat zij hare eerbaarheid verkochten voor het goud, dat de vlijtige hand niet bij magte was te verdienen? En de eerste stap op dien gladden baan, hoe noodlottig besliste die veeltijds niet over de toekomst der gansche familie, zelfs van een volgend geslacht? Die overwegingen deden in den laatsten tijd de aandacht vestigen op betere middelen, om het bestaan van velen uit het zwakke geslacht te verzekeren. En, bedriegen wij ons niet, dan was ook dit een der aanleidingen, die de beide Departementen van 't Nut te Amsterdam op het denkbeeld bragten een inrigting te openen, om aan die helft van ons geslacht een zelfstandiger bestaan te verzekeren. Men stelde zich daarbij in de eerste plaats voor, om de gelegenheid tot het beoefenen van de bekende nuttige en fraaije handwerken beter te verschaffen, anderdeels om daarnaast nieuwe bronnen van bestaan te openen, doch allen overeenkomstig de vrouwelijke natuur, allen binnen het bereik van hare ligchamelijke en verstandelijke vermogens vallende.
Tot dat einde is het doel der inrigting, 1o. het vormen van bewaarschoolhouderessen, 2o. het bekwamen tot het bij de wet gevorderde examen voor teekenen en voor nuttige en fraaije handwerken, 3o. het bekwamen tot het bij de wet gevorderde examen voor apothekers-leerlingen en 4o. het opleiden tot de uitoefening van verschillende vrije vakken van industrie, kunst en smaak. De leervakken bepalen zich tot de volgende: 1o. herhaling en voortzetting van lager- en uitgebreid lager onderwijs, 2o. het boekhouden en schoonschrijven, 3o. het teekenen, 4o. het stroovlechten en naaijen, 5o. handwerken en 6o. bijzondere leervakken, waartoe gebragt worden het besturen van verschillende naaimachines, het cartonneren, het graveren op steen en de beginselen der Latijnsche taal en artsenijmengkunde. Het onderwijs wordt gewijzigd naar de bijzondere behoeften van elke leerling en verdeeld over 8 jaren. De leeftijd van toelating is van 12 tot 16 jaren. Het tegenwoordig getal leerlingen is 140.
En om nu nog eens op de vruchten van het onderwijs, hier tentoongesteld, terug te komen, zoo hebben wij in de eerste plaats de aandacht te vestigen op de uitnemende proeven van

{==789==} {>>pagina-aanduiding<<}
teeken-onderwijs. Daaronder komen vooral in aanmerking de teekeningen van bloemen, planten en vruchten in waterverf naar ongekleurde lithographiën; vlug bewerkt en flink gepenseeld getuigen zij evenzeer voor den smaak als voor de vaardigheid van de vervaardigster. Niet minder is dit het geval met de boetseersels, die door flinke behandeling en zuivere afwerking kunnen wedijveren met het beste wat hier van dien aard was tentoongesteld. En dan die prachtige kast met een schat van fraaije handwerken gevuld, alles de vrucht van het onderwijs in zulk een kort tijdsbestek.’ Zij was een sieraad der tentoonstelling en zal menigen vreemdeling naijverig hebben gemaakt, om in het bezit van een zoodanige inrigting in zijn land te komen.
We zouden, zoo voortgaande, nog menig bewijs kunnen leveren van den volhardenden zin van ons volk, om de bedoelingen van de regering ten goede te steunen, waarbij treffend aan den dag zou komen de gezonde geest, dien de hedendaagsche philantrophie ademt. Verschaf aan het kind uit de handwerksklasse de middelen tot zedelijk-verstandelijke ontwikkeling, verschaf het hem kosteloos, in overvloed, naar ieders keus en behoeften, en gij geeft hem alles waardoor hij later in de gelegenheid is zich zelf te helpen, zich zelf een trede hooger op den maatschappelijken ladder te verheffen. Ziedaar de leus van onzen tijd, in tegenstelling van een vroegeren, die steeds meer armen en armoede kweekte.
En nu rest ons nog te gewagen van het vele goede, dat de rijks- en gemeente-instellingen voor middelbaar onderwijs hier te zien hebben gegeven. 't Is ondoenlijk om de mate van ontwikkeling van elk der 35 hier vertegenwoordigde burger dagen avond- en teekenscholen in bijzonderheden na te gaan. Slechts in algemeene trekken kunnen wij de verdiensten van de verschillende vakken van het teeken-onderwijs en wat daarmede in verband staat, doen uitkomen. In de eerste plaats komt dan het teekenen naar de natuur, volgens de methode Dupuis, in aanmerking. Met veel vrucht wordt daarvan aan de meeste inrigtingen gebruik gemaakt en enkelen muntten daarin uit door goede ordonnantie en fiksche tintschakering.
Wat betreft het teekenen naar voorbeelden en pleister daarvan was evenzeer veel goeds, en daaronder zelfs meesterlijke proeven, geleverd. Over 't algemeen was de keuze der modellen goed;

{==790==} {>>pagina-aanduiding<<}
zij waren breed van opvatting, goed van kleur en streng van lijnen.
Het regtlijnig, bouwkundig en werktuigkundig teekenen, zoowel naar voorbeelden als naar modellen, was rijk en goed vertegenwoordigd. De middelbare school van den huidigen dag schijnt dit vraagstuk goed begrepen te hebben en het op echt practische wijze te willen oplossen.
Ontwerpen van gebouwen en werktuigen, door de leerlingen zelven vervaardigd, waren niet in groot aantal aanwezig; maar wat wij gezien hebben, draagt over 't algemeen blijken van goede opvatting en practischen zin, zonder aan de eischen der aesthetiek te kort te doen.
Het boetseeren en modelmaken, ofschoon iets geheel accessoir op de meeste onzer burger-dag- en avondscholen, heeft echter een vrij hoogen trap van ontwikkeling verkregen. Menige school mag trotsch zijn op hare kleine doch keurige collectie boetseersels en modellen door hare leerlingen vervaardigd en hier tentoongesteld.
Lof en dank komt aan de regering toe voor hare onvermoeide pogingen, om dien magtigen hefboom van volksontwikkeling zoo ijverig te steunen, lof en dank aan de weldadigen in den lande, die zoo goed de beteekenis der philantropie gevat en juist hare beginsels in toepassing hebben weten te brengen. Zij zaaijen welligt voor een oogst, die niet de hunne zal wezen, maar die zeker niet uit zal blijven milde vruchten op te leveren.
Datzelfde is ook van toepassing op de loffelijke pogingen van eene andere reeks van weldadige inrigtingen in ons land, hier vertegenwoordigd, welke sinds korteren of langeren tijd aan de bevordering der stoffelijke en zedelijke belangen der arbeidende klassen werkzaam zijn. Zoo mogen we volstaan met den naam van onze oudste maar niet te min nog krachtvolle en ijverige Maatschappij tot Nut van 't Algemeen te noemen. Zij is uit hare geschriften, maar bovenal uit hare werken genoegzaam bekend en erkend, dan dat het noodig zou zijn hier nog een breed betoog over haar nut te houden.
Van de vereenigingen van jougere dagteekening treden hier op de vereeniging: het Wijkverbond Koning-Willemshuis, eene stichting van den practischen philantroop, den predikant Adama van Scheltema, te Amsterdam. In beperkteren kring betreedt hij hier het gebied door 't Nut ontgonnen; maar hij tracht meer

{==791==} {>>pagina-aanduiding<<}
regtstreeks op de kudde aan zijne hoede toevertrouwd in te werken. De groote taak der Innere Mission wordt hier ondernomen op eene regt praktische wijze, met liefde, met volharding, met geduld, met zelfverloochening, met het doel om de tijdelijke en toekomstige, stoffelijke en geestelijke belangen van het proles der achterbuurten van de groote stad te bevorderen. In de eerste plaats wordt daartoe het kind in bescherming genomen en de kiemen van godsdienst en kennis bij hem tot ontwikkeling gebragt. Maar ook aan den volwassene wordt al de zorg besteed, om zijn huiselijk en maatschappelijk geluk te bevorderen. Goed voorbeeld, goed voorgaan; ziedaar de beste middelen om tot navolging uit te lokken. De zwakken worden gesteund, de hulpbehoevenden bijgestaan, maar alles met het doel om later des te beter zich zelven te kunnen helpen.
Eene andere vereeniging in de hofstad sinds eenige jaren tot stand gebragt onder den naam van Vereeniging tot verbetering der woningen van de arbeidende klasse heeft in deze klasse eene reeks van geschriften ingezonden, die moeten strekken, om haren werkkring en de resultaten daarvan nader te leeren kennen. Wij zien daaruit hoe zegenrijk die werkkring is, hoeveel geluk en tevredenheid daardoor bevorderd, hoeveel menschenlevens daardoor gespaard zijn geworden. En dat zal waarlijk niemand verwonderen, die de uitmnntende modellen en teekeningen van de door haar gebouwde woningen, in de noord-oostelijke bijzaal tentoongesteld, met aandacht heeft nagegaan.
Eindelijk mogen niet onopgemerkt voorbij worden gegaan de voortbrengselen van de werkinrigting van Noordwijk, opgerigt in October 1868, ter ondersteuning in geval van werkeloosheid en ter wering van bedelarij onder de veldarbeiders. Die bekend is met de ellende, waaraan het gezin van den veldarbeider des winters is blootgesteld, moet het een gelukkig denkbeeld noemen, om die lieden in de gelegenheid te stellen andere tijdelijke middelen van bestaan te vinden. Daarin schijnt men uitmuntend geslaagd te zijn, te oordeelen naar de reeks van goed bewerkte voorwerpen voor huishoudelijk en industrieel gebruik. Wij vinden het denkbeeld uitnemend praktisch, om ook eens te beproeven of onze werkelooze arbeiders nog tot iets anders in staat zijn dan tot het weven van grove zakken en het vlechten van riet en stroo. Het komt ons voor, dat de proef uitnemend is geslaagd, want het hier geleverde werk is zeer geschikt ook voor meisjes

{==792==} {>>pagina-aanduiding<<}
en vrouwen, wier smaak en oordeel er zeker meer door zullen worden ontwikkeld, terwijl hare gezondheid er minder door te lijden zal hebben dan door het eerstgenoemde werk onzer koloniën en werkhuizen.
En nu nog een enkel woord over de tentoongestelde voorwerpen vervaardigd in den vrijen tijd. In deze keurige verzameling trad het karakter van den Nederlandschen werkman van eene zeer gunstige zijde op den voorgrond. Wij zien hieruit in de eerste plaats zijn zin voor huiselijkheid. Maar ten andere komt daarbij treffend zijn geduldige en volhardende aard uit. De menigte kartonwerken, het tal van miniatuur-modellen in hout, metaal en ivoor pleiten toch niet minder voor het geduld als voor de vaardigheid van den bewerker. Maar naast deze staan nog andere voortbrengselen van vlijt, die behalve een onverdroten geduld ook eene niet geringe mate van genialiteit verraden. Dat getuigen die menigte modellen voor den scheeps-, molen- en machine-bouw. Aan zulke werkstukken moet meer waarde gehecht worden, dan aan die gewrochten. welke enkel als middelen van tijdverdrijf moeten beschouwd worden. Zij voeden niet enkel den kunstsmaak, maar dragen veel bij om de kennis van het vak te vermeerderen. Wij begroeten ze derhalve als een gelukkig verschijnsel van de zucht naar kennis en zelfontwikkeling, die anders geen algemeene trek van den volwassenen Nederlandschen werkman mag genoemd worden.
Ten opzigte van het buitenland deed zich Belgie op het gebied van volksontwikkeling in deze klasse zeer gunstig kennen. Dit land heeft hier eene menigte bewijzen geleverd van den weldadigen en praktischen zin zijner burgers, om de belangen der arbeidende klasse naar de behoeften van onzen tijd te behartigen. Een zeer aanschouwelijk beeld wordt hier geleverd van de middelen tot zedelijk-verstandelijke ontwikkeling der bevolking in de proeven van het onderwijs verstrekt aan de kribbe-inrigting en bewaarscholen te St. Josse-ten-Noode bij Brussel en de Maria-Henriette-bewaarschool te Antwerpen. Met veel tact was hier alles bijeengebragt wat zon kunnen strekken, om eene goede voorstelling te erlangen van de inrigting, den werkkring en de vruchten dier weldadige stichtingen. Men zou zich werkelijk een verkeerd denkbeeld maken van dien werkkring, indien men hier alleen op den naam afgaat. Aldaar bepaalt men zich niet enkel tot de eerste ontwikkeling, maar strekt het onderwijs

{==793==} {>>pagina-aanduiding<<}
ook over de latere levenstijdperken uit. De eerstgenoemde inrigting is in drie afdeelingen gesplitst: 1o de kribbe-inrigting, waar het kind reeds van den 9den dag zijns levens kan worden heengezonden, om daar gevoed en verpleegd te worden tot het 2de of 3de jaar, om dan 2o naar de eigenlijke bewaarschool overgeplaatst te worden, waar het tot het 7de jaar naar ligchaam en geest wordt ontwikkeld, terwijl 3o van 7-14 jaren lager en meer uitgebreid lager onderwijs uitsluitend aan meisjes wordt verstrekt. Deze scholen zijn alle in een uitmuntend ingerigt gebouw vereenigd, waar alles wordt aangewend, wat aan de ligchamelijke en verstandelijke ontwikkeling der schoolbevolking bevorderlijk kan zijn. De inrigting wordt bezocht door kinderen uit alle standen der maatschappij. Ofschoon als regel wordt gesteld, dat de verpleging en opvoeding niet kosteloos geschiede, zoo worden echter gewillig de deuren geopend voor elk kind welks ouders niet in staat zijn eenig schoolgeld te betalen. In de kribbe-inrigting werden in 1868 verpleegd 47 jongens en 74 meisjes (daaronder 10 kosteloos en 111 tegen 6 centimes schoolgeld daags), in de bewaarschool 132 jongens en 144 meisjes (waarvan 67 kosteloos, 61 tegen 1 en 148 tegen 2 centimes daags), in de lagere school 49 meisjes (waarvan 14 kosteloos, 15 tegen 2 centimes en 16 tegen 4 centimes daags). De voeding, de verpleging en het onderwijs zijn voor alle kinderen dezelfde, hetzij ze kosteloos worden opgenomen of 72 centimes 's weeks betalen. De bijzonderheden, die we hier mededeelen, ontleenen we aan het jongste verslag van de inrigting, dat voor elk waar belangstellende op de tentoonstelling kosteloos te bekomen was. Dat verslag bevat een schat van wetenswaardige bijzonderheden, waarmede bestuurders van dergelijke inrigtingen in ons land hun voordeel zouden kunnen doen. Wij hebben dat met
de grootste belangstelling gelezen en kunnen ons noode onthouden van hieruit nog iets meer mede te deelen. Eenige weinige regels moeten we echter nog afschrijven, want het zijn gulden regels, die ook buiten de school van toepassing zijn. Zij komen hierop neder. De kinderen mogen weinig (beter in het geheel niet) gewiegd worden, men moet veel met hen wandelen en laten loopen hen die daartoe in staat zijn. ‘Men beknorre zelden en sla het kind nimmer, maar behandele het met de meest mogelijke zachtheid. Men legge het kind dan eens op de eene dan weder op de andere zijde te slapen, met het hoofd eenigzins

{==794==} {>>pagina-aanduiding<<}
hooger dan de romp; de bedekking zij voldoende, maar niet te veel. Men late het kind niet te lang zitten. Het luijerpak belemmere het kind niet in zijne bewegingen. Men vatte het kind niet bij één arm. Men houde de voeten warm, de buik onbeklemd, het hoofd koel. Het kinderspeelgoed zij niet beschilderd, noch in staat om te kwetsen. Liefkoos het kind veel, maar kus het weinig. Stoor het kind niet in den slaap. Wek zijn misnoegen niet op. Laat de kinderen vrijelijk spelen met hen die veel van hen houden. Bij aanvallen van stuipen onttrek het kind terstond aan de omgeving van andere kinderen en haal een geneesheer.’
Behalve teekeningen, plannen en geschriften van de inrigting, waren hier eene menigte van voorwerpen tentoongesteld, die door de kinderen der bewaarschool waren vervaardigd. Hieruit bleek, dat de Froebelmethode daar in haren geheelen omvang met het meeste succes wordt toegepast. Zelden zagen wij zoo een keur van werkjes van dien aard. Hieruit bleek ons toch hoe uitnemend die methode geschikt is, om het gevoel voor het schoone, den zin tot orde en regelmaat, de vlugheid en vaardigheid van de hand te ontwikkelen. Aan het schoone werd tevens het begrip van doelmatigheid verbonden, want de vlechten borduurwerkjes waren tot nuttige voorwerpen, als tasjes, kokers, bladwijzers enz., ingerigt.
De tweede reeks van inrigtingen tot volksontwikkeling hier vertegenwoordigd, waren de gemeente-scholen van Gent. Het uit- en inwendige van die gebouwen was door zeer fraaije photographiën aanschouwelijk gemaakt, terwijl modellen van schoolbanken en tafels, benevens andere onderwijs middelen getuigden, dat men daar geheel op de hoogte van den tijd is en dat de ligchamelijke zoowel als de verstandelijke ontwikkeling er gelijkelijk worden behartigd.
In de derde plaats was de middelbare school vertegenwoordigd door de Ecole professionnelle des jeunes filles, te Brussel en de Ecole industrielle et communale, te Verviers. De eerste draagt verre den palm der overwinning weg. Zij geeft een treffend bewijs van de uitstekende wijze, waarop in het middelbaar onderwijs voor meisjes in België wordt voorzien. Onder de menigte proeven hiervan geleverd, muntten vooral uit die van snijwerk in hout en de patroonteekeningen voor borduurwerken; ook het boetseerwerk was zeer verdienstelijk. De tee-
{==795==} {>>pagina-aanduiding<<}
keningen door de andere inrigting hier tentoongesteld, stonden in gehalte en keuze verre ten achteren bij hetgeen onze middelbare school in dit opzigt heeft geleverd. Wat we daarvan zagen was beneden het middelmatige en mogt de goedkeuring van deskundigen niet wegdragen.
Naast deze stichtingen verheffen zich daar eene menigte andere uit den boezem der burgerij ontsproten, die allen zich ten zeerste beijveren het hare tot bevordering der volksontwikkeling bij te dragen. Daaronder bekleedt eene eerste plaats het Willemsfonds. Maar ook de fabriekanten en patroons bleven niet ten achteren, om de stoffelijke en zedelijke belangen hunner werklieden te bevorderen. Talrijke bewijzen waren daarvan aanwezig in de teekeningen en modellen van gaarkeukens, leeszalen, enz., door hen in het leven geroepen.
Frankrijk maakt hier weder eene schitterende vertooning, minder door de vruchten van, dan wel door de middelen tot de zedelijk-verstandelijke ontwikkeling der bevolking. Naar den schat van voortreffelijke onderwijs-middelen te oordeelen, die hier is bijeengebragt, zou men waarlijk moeten gelooven, dat het geene ijdele zelfverheffing is, dat de Franschman zijn land ‘le pays de l'intelligence’ noemt. Het is niet mogelijk, om hier in bijzonderheden op te noemen, wat voor elk vak van onderwijs hier werd aangeboden. En toch, ieder die eenigzins op de hoogte is van de beschaving der volken van den tegenwoordigen tijd, moet bekennen, dat het volksonderwijs in Frankrijk lang niet op zulk eene hoogte staat als in menig land van den tweeden en derden rang.
Zoolang die ongelukkige geest van centralisatie den tegenwoordigen Napoleon bezielt, zullen de krachten en goede bedoelingen verlamd blijven van staatslieden en burgers, om den eenig goeden weg in te slaan, die tot volksontwikkeling leidt: de vrijheid. Zoolang er nog Departementen worden aangetroffen, waar 25-82 pCt. der bevolking lezen noch schrijven kan, zoolaug 28 pCt. der mannelijke en 48 pCt. der vrouwelijke bevolking in geheel Frankrijk niet kan lezen, zoolang de staat niet meer dan 1,25 pCt. van zijne inkomsten aan het onderwijs ten koste legt, zoolang mag van volks-beschaving aldaar geen sprake zijn.
Nogtans, het zou onbillijk zijn, om onvermeld voorbij te gaan de waarlijk uitstekende proeven van industrieel teekenonderwijs,

{==796==} {>>pagina-aanduiding<<}
die geleverd werden door de leerlingen der Ecoles des Frères de la doctrine Chrétienne, te Parijs. Ook het machineteekenen schijnt daar op eene zeer goede hoogte te staan. Prachtig waren de crayon-teekeningen door de leerlingen, jongens en meisjes van 15-17 jaren, vervaardigd, die de lessen van de Ecole de dessin, in de rue d'Assas, te Parijs, onder leiding van Prof. Baudine volgen.
Wij bejammeren het zeer, dat Frankrijk niet meer dergelijke proeven heeft geleverd van dat gedeelte van het volksonderwijs, waarin het boven vele andere landen vooruit is.
Noch Duitschland, noch Engeland schenen de bedoeling van het program in deze klasse goed te hebben begrepen. Behalve enkele werken over volksontwikkeling en eenige wel is waar zeer verdienstelijke teekeningen van de handelsschool te Stuttgard en de industrieschool Jaegerzeile te Weenen, werd hier niets geleverd. En toch bezit elk dier landen inrigtingen en andere middelen tot volksontwikkeling genoeg, die hier op waardige wijze vertegenwoordigd hadden kunnen worden.
Beter begrijpen dat weder onze praktische Nooren. Zij leverden het bewijs, dat althans het middelbaar onderwijs aldaar op een zeer goede hoogte staat. Onder de inrigtingen van middelbaar onderwijs waren hier de Nieuwe Ambachtschool en het Technisch Instituut te Kopenhagen vertegenwoordigd. De proeven van teekenkunst in het lijnregt-, perspectief-, ornamenten bouwkundig teekenen geven een goeden dunk van die inrigtingen; maar bovenal trokken de teekeningen naar pleister de aandacht; die konden wedijveren met het beste wat de tentoonstelling van dien aard had opgeleverd. Dezelfde soberheid van versiering en strenge lijnen, die we in de voorwerpen voor huishoudelijk bedrijf hebben opgemerkt, zagen we hier in de teekeningen terug. Waarlijk in vele opzigten komen de bewoners van het Noorden met ons land overeen, en dat zoowel in hunne goede als slechte hoedanighedeu. Maar onder het goede, dat bij de arbeidende klasse daar aangetroffen en bij ons nog maar al te zeer gemist wordt, moet de geest van associatie genoemd worden, de esprit de corps, om iets goeds tot stand te brengen en aan de gemeenschappelijke ontwikkeling werkzaam te zijn. Daarvan leverde deze tentoonstelling bewijzen in overvloed op.
Ten slotte moeten wij nog met een enkel woord op den

{==797==} {>>pagina-aanduiding<<}
belangrijken inhoud van de zevende klasse wijzen. Wij zeggen met een enkel woord, omdat het vooreerst niet mogelijk was in het gewoel van de tentoonstelling die menigte statuten, reglementen en verslagen van vereenigingen ten behoeve van den arbeider te bestuderen, maar ten andere, omdat het grootste gedeelte daarvan al dadelijk door de tentoonstellingscommissie ten behoeve van de jury in beslag was genomen.
Wanneer we echter een blik in dat gedeelte van den catalogus slaan, dan komen wij even als in de vorige klasse tot de overtuiging, dat niet elk land naar zijn vermogen hier heeft bijgedragen.
De geest van associatie onder die klasse van burgers dus af te meten naar het aantal ingezonden bescheiden, zou geene bekendheid verraden met de beweging, die op dat gebied in de laatste jaren heeft plaats gehad en in klimmende mate zich steeds voortzet.
Hoe onevenredig die inzendingen ook hebben plaats gehad, zoo kan uit het voorhandene echter het karakter worden opgemaakt, waardoor de associatie in elk land zich onderscheidt.
In Nederland toch heeft het beginsel ‘door het volk’ nog zeer weinig toepassing gevonden. Men staat daar nog op den eersten trap, en werkt ‘voor het volk.’ Sedert een paar jaren openbaart zich een kennelijk streven onder de arbeidersklasse hier te lande, om door eigen krachten zich een trede hooger op den maatschappelijken ladder te verheffen. Eigenlijke vereenigingen door de arbeiders zelven gesticht, zijn in deze klasse dan ook weinig of niet vertegenwoordigd. De noodzakelijke elementen missen zij daartoe vooralsnog: gemeen overleg, juiste begrippen van volkshuishoudkunde, beleid en eene voldoende mate van volharding, om de talrijke bezwaren het hoofd te bieden, die aan de eerste schreden op dien weg in den regel in den weg staan. Verscheidene pogingen met dat doel in den laatsten tijd aangewend, mislukten daarom. Aan den anderen kant ziet men enkele dier pogingen aanvankelijk met een goeden uitslag bekroond worden. Zij danken dien vooruitgang in de eerste plaats aan het beleid van hen, die zich aan het hoofd dier vereeenigingen stelden, maar in de tweede plaats, omdat men zich te vreden stelde met een nederig begin. Het is een zwak van vele dier inrigtingen om een schitterend program te

{==798==} {>>pagina-aanduiding<<}
ontwerpen van hetgeen de vereeniging tot stand wil brengen. Alle wenschen, ja alle idealen worden daarin uitgedrukt. Men vergeet echter dat men altijd over beperkte middelen te beschikken heeft. Men spiegelt den leden gouden bergen voor hunne luttele bijdragen voor. Al de voordeelen en winsten die men hun toezegt, steunen echter op een bedriegelijken grondslag. Men geeft in het geheel geen, of wat nog slimmer is, onjuiste cijfers. Men keert rente uit zonder in het bezit van een kapitaal te zijn; men leeft van de hand in den tand. De ettelijke guldens, die men van contributiën en bijdragen, in centen of dubbeltjes, gedurende maanden bij elkander heeft gebragt, worden in weinige weken als ondersteuning aan enkele leden uitgegeven. Het blijkt dan ook al spoedig, dat het bestuur aan zijne verpligtingen niet voldoen kan. De leden daardoor ontmoedigd en teleurgesteld, beginnen te morren en trekken zich ten laatste terug. En daarmede gaat de vereeniging te niet. Zulke mislukte pogingen doen veel afbreuk, want zij schrikken anderen af om zich tot dergelijke doeleinden aan te sluiten. En zoo blijft het kostelijk coöperative beginsel onzer dagen een gesloten boek voor den Nederlandschen werkman.
De vereenigingen ten behoeve der arbeidende klassen door anderen tot stand gebragt, waren daarentegen in ons land in ruime mate vertegenwoordigd. Deze verkeeren in den regel in een bloeijenden toestand. Daartoe moeten vooral gebragt worden de zieken-societeiten, de spaar- en hulpbanken. Menig belangrijk voorbeeld was hiervan op de tentoonstelling aanwezig. De geschiedenis van menige inrigting van dien aard zou een schat van wetenswaardige bijzonderheden aangaande de volkszaak aan het licht brengen. Wij hopen en vertrouwen dan ook, dat het Hoofdbestuur der Vereeniging voor Fabrieken Handwerksnijverheid in Nederland, die thans in het bezit is van de kostbare verzameling bescheiden, tot de VIIde klasse behoorende, daarvan een nuttig gebruik zal maken en door eene gezette studie het merkwaardigste daaruit verzamelen en in 't licht zal geven.
Zulk een arbeid zal zeker niet tot het minst belangrijk gedeelte der taak behooren, door die loffelijke Vereeniging in dit jaar ondernomen.
In België treedt, uit de verzameling hier aanwezig, het coöperative beginsel onder de werklieden meer op den

{==799==} {>>pagina-aanduiding<<}
voorgrond. Het zijn daar de werklieden van de groote industrieele inrigtingen die zich vereenigd hebben tot onderlingen bijstand. Zeker is hier het initiatief van den patroon een zeer werkzaam beginsel geweest tot het ontstaan en den bloei dier vereenigingen. Wij vinden daaronder niet alleen gaarkeukens, goedkoope winkels, spaar- en hulpbanken, invalidekassen, ziekenen begrafenisfondsen, maar ook inrigtingen tot bevordering der zedelijk-verstandelijke ontwikkeling.
Die pogingen worden loffelijk ondersteund door vereenigingen van gelijken aard uit den boezem der burgerij, ten behoeve van de arbeidende klasse in 't leven geroepen. In dit opzigt bekleedde de gemeente Gent eene eerste plaats. Zij bezit tal van vereenigingen, die eene belangrijke rol in de volksontwikkeling vervullen.
De Noord-Duitsche Bond maakt in deze klasse een zeer goede figuur. Eene hoogst opmerkelijke verzameling van statuten en geschriften over niet minder dan 140 vereenigingen ten behoeve der arbeiders, alleen in Berlijn, in het leven geroepen, was hier bijeengebragt, terwijl uit Wurtemberg de statuten en verslagen van 170 vereenigingen waren ingezonden. Zij omvatten het geheele leven van die klasse van burgers. In al hunne belangen wordt door de associatie vrij voldoende voorzien. Verwonderen moet het niet, dat het beginsel daar zoo sterk op den voorgrond treedt, als men in aanmerking neemt, dat het gildewezen er nog niet geheel tot de geschiedenis behoort en men zeer wijsselijk zijn goede zijde in stand tracht te houden, de aansluiting namelijk, tot onderlingen bijstand, gewijzigd naar de behoeften en inzigten van den tijd. En dan komen vooral in aanmerking de stichtingen van den bekenden Schultze Delitsch, de volksbanken, die vooral in Wurtemberg sterk vertegenwoordigd schijnen te zijn, en de winkelvereenigiugen, onder den naam van ‘Consum-Verein’ in Duitschland bekend. In deze verzameling bevinden zich eene reeks van monographiën en algemeene werken over den toestand der arbeidende klasse en de middelen tot verbetering daarvan. Om een bewijs te geven van de uitgebreidheid en den werkkring van sommige dier vereenigingen voeren we slechts aan het Berliner Handwerker-Verein, dat thans 3000 leden telt, welke maandelijks 3 Silbergroschen bijdragen. Daarvoor hebben ze onder anderen het genot van 150 voordragten in het jaar, kunnen ze 3500 boeken en 80 dagbladen

{==800==} {>>pagina-aanduiding<<}
lezen, 20 leercursussen en verscheidene concerten, gymnastiek- en landelijke feesten bijwonen. De vereeniging heeft een eigen gebouw, dat 75000 Thls. heeft gekost en een vermogen van 35000 Thls.
Uit de Oostenrijksch-Hongaarsche Monarchie waren de statuten en verslagen van een paar crediet-vereenigingen en onderstandskassen ingezonden. Aldaar staat het beginsel van coöperatie nog op een zeer lagen trap van ontwikkeling.
Ook Frankrijk maakte hier niet veel betere figuur. Wel trof men hier eene menigte hoogst belangrijke bescheiden van de bestaande vereenigingen aldaar aan, maar men had hiermede dan ook het voornaamste bijeengebragt. Het is daar gegaan zoo als het ten onzent ging met de eerste pogingen van dien aard. En nog is men daar niet geheel van de teleurstelling bekomen, ofschoon zich in den laatsten tijd meer teekenen van leven begonnen te openbaren, die met een beter gevolg bekroond schijnen te worden. De geest van 1848 is daar nog niet uitgedoofd en men verwacht er nog het meeste heil van de productive vereenigingen. Wij troffen hier ook bescheiden aan van een stelsel van productive vereenigingen dat in den laatsten tijd meer kans van welslagen schijnt op te leveren, namelijk het verschaffen van aandeelen aan de werklieden in de winsten van den patroon. Onder de vereenigingen ten behoeve van de werkende klasse is er ook eene met een eigenaardig doel in het leven geroepen en wel, om de kinderen, die in fabrieken arbeiden, zedelijk en ligchamelijk te beschermen. Het verzuim door de regering hier begaan wordt door de burgerij vergoed.
Groot-Brittanje en Ierland is hier voornamelijk door zijn spaarbank-wezen en zijne bouw-vereenigingen vertegenwoordigd. Ook geeft de catalogus aan eene verzameling van bescheiden omtrent arbeiders-vereenigingen. Dit magtige rijk is de bakermat van de coöperative beweging van den jongsten tijd. Daar kan men haar in al hare phasen bestuderen en de vereenigingen hebben daar dan ook een omvang en veelzijdigheid verkregen, zooals men die elders nergens aantreft. 1)
Ook het Noorden is aan die beweging niet vreemd gebleven. Een belangrijk handschrift was op de tentoonstelling aanwezig,

{==801==} {>>pagina-aanduiding<<}
dat de geschiedenis en den werkkring der Arbeiders-Vereeniging te Kopenhagen bevatte. Het doel daarvan is de ondersteuning van zieken en bejaarden, het oprigten van beleenbanken, het bouwen van arbeiderswoningen en het aanschaffen van goedkoope levensmiddelen. In Zweden werkt de Göteberger-Vereeniging in gelijken geest. Beide mogen zich in eene hooge mate van bloei verheugen en werken krachtdadig mede tot bevordering van de zedelijke, verstandelijke en stoffelijke belangen der arbeidende klassen.

En nu we aan het einde van onzen arbeid genaderd zijn, herhalen we de vraag: heeft de tentoonstelling dit jaar te Amsterdam gehouden haar doel gemist? Wat we hier daaromtrent hebben medegedeeld, is slechts eene flaauwe afspiegeling van hetgeen daar te zien en te leeren was. Wij deden niets meer dan onze indrukken over het daar aanschouwde terug te geven; meer zijn we niet bij magte geweest te leveren. Vooreerst ontbrak ons daartoe de kennis en ten andere de middelen. Het blijft voor den algemeenen secretaris der commissie weggelegd, de waarde dezer tentoonstelling in het licht te stellen, waarop ze aanspraak heeft. Een wetenschappelijk verslag aan zulk een vaardige hand toevertrouwd, zal eerst regt de belangrijkheid van die tentoonstelling kunnen doen uitkomen. Die arbeid zal een blijvend monument moeten zijn van de gewigtige gebeurtenis, die in het jaar 1869 in de hoofdstad van Nederland heeft plaats gegrepen. Doch dit staat nu reeds vast, dat zij tot de oplossing van de gewigtige kwestie van den dag veel zal hebben bijgedragen. Het kleine Nederland heeft een magtigen stoot gegeven aan de gewigtigste beweging op sociaal gebied in de 19de eeuw. Het was het terrein van een strijd, die zegenrijke gevolgen voor het nageslacht zal opleveren. Het heeft een parel te meer aan zijn kroon er door verkregen.





{==802==} {>>pagina-aanduiding<<}

Doe wel,

door Mr. Joan Bohl.

VIII.

Onwankelbare trouw. De onderhandelaar, die niet slaagt.

Eenige maanden waren voorbij. De oude heer van Melgen had daarin blijde oogenblikken beleefd: de ontzettende schokken, welke zijne fortuin met geheele slooping bedreigden, hadden plaats gemaakt voor een tijdperk van kalmte, waarin de gelukszon weder schitterende stralen schoot.
Ter Laan was deelgenoot der firma geworden. Voorloopig was de vennootschap voor anderhalf jaar aangegaan, doch er bestond geenerlei beduchtheid, dat zij niet langer zou duren. Prachtige feesten werden er gegeven bij het huwelijk van Alexander en Florence, hetwelk zoo heilrijk beloofde te zijn als van de vereeniging van twee minnenden slechts kon verwacht worden. Hier toch was alles bijeen wat den stontsten wensch vervulde: jeugd, schoonheid, verstand, deugd, liefde en rijkdom. Ware de aarde niet tot onvolmaaktheid gedoemd, dan zou dit tweetal er het volmaakte geluk genoten hebben; doch dit is onbetwistbaar, dat de mate, welke hun werd toegemeten, zeer rijk was, en zij dagelijks God dankten voor den milden, onverdienden zegen.
Daarom waren de oude lui van Melgen zeer verheugd, want de toekomst van het kantoor, en daarmede het lot van hen

{==803==} {>>pagina-aanduiding<<}
zelven en hunne kinderen mogt als verzekerd beschouwd worden. Desniettemin moesteu nog alle zorg en vlijt aangewend worden om het bijzondere vermogen van Van Melgen uit de zaken terug te trekken, want hij begeerde natuurlijk geen penning van Florences vermogen en moest nog zijne andere kinderen behoorlijk vestigen.
Emma was de eenige, die minder genoegelijke dagen had beleefd. Want zij had met verborgene ontsteltenis ontwaard, dat Nicolaas haar beminde, en zij duchtte niets zoo zeer, dan dat hij stappen zou doen om hare hand te verwerven. Met de meest mogelijke kieschheid en bescheidenheid had zij gepoogd, hem te doen beseffen, dat zij die liefde niet beantwoorden mogt, doch ofschoon Nicolaas hierdoor langer dan hij vroeger voornemens was, verhinderd werd een openlijk aanzoek te doen, werd het plan hiertoe geenszins door hem opgegeven. Onvermoeid in het bewijzen van allerlei oplettendheden aan Emma, hoopte hij langzamerhand hare genegenheid te winnen, en gaf dit voortdurend in vrij duidelijke zinspelingen te kennen. Het deed haar leed, dat hij niet bleek te bevroeden, hoe hare teruggetrokkenheid geenszins voortsproot uit af keer van hem, maar uit pligt. Zoo was zij steeds geslingerd door afwisselende gevoelens, welke haren toestand met den dag moeijelijker maakten, want maar al te wel ontwaarde zij, hoe buitengemeen ingenomen hare ouders met Nicolaas' voorkomendheid jegens haar waren.
De dag, dien zij lang met bezorgdheid had te gemoet gezien, brak eindelijk aan. Nicolaas bezat het gebrek (of de deugd?) van het gros der heeren, die beminnen: hij durfde niet rondborstig voor zijne liefde uitkomen, was eer geneigd die te ontveinzen en zocht een omweg tot bereiking van zijn doel. De dagelijksche omgang met Alexander had hem, oppervlakkig beschouwd, reeds veel vroeger moeten nopen, dezen over Emma te spreken. Er was niet eens de scherpe blik van den jongen van Melgen noodig geweest om te zien, wat er met zijn vriend gaande was; maar hij had zich natuurlijk gewacht, dit kiesche onderwerp aan te roeren. Toen Nicolaas, die dit heimelijk gehoopt had, bespeurde, dat hij vruchteloos hierop zou wachten, openbaarde hij zich eindelijk aan zijn compagnon.
Des voormiddags zat Emma op hare kamer, toen er getikt werd, en, tot hare verwondering, Alexander binnen trad.

{==804==} {>>pagina-aanduiding<<}

‘Als bewijs mijner onhandigheid om diplomaat te zijn, vertel ik regtstreeks, dat men mij hierheen zendt, om u te polsen, Emma.’
‘Inderdaad?...’ zeide zij, met een flaauwen glimlach, want een onrustig voorgevoel bekroop haar hart.
‘Gij hebt het hoogste lot, durf ik wel zeggen, uit de loterij getrokken, en men heeft mij opgedragen, u de zeker zeer overbodige vraag te doen, of gij het aanneemt?’
‘Daar ik in geen loterij speel, heb ik ook niets getrokken, zoodat men mij eigenlijk den prijs van een ander zou aanbieden.’
‘Dat is nog eens scherpzinnig! Maar toch - ik geef het u niet gewonnen. Elk meisje en iedere jongen, of, om beter in het algemeen te spreken, elk menschenkind neemt, bij zijne verschijning op de wereld, een lot in de loterij des levens; hij betaalt daarvoor zijne talenten, schoonheid, deugd en andere hoedanigheden. Nu beschouwt men het algemeen als een kapitalen prijs, als het meisje een goeden man, en de jongeling eene uitmuntende vrouw erlangt.’
‘Moet ik daaruit afleiden, dat de menschen slechts op de wereld komen om te huwen? Dat daarmede hun einddoel bereikt is?’
‘Lieve Emma, nu wordt gij te lastig. Ik dacht nog al, dat ik daar iets buitengemeen vernuftigs had gezegd.’
‘Het zal welligt nuttig zijn, u mede te deelen, dat ik nog in de verte niet aan trouwen denk.’
‘Dan wordt het nu tijd; derhalve zooveel te meer reden om er u over te spreken. Ik mag in gemoede verklaren,’ ging Alexander nu ernstig voort, ‘dat het mij verheugt, u te mogen openbaren, dat gij bemind wordt door iemand, die in ieder opzigt de warmste aanbeveling verdient. Nicolaas Ter Laan heeft mij verklaard, dat niets hem gelukkiger zal maken dan het verwerven uwer hand. Nu zult gij met mij erkennen, dat, zoo iemand op een meisje als u aanspraak mag maken, hij het is, die niet slechts uitmunt door gunstig uiterlijk en grooten rijkdom, maar bovenal door edel karakter en helder verstand.’
‘Ieder moet de schoone hoedanigheden van mijnheer Ter Laan huldigen; maar ik kan toch zijne vrouw niet worden.’
‘Waarom niet, beste Emma? Daar hij u vraagt, staat het in uwe magt, zoo spoedig gij wilt, de zijne te worden.’

{==805==} {>>pagina-aanduiding<<}

‘Och, Alexander, ik had liever dat gij hierover geen woord meer zeidet. Er kan toch niets van komen.’
‘Zeg dat niet zoo spoedig, zusje. Menig meisje heeft te laat berouw en diep berouw gevoeld over het afwijzen van een aanzoek.’
‘Ik hoop, dat gij mij niet van dwaze grilligheid verdenkt, Alexander. De reden, welke ik heb, om te bedanken voor de eer, welke mijnheer Ter Laan mij wil bewijzen, is een zoodanige, dat ik er nooit spijt van kan hebben, zelfs al trouwde ik mijn heele leven niet.’
Zij sprak met eene vastheid, welke Alexander schokte. Eene poos stilte volgde, waarin hij zich beried. Daarna hernam hij:
‘Emma, gij doet een vermoeden bij mij rijzen. Uw vreemd gedrag kan slechts daaruit voortspruiten, dat gij bemint.’
Een donkere blos overtoog hare wangen; maar zij antwoordde niet. Hij voer voort:
‘Bedenk toch wel wat gij doet. Eene heerlijke toekomst ligt voor u open: als de rijke, aanzienlijke vrouw van een alom geachten man kunt gij in de wereld optreden. Zijne liefde zal u alles doen genieten, wat slechts gewenscht kan worden; zijne tegenwoordigheid u alom beschermen; steeds bevindt hij zich aan uwe zijde om niet slechts uwe vrengde, maar ook uwe droefheid te deelen. Verwerp dit zekere niet in afwachting van iets onzekers.’
Hij had langzaam, nadrukkelijk en zacht gesproken. Zij gevoelde, dat hij alle moeite deed om haar te doen beseffen, dat hij haar geluk beoogde, en zij was bedroefd, dewijl zij die goedheid niet met een gunstig antwoord vergelden kon. Met gevouwen handen bleef zij voor zich staren, maar uitte geen woord. Alexander wachtte eenige minuten, die langzaam voortkropen, en ziende dat hij generlei goeden uitslag verwierf, kwam het hem het beste voor, ronduit zijne meening te openbaren.
‘Emma, zou het mogelijk zijn, dat mijne sinds lang gekoesterde vrees gegrond ware: dat gij Walter Hovers bemint?’
‘Ja, mijn hart behoort Walter; hem, eenig en onverdeeld,’ verklaarde zij met vurigen ernst.
Deze vastberadene bekentenis verschrikte Alexander, want hij zag in, dat tegen het krachtige gevoel, waarvan zijne zuster doordrongen bleek, weinig zou te zeggen zijn. Toch meende hij de

{==806==} {>>pagina-aanduiding<<}
poging niet te mogen opgeven, want eene vereeniging met Walter scheen hem geenszins in Emma's belang. Hij hervatte met zachte, overredende stem:
‘Verre van mij het geringste aan te merken op Hovers; ik heb hem altijd geacht, en vertrouw steeds gelegenheid te zullen hebben, hem hoog te schatten. Maar ik zou tegen mijne overtuiging spreken, indien ik toestemde, dat hij voor u de gewenschte man is. Ik laat nog daar, wat overigens bij een huwelijk geenszins over het hoofd behoort gezien te worden, dat hij geen noemenswaardig vermogen bezit: gij zult u gelukkiger achten als zijne vrouw, met weinig geld, dan als die van een ander met groote schatten. Doch, lieve Emma, mijn groot bezwaar betreft zijn beroep. Wat toch kan de zeeman voor zijne vrouw wezen? Eene kortstondige verschijning, welke met lange tusschenpoozen bij haar is, om dan te verdwijnen en haar steeds ten prooi te laten aan de martelendste onrust. Geen enkel uur zijt gij zeker, hem nog te bezitten: terwijl gij welligt de weken en dagen reeds telt, dat hij zal terugkeeren, is de man reeds lang in de golven weggezonken. In de ure, waarin gij de meeste behoefte aan hem hebt, bevindt hij zich aan de andere zijde van den aardbol, en gij zijt, in zekeren zin, steeds eene verlatene, eene hulpelooze, eene weduwe, die slechts het vermoeden heeft, dat haar man nog leeft.’
‘Alexander, al wat gij daar zegt, is gewigtig en moet overwogen worden door het meisje, dat een zeeman bemint; doch op mij kan het geen indruk maken. Tegen al wat gij aanvoert, merk ik eenvoudig op, dat God bij mij zal zijn, als Walters pligt hem elders roept; dat God steeds ons beider toevlugt blijft; dat God magtig is om te bewareu te midden der stormen op den oceaan, zoowel als wanneer wij veilig te huis zitten. Zonder zijn wil wordt geen haar op ons hoofd gekrenkt, en ik zal steeds gerust zijn, door mijn vertrouwen op Zijne bescherming. Vooorzeker, menig man vindt, in den bloei des levens, zijn graf op zee, maar wij zien evenzeer velen om ons heen plotseling door den dood weggerukt. En zijn er ook niet oude zeelieden in menigte?’
‘Maar hebt gij wel bedacht, dat de stand van Hovers ver beneden de onze is?’
‘Neen, want het is der moeite niet waardig daaraan te denken. Geslachten rijzen en dalen: de aanzienlijken van gisteren

{==807==} {>>pagina-aanduiding<<}
zijn heden gering; de onvermogenden van heden zijn morgen hoog in rang. Wie voor een zoo onbestemd en onbestendig iets als maatschappelijke stand liefde en trouw verraadt, is een armzalig wezen. De vraag is voor mij niet, of ik rijk en voornaam worde op de wereld, maar of ik er gelukkig zal zijn.’
‘Meent gij, dat onze ouders ooit in een huwelijk met Walter zullen toestemmen?’
‘Zoo zij er tegen zijn, dan zal het nooit gesloten worden. Er staat geschreven: eert vader en moeder.’
‘Het gaat mijn begrip te boven, dat gij iemand als Nicolaas van de hand wijst.’
‘Dat is juist het geval niet. Ware Nicolaas vóór Walter met mij bekend geweest, misschien had ik dezen nooit opgemerkt. Ná Walter is hij de eenige, dien ik waarlijk zou kunnen beminnen, wiens liefde mij zeker gelukkig zou hehben gemaakt. Nu echter Walter mijn hart bezit, zal geenerlei aanloksel van luister en rijkdom mij ontrouw doen zijn, zelfs niet, wanneer ik iemand kan verwerven, dien ik zoo bijzonder hoog stel als mijnheer Ter Laan.’
‘Emma, gij spreekt al te romantisch. Gelooft gij, dat één meisje in uwe plaats zich zoo zou uiten?’
‘Ik zal over anderen niet oordeelen. In elk geval, al ging de heele wereld verkeerd, behoorde ik het daarom te doen?’
‘Het is juist de vraag, of gij verkeerd zoudt handelen met Ter Laan te nemen. Ik geloof het niet, en houd mij overtuigd, dat als Walter wist, hoe uitnemend uw lot kan verzekerd worden, hij u uw woord zou teruggeven. Van zijn edel karakter mag men niet anders verwachten.’
‘Ik geloof niet, dat uwe redenering opgaat. Men moet van hem verwachten, dat hij mij getrouw zal blijven, gelijk ik hem; dat hij mij het onregt niet zal aandoen van te meenen, dat, zoolang ik geen blijken van het tegendeel gaf, mijn hart tot een ander overhelde. Slechts wanneer hij wist, dat het mij mogelijk ware, een ander toe te behooren, zou hij een bewijs zijner grootmoedigheid kunnen geven, door mij vrij te laten. Doch dit zal wel nooit gebeuren.’
‘Emma, niemand kent de toekomst, en daarom is uwe voorspelling zonder waarde. Ik bespeur intusschen, dat noch het geringe en treurige lot, dat u met Walter wacht, noch de glans en het heil, dat Ter Laan u zou kunnen schenken, in staat zijn,

{==808==} {>>pagina-aanduiding<<}
uw besluit te veranderen. Nu besef ik ten volle, dat, al bleef ik hier den ganschen dag praten, ik toch niet verder zou komen. Er schiet mij niets anders over, dan u te verzekeren, dat het mij erg spijt, u zoo schrikwekkend standvastig te zien: het spijt mij voor onze ouders, voor u, voor Nicolaas en voor mij!’
‘Het doet mij meer leed, dan ik u zeggen kan, dat pligt mijn weg in eene rigting afbakent, welke buiten uwe wenschen ligt. Ik dank u hartelijk voor de belangstelling, welke u zoo dringend deed spreken. Maar sinds lang staat mijn besluit vast: zoolang Walter leeft, ben ik, gehuwd of ongehuwd, de zijne.’
‘Toch moet ik u toewenschen, dat gij, bij nadere overweging, tot andere gedachten komt.’
Een flaauwe, droefgeestige glimlach was Emma's antwoord, en daaruit bleek duidelijk, hoe weinig hoop er voor de vervulling zijner welgemeende bede bestond. Alexander was zeer ontstemd, want de slechte uitslag zijner poging berokkende hem eene groote teleurstelling in allerlei opzigt: hij had naar waarheid gezegd, dat het hem zeer speet voor al de betrokkene personen, en er alleen uit kieschheid niet bij gevoegd, dat hij het bejammerde, dewijl zijn handelsgebouw verstoken bleef van eene der hoofdzuilen, welke het duurzame kracht moesten schenken. Hij begaf zich terstond tot zijnen vader om dezen van het gesprokene verslag te doen. De oude heer had wel eenigszins gevreesd, dat Emma reeds eene keuze gedaan had, maar tevens, haast ondanks zich zelven en alleen omdat hij het heimelijk wenschte, de zwakke hoop gevoed, dat de buitengewoon schitterende partij, welke zij met Ter Laan kon doen, voor haar eene onwederstaanbare kracht zou hebben. Thans ingelicht, achtte hij de zaak hoogst bedenkelijk: Emma bleek vaster gekluisterd dan hij vermoed had.
‘Het gaat al zonderling in de wereld,’ zeide hij. ‘Tallooze meisjes zouden het, met volle regt, als een zeldzaam geluk aanmerken, indien iemand als Ter Laan naar haar bezit dong. De eenige, wie dit te beurt valt, kan niet meer over zich zelve beschikken. Het is jammer, inderdaad, buitengemeen jammer!’
‘Maar papa,’ opperde Alexander, hoewel eenigzins aarzelend; ‘ik houd mij toch overtuigd, dat Emma terstond die dwaze liefde uit het hoofd zou zetten en Nicolaas nemen, indien haar werd medegedeeld, dat daardoor uw vermogen kon gered worden, en zij u derhalve gelukkig maakte.’

{==809==} {>>pagina-aanduiding<<}

De heer van Melgen glimlachte en antwoordde, na eene wijle bedenkens:
‘Ik ben het geheel met u eens: zij zou zich voor hare ouders, zonder de geringste aarzeling, opofferen. Wij behooren echter als algemeenen regel aan te nemen, dat ons geluk niet moet worden gekocht ten koste van dat van anderen, en vooral ouders het niet moeten erlangen tot den prijs van het heil hunner kinderen. Vele voorbeelden zijn er, helaas, dat zoo iets geschiedt; maar op den langen duur kan men zich zelden daarmede geluk wenschen. Indien op Walter zelven iets viel af te dingen, zou het mijn pligt zijn, tusschenbeiden te treden. Nu hij echter in alle opzigten ieders achting verdient, heb ik het regt niet, hem, alleen op grond van zijn klein vermogen, af te wijzen. Had ik kunnen voorzien, dat zich tusschen hem en haar zoodanige genegenheid zou vestigen, ik zou zeer waarschijnlijk de nadere kennismaking der jonge lieden belet hebben. Doch hij heeft hier vrij aan huis verkeerd en nu is de kogel door de kerk: zij beminnen elkander. Wie doet iets tegen de liefde? Zij vinden in elkander hun geluk en ik zou het onverantwoordelijk en, zoo voor hen als voor ons, hoogst gevaarlijk achten, den krachtig opgegroeiden boom te vellen. Wij moeten die zaak haren loop laten.’
‘Maar hoe nu met Nicolaas te handelen? Zou het wel raadzaam zijn, hem Emma's antwoord mede te deelen?’
‘Gij zult hiertoe wel verpligt zijn. Gij hebt op u genomen, haar te polsen, en kunt er nu niet buiten hem uwe bevinding mede te deelen.’
‘En als hij daarin eens aanleiding vindt, tegen afloop van den termijn, onze compagnieschap op te zeggen?’
‘Dan kunnen wij daartegen niets doen, en zullen verderraad moeten schaffen. Het wijsste, dat gij in deze zaak kunt doen, is, hem rondborstig het gansche onderhoud met Emma mede te deelen. Hij is een man van karakter en zal hare opregtheid zoowel als de uwe weten te waarderen.’
Des avonds was Alexander bij zijn vriend, die reeds spoedig vermoedde, dat de onderhandeling mislukt was.
‘Gij hebt mij zeker geen goede tijding te brengen; anders hadt gij reeds gesproken.’
‘Ten minste niet zoo volledig goed als ik wel gewenscht had. Mijne zuster schat u zeer hoog en zou zich gelukkig geacht heb-
{==810==} {>>pagina-aanduiding<<}
ben, indien gij tot haar gekomen waart, voor zij met iemand anders was bekend geraakt. Tot mijn leedwezen acht zij zich gebonden aan Walter Hovers.’
‘Om u de waarheid te zeggen, ik heb het half vermoed,’ sprak Ter Laan, die zijne teleurstelling verborg.
Van Melgen verhaalde thans, zoo voorzigtig mogelijk het gesprek met Emma en besloot:
‘Gij ziet, dat er niet bepaald ja of neen gezegd is, en volgens mijne meening, behoort thans eene afwachtende houding aangenomen te worden. Emma is nog niet met Walter verloofd, veel minder gehuwd, en, wel verre van onmogelijk, zou het eene zeer alledaagsche zaak zijn, indien er niets van hunne genegenheid kwam.’
Nogmaals onderdrukte Ter Laan met kracht zijn aandoening.
‘Zoo mijne achting voor uwe zuster nog verhoogd kon worden,’ zeide hij toen; ‘zou het voorzeker zijn wegens hare trouw jegens iemand, wien zij eenmaal haar woord gaf, en dien zij niet verlaat, hoezeer hij eene geringe partij voor haar is, en zij eene andere kan doen, die zeker veel schitterender is. Dit bewijst een karakter, dat zeker niet alledaagsch mag heeten.’
‘Wat mij betreft, in dit bijzondere geval had ik wel gewenscht, dat wij die trouwe liefde niet behoefden te huldigen.’
‘Ziet gij nu wel, hoe verkeerd het was, toen gij verleden jaar eene zoo groote magt aan het geld hebt toegeschreven? Toen was, volgens uw beweren, daarvoor ieder meisje te koop, en de eerste de beste, die gij gaat polsen, bewijst dat uwe leer faalt in de praktijk, en dus niet deugt.’
‘Met uw verlof, waarde vriend, ik heb ook gezegd, dat er uitzonderingen waren.’
‘Ja, maar aarzelend en op een toon, alsof gij zelf daaraan niet geloofdet.’

IX

Oude liefde roest niet.

In een zeer fraai huis op den Kloveniersburgwal woonde mijnheer Reeling. Hij was blijkbaar zeer gegoed, maar desniettemin hoogst eenvoudig en had voor zich zelven bijna geen behoeften. Sinds een paar jaar uit Amerika gekomen, leefde hij nu in het vaderland van hetgeen hij op het andere halfrond

{==811==} {>>pagina-aanduiding<<}
verdiend had. Lang reeds stond hij gekleed om uit te gaan, met den hoed op en den wandelstok in de hand, maar het scheen hem moeilijk te vallen tot de wandeling te besluiten. Eindelijk, na herhaaldelijk op en neder geloopen te hebben, nam hij een kort en kloek besluit en zeide:
‘Kom! kom! ik zal maar gaan; zij zal het toch niet cuvel duiden....Mijne tegenwoordigheid kan welligt herinneringen, aandoeningen opwekken, maar het verleden ligt zooverre achter ons, dat er van sterke schokken geen sprake kan zijn. Daartoe is ons beider hart te oud.’
Hij verliet zijne woning. Op straat was hij tusschenbeide verpligt zijn hoed vast te houden, om te verhoeden, dat de wind er hem van beroofde. Twintig minuten later bevond hij zich aan den Singel en schelde daar aan eene nette woning. Eene meid opende en zag hem vragend aan.
‘Is mevrouw te huis en is er geen belet? Geef dan dit kaartje, jonge dochter.’
Hij werd in de zijkamer gelaten. Toen mevrouw Hovers, die boven zat, den naam las, scheen zij verrast en beval, den heer tot zich te brengen.
‘Zoudt gij mij nog herkend hebben, mevrouw!’ vroeg Reeling, toen hij had plaats genomen.
‘Misschien, ofschoon het moeilijk te zeggen is. Indien gij onverwacht voor mij gestaan hadt, zou ik denkelijk getwijfeld hebben; nu ik eerst uw kaartje zag, herinner ik mij uwe trekken zeer goed. Betrekkelijk zijt gij in die dertig jaar niet veel veranderd.’
‘Mij dunkt, ik ben toch niet meer zoo rank en rap. En mijne haren....hebt gij ze ooit grijs en kort gekend?’
‘Een man van zestig jaar stelt men zich niet voor met lang bruin krulhaar.’
‘Ik mag den hemel danken, dat ik mij nog redelijk wel bevind, gezond en sterk; en van u mag ik het zelfde zeggen.’
‘Het gaat mij gezegend, in weerwil van al wat mij overkwam. Ik dacht, dat gij nog goed en wel in Amerika zat.’
‘Toch is het reeds twee, ja, bijna drie jaar, dat ik in Nederland ben, en, ofschoon veel op reis, te Amsterdam woon. Wij ontmoeten elkander gelijk wij elkaâr verlaten hebben: beiden ougehuwd. Met dit onderscheid, dat gij het geweest zijt en ik niet. Uw man heb ik als jongeling gekend. Uw zoon zag ik herhaal-
{==812==} {>>pagina-aanduiding<<}
delijk, toen hij verleden jaar aan wal was. Hebt gij in lang geen tijding van hem ontvangen?’
‘Het is nu ongeveer zes weken, dat ik zijn laatsten brief kreeg, dien hij bij zijn vertrek van Batavia schreef. Hij was gelukkig gezond, maar er had eene ziekte aan boord geheerscht, waaraan een paar matrozen en de kapitein gestorven waren, zoodat Walter nu gezagvoerder is.’
‘En het denkelijk zal blijven, want als ik wel ingelicht ben, zou hij het de volgende reis geworden zijn,’
‘O, ja, hij vaart op een schip van het kantoor van Van Melgen, en de oude heer is hem genegen.’
‘En diens dochter ook,’ zeide Reeling, glimlachende. ‘Jammer, dat hij een zeeman is.’
‘Dat is het wel. Ik had oneindig liever gezien, dat hij eene betrekking aan land gekozen had, maar van jongs af was de zee zijn lust en zijn leven. Indien zijn vader langer geleefd had, zou diens invloed Walter welligt tot een betere keus genoopt hebben; maar ik wist niet anders te doen, dan hem zijn zin te geven. Gij begrijpt, hoeveel angst ik uitsta, als hij op zee is, vooral wanneer het zoo vreeselijk stormt als het in de laatste twee nachten gedaan heeft. Dan ga ik wel te bed, maar de slaap komt laat of in het geheel niet, en is dan nog kort en akelig,’
‘Zelden heb ik zulk een storm beleefd als dezen nacht; nu is het van daag, bij vergelijking, kalm, maar, ofschoon mijn beenen nog stevig zijn, had ik op straat dikwijls werk om goed voort te komen. Intusschen kan het zeer wel zijn, dat, ter plaatse, waar Walter zich op het oogenblik bevindt, de storm volstrekt niet woedt. Het komt mij dus voor, dat gij niet ongerust behoeft te zijn.’
‘Och, dat ben ik toch altijd. En vooral nu, want zijn schip kan zoo heel ver niet meer af zijn. Het is ongeveer drie maanden, sinds hij Java verliet. Welligt hebt gij in de zeetijdingen gelezen, dat hij, vier weken geleden, gepraaid is, en daarnaar berekend, kan hij spoedig verwacht worden. Indien ik nog kans zag hem aan land te houden, dan zou ik het doen, maar daaraan valt nu niet te denken. Wat zou hij hier uitvoeren?’
‘Denkt gij, dat hij, zelfs al werd hem de gelegenheid hiertoe aangeboden, het leven aan boord zou willen opgeven?’
‘De jongensdroomen zijn voorbij en hij heeft reeds te veel

{==813==} {>>pagina-aanduiding<<}
ondervonden om anders dan uit noodzakelijkheid te varen. Hij laat er zich natuurlijk nooit regtstreeks over uit, dewijl hij eenmaal het beroep gekozen heeft, maar toch heb ik wel bespeurd, dat hij het zonder leedwezen zou vaarwel zeggen.’
‘Dan kan hij daartoe geraken. Ik had reeds voor hij de laatste maal vertrok, het plan u te bezoeken, en een voorstel te doen, maar had er, om de waarheid te zeggen, geen moed toe. Ik heb in Amerika voordeelig handel gedreven op Antwerpen en, hoewel met een beduidend vermogen teruggetrokken, nog aandeel gehouden in eene aanzienlijke firma der Belgische stad. Sinds ik hier ben, moest ik weken en soms maanden naar Antwerpen om mij met de zaken te bemoeijen. Dit begint mij thans te vervelen. Ik heb geene erfgenamen en sta tegenwoordig eenzaam en nutteloos op de wereld, maar geloof toch, dat ik nog een weinig tot iemands welzijn zou kunnen strekken. Veroorloof, dat ik openhartig spreek: in lang verloopen jaren hebt gij mij veel goeds gedaan; nooit heb ik uwe liefde hooger gewaardeerd, dan toen ik die verbeurd had. Ik ben voorheen alles behalve zoo uitmuntend geweest, als wel wenschelijk ware, en het wordt tijd, dat ik voor God en menschen mijn berouw toone, ook door al het goede te doen wat ik maar doen kan. Indien uw zoon mij wil vergunnen, dat ik uwe zorgen voor mij van weleer eenigszins vergelde, dan wordt hij, in mijne plaats, lid van het handelshuis te Antwerpen. Hij zal daar uitnemend op zijne plaats zijn, wijl de ervaring, door hem op zijne reizen verworven, hem volkomen geschikt maakt, om het hoofd van een zee-kantoor te worden. Met jeugdige kracht toegerust, kan hij den bloei der firma verhoogen, en, naar ik wel durf verzekeren, in weinige jaren een schatrijk man zijn. Wat dunkt u?’
‘Ach, mijnheer Reeling, een engel uit den hemel zon mij naauwlijks blijder tijding kunnen brengen. Walter, uit zijn gevaarvol zee-leven bevrijd, bij mijne klimmende jaren steeds bij mij te hebben, is het toppunt mijner wenschen. Hoe zal ik u ooit naar waarde mijnen dank kunnen betuigen?’
‘Och, laat van dank geen sprake zijn: ik vergeet nooit wat gij als jong meisje voor mij waart. Maar zoo gij mij een groot genoegen wilt doen, verlevendig dau zooveel mogelijk de herinnering onzer jeugd. Toen plagten wij elkander bij onze voornamen te noemen, Marie!’

{==814==} {>>pagina-aanduiding<<}

‘Gij roept dien tijd het krachtigst in mijn geheugen terug, door hetzelfde grootmoedige karakter van toen te vertoonen, Jozef.’
‘Dat Jozef klinkt mij nog te plegtstatig. Gij plagt mij toen korter naam te geven.’
‘Welnu, Jo, ik wil u dan bij uw naam van voorheen noemen, want nu zie ik, dat gij nog altijd dezelfde zijt gebleven.’
‘Hoe ontelbare malen zeide ik u, in onzen ouden tijd, dat ik voor u nooit veranderen zou, dat gij mij steeds den zelfden zoudt vinden, dat onverschillig wanneer, en in welke omstandigheid gij u tot mij zoudt wenden, ik u, uit al mijne krachten, zou bijstaan. Ik ben, door onverdiende goedheid Gods, rijk geworden, en zoo mij dit verheugt, is het vooral, omdat ik thans iets voor Walter kan doen. Als lid van een gunstig bekend handelshuis zal hij, naar ik veronderstel, geenerlei bezwaren ontmoeten, wanneer hij de hand der deugdzame en beminnelijke Emma van Melgen gaat vragen.’
‘Maar u is alles bekend! Hoe weet gij, wat voor de meesten een zorgvuldig bewaard geheim is.’
‘Marie, ik heb mijne oude kunst, om alles uit te vorschen, niet verleerd. Ik ben een spion geweest; ik heb dikwijls om uw huis geloerd, zag de jonge lieden en doorgrondde met een enkelen blik hun geheim. Toen gij verleden jaar van Walter, aan de Nieuwe Stadsherberg, afscheid naamt, was ik er bij, en toen gij eenzaam achter bleeft en misschien een half uur, roerloos, als aan den grond genageld waart, stond ik op het punt u aan te spreken, toen de uitmuntende Emma uit de vigelante, als een troostende engel, aan uwe zijde verscheen en u medevoerde. Ik weet, hoe vaak zij het aanzienlijke huis van haren vader verliet, om u in uwe eenvoudige woning gezelschap te houden. Die deugd heb ik hoog gewaardeerd - zij is zeldzaam!’
‘Wel moogt gij dit zeggen. Gij kent haar echter slechts oppervlakkig. Wist gij eens hoeveel zij bovendien in het geheim wèldoet! Ik zou u onregt doen, indien ik het minste wantrouwen jegens u koesterde en dus meende, dat het u zou beleedigen, als ik verhaalde, wat gij zijdelings aan haar verpligt zijt.’
‘Ik, Marie!...’ kon Reeling niet nalaten, in onuitsprekelijke verbazing uit te roepen.
‘Gij. Luister! Bij uw vertrek naar Amerika moest er voor

{==815==} {>>pagina-aanduiding<<}
zekere som borg gesteld worden. Wie haalde haren man en diens broeder daartoe over?’
‘Mijne zuster! En daaraan heb ik nooit gedacht!...Maar mijne zuster is sinds lang dood.’
‘Zij leeft en heeft door dien borgtogt verleden jaar in de moeilijkste omstandigheden verkeerd. Van Melgen had de schuldvordering uit den boedel van zijn schoonvader geërfd, en, gelijk een koopman het gewoon is, tot den laatsten penning opgeëischt. Geert Gaffel bezat geen geld genoeg en zijn schip werd in beslag genomen. Emma hoorde dit toevallig en bewerkte, dat haar vader honderd gulden van zijne vordering liet vallen. Daarop bragt zij, in het geheim, en door het geld, voor nieuwe winter-toiletten bestemd, op te offeren, nog drie honderd gulden bijeen, welke zij, in een ongeteekend briefje, aan de familie Gaffel zond, die daardoor geheel uit den drang gered werd en tot eene vroeger ongekende welvaart steeg. Ik zou die schoone daad niet eens vernomen hebben, maar zij kon die niet alleen volvoeren, en maakte mij daarom hare vertrouwde.’
Met diepe aandoening had Reeling naar deze mededeeling geluisterd, en na een wijle zeide hij:
‘Gij verkondigt mij eene dubbel blijde tijding, Marie. Het edele hart van Emma is boven lof verheven en God loone haar voor het kwijten mijner schuld. Maar dat mijne arme, goede zuster Joanna nog leeft! Dat is wel een goede boodschap. Doch hoe weet gij dat? Ik begrijp niet hoe mij dit, in weerwil mijner veelvuldige nasporingen, verborgen bleef.’
‘In het begin van haar huwelijk heeft zij veel tegenspoed gehad en is toen met haar gezin op eene eenzame plek aan het strand gaan wonen. Daar bragt zij, in stilte, hare kinderen groot, terwijl haar man zijn best deed om, door vischvangst, in aller onderhoud te voorzien. Intusschen kan dit slechts karig wezen, en daarom zal het bij hun stijgende jaren dubbel welkom zijn, dat gij hen ondersteunt. Ik wil terstond het adres voor u opzoeken.’

X.

Alfred is weêr ongehoorzaam. De noodlottige vondst. Vreugde en droefheid.

De orkaan, die verscheidene dagen gewoed had, was eindelijk bedaard. Als een toornig monster, dat in zijne blinde drift

{==816==} {>>pagina-aanduiding<<}
niets ontzag, had hij, wild om zich heen slaande, vernield wat onder zijn bereik kwam. In steden en dorpen waren in aanbouw zijnde huizen ingestort, schoorsteenen omver en daken half weggewaaid; op het land, rijtuigen van den dijk, kinderen in het water geworpen, boomen ontworteld, veldgewassen plat ter aarde geslagen; ter zee waren tallooze schepen tegen rotsen, op klippen en zandbanken geslingerd, en van menig schepeling, die uitgezeild was, hoorde men nooit meer.
Wat was men aan het strand blijde geweest, dat Gaffel en zijn broeder nog in tijds uit zee teruggekomen waren! Zij hadden zich op de vangst begeven, maar Geert zag allerlei onheil spellende teekenen: nu eens was het water nog kalm, dan steeg het plotseling met lijnregte golven op, en hier en daar ontwaarde men bij wijlen woelingen, alsof er een draaikolk was - wat de visschers wel beter wisten. Met angstig klagend geschreeuw vlogen de zee-meeuwen over de baren, de zee-honden doken in menigte met den kop boven en spoedden zich zoo snel mogelijk naar de banken.
‘Geert, daar komt een Noord-wester opzetten van sta vast! Wij moeten terstond terugkeeren, anders worden we teruggegooid.’
Het roer werd gewend en ofschoon zij geen zeil bij hadden, werden zij zoo buitengemeen snel naar de kust gedreven, dat eene stranding niet dan met groote inspanning vermeden werd. De golven schenen het kwalijk te nemen, dat men haar bevoer, en joegen de schepen driftig van haar gebied.
Maar groot was de bekommering over Reinier, die met den hoeker naar het Noorden was, en hoewel Geert verzekerde, dat in het ruime sop het gevaar niet zoo groot kon zijn, en hij dikwijls door zulke stormen beloopen was, beefden en baden moeder Jans en Anna voortdurend.
Toen de orkaan uitgewoed had, waren de mannen weder naar zee gegaan. Als vermoeid van de overspanning der laatste dagen en nachten, zwoegden de golven met donderend geraas, zij schenen naar lucht te hijgen. In die week was de kust bezaaid geworden met rondhouten en gedeelten van tuigaadje, met uit elkander geslagen sloepen en tonnen, met stukken van masten en kielen, met allerlei wrakhout. Nu werd er niets meer aangespoeld; de zee was eenzaam, slechts nu en dan vertoonde zich een zeil, dat spoedig weder verdween. Toch waren de baren als altijd aan het werk, om bevelen van hooger

{==817==} {>>pagina-aanduiding<<}
hand te volvoeren: zij stuwden een klein, bijna niet zigtbaar voorwerp naar het strand. Zware, ijzersterke schepen hadden zij als riet gebroken, metalen bouten als halmen gebogen, maar dat nietige brooze voorwerp, hetwelk een kind had kunnen vernietigen, verpletterden zij niet. Zij droegen het op hare met schuim bedekte, krullende toppen naar omhoog en dompelden het in haren diepen, duisteren schoot, mnar altijd bragten zij het nader aan de plek, waarheen het bestemd was, en bezorgden het eindelijk tusschen het zee-wier van een vooruitstekenden hoek lands.
Alfred was een jaar ouder geworden en hunkerde naar den dag, dat hij met vader en oom zou meêgaan. Als een tijd, die nooit komen zou, overwoog hij met ongeduld, hoe men hem gezegd had, dat hij op zijn dertiende jaar de school mogt verlaten. Hoe zouden al die tien maanden omraken? In den namiddag was hij uit het dorp gekomen en gunde zich naauwlijks den tijd om te eten, want hij moest naar het strand om schelpvisch te zoeken.
‘Maar vooral niet in de boot, Alfred!’ zeide zijne moeder; ‘de zee is nog schrikkelijk omstuimig.’
De knaap glimlachte, als om te beduiden, dat, wat haar omstuimig toescheen, voor een zee-rob, als hij, heel kalm was. Spoedig was hij buiten, en geheel vergeten, wat men hem verboden had. Hij sprong in de boot en dreef met de laatste ebbe af. Het was hem reeds genoeg bekend hoe hij een der riemen als roer kon gebruiken en hij stuurde naar den zeehondshoek. Daar maakte hij de boot stevig vast, nog altijd zijn avontuur van twee jaren geleden indachtig en ging aan het zoeken, ten einde over een paar uren, als de vloed terugkeerde, zich naar land te laten drijven.
De kleine waaghals had niet vergeefs aandachtig geluisterd, als vader en oom over het vak spraken. Hij wist zeer goed, dat de beste vangst, na een storm verwacht kon worden. Hij raapte inderdaad buitengemeen veel, en wel, oesters van de grootste soort, zoodat hij zich niet eens verwaardigde de hand naar mosselen uit te steken. De zon ging onder en brandde in millioenen kleuren aan den gezigteinder en bestraalde de baren met tooverachtigen glans. Maar wat was dat voorwerp, daar aan de uiterste punt van den zeehondshoek, waar zij als eene vurige gouden ster weerkaatste?

{==818==} {>>pagina-aanduiding<<}

Alfred kon er naanwlijks zijne oogen op gevestigd houden, zoo hel schitterde het, maar hij bespeurde toch voldoende, dat het iets van glas was. Hij had zijne manden gevuld en nog veel oesters in de boot geworpen, en wist dus niets beters te doen, dan zijne nieuwgierigheid te bevredigen en dat blinkende voorwerp te gaan halen. Met groote behendigheid waagde hij zich over de glibberige helling en strekte de hand naar het begeerde uit. Het was eene flesch, door de zee kort te voren aangespoeld. Op een veiliger plek met zijn buit gekomen, hield Alfred haar tegen het licht: zij was goed gestopt, maar er was geen drank in, wel iets, dat naar een opgerold papier geleek; maar hij kon het niet goed onderscheiden.
De knaap brandde van ongeduld om te vertrekken. Hij had wel hooren vertellen, dat als schepen te gronde gaan, de bemanning nog een uiterste middel aangrijpt om berigt van hun ondergang te geven, door een briefje aan eene flesch toe te vertrouwen. Hij herinnerde zich met schrik, dat zijn broeder, toen hij naar zee ging, gezegd had te hopen, daartoe nooit verpligt te zullen zijn - maar dat het toch wel mogelijk kon worden. Zonder een kurkentrekker of zonder den hals der flesch te breken, kon hij hetgeen zich daarin bevond niet meester worden - en de onzekerheid viel hem hard.
Eindelijk kwam de vloed. De zon was weggezonken en had nog slechts eene flaauwe, vale schemering achtergelaten, terwijl onheil dreigende wolken zich aan de landzijde zamenpakten. De nacht zou duister, zeer duister zijn en nog eene onstuimige herinnering geven aan den doorgestanen storm. Zoo was het in Alfreds gemoed. Het blijde licht, door de gelukkige vangst verspreid, was met zijne rampspellende vondst verdwenen, en hij had maar al te veel grond om te vreezen, dat de angst, welke men te huis om Reinier had uitgestaan, zou blijken niet overbodig te zijn geweest.
Onafgewend waren zijne blikken op de noodlottige flesch gerigt, welke hij met beide handen vasthield; en ofschoon de golven hem vlug voortdroegen, verbeeldde hij zich somtijds stil te liggen. Toch werd het strand bereikt, waar de knaap zich naauwlijks den tijd gunde om de boot vast te sjorren. Hij rende, de flesch stevig vasthoudende, huiswaarts, en had den weg nooit zoo snel als thans afgelegd. De deur openwerpende stond hij te midden van het vertrek en had de flesch voor

{==819==} {>>pagina-aanduiding<<}
zijne moeder op tafel gezet, eer hij ontwaardde, dat daar een vreemdeling zat, zoo deftig als er geen in het dorp te vinden was.
De woorden, welke hij op de lippen had, bleven terug, en vol verbazing staarde hij den bezoeker en vervolgens zijne moeder en Anna aan, en bespeurde, dat allen in blijde stemming verkeerden en zich blijkbaar zeer vermaakten met zijne verrassing. Wie mag die heer zijn? vroeg hij zich af.
Toen de knaap dien middag uit school gekomen was, had hijer niet op gelet, dat een heer hem van verre volgde. Deze had zich aan het huisje vertoond, even nadat Alfred het verlaten had. De vrouwen waren verwonderd geweest over dit bezoek, doch de vreemdeling had een oogenblik met aandacht de oudste gade geslagen, en daarop met zachte, vriendelijke stem gevraagd: ‘Joanna, waarde zuster, hoe gaat het?’
Die stem, dat schitterende oog riep haar plotseling een beeld uit het verre, verre verleden voor den geest en met tranen van vreugde stamelde zij:
‘God zij geloofd, Jozef! dat ik u nog wederzie. Wie had dit ooit durven hopen! Ik beweende sinds lang uwen dood.’
‘En ik sinds eenigen tijd den uwen, tot een toeval mij verleden week betere inlichtingen deed geworden.’
Hij verhaalde in korte trekken zijn levensloop en uitvoerig wat hij van mevrouw Hovers had vernomen.
‘Groot is God in al zijne werken, wonderbaar en vol liefde; zeide zijne zuster. Wij, arme stervelingen, zijn kortzigtig en weten niet wat ons tot nut strekt. De borgtogt, welke geëischt werd om u naar Amerika te doen vertrekken en dus den eersten stap te zetten op de baan van uwen voorspoed werd, op mijne dringende bede, door mijn goeden man en diens broeder geteekend. Jaren gingen voorbij, waarin wij er niets van hoorden, en slechts nu en dan dacht ik er aan met heimelijken kommer. Gij beseft echter mijn naamloos verdriet toen verleden jaar het geld geëischt werd. Cornelis en Geert verweten mij niets, maar ik kon niet nalaten, mij zelven te beschuldigen, dat ik, hoe dan ook onwillens, tot den geheelen ondergang mijner dierbaren aanleiding had gegeven. Doch wij werden gered, eerst door de milddadigheid van die beminnelijke jufvrouw Florence Ter Laan, vervolgens door de engelachtige Emma van Melgen, die weldeed zonder ons te kennen en zonder gekend te willen zijn. En om alles de kroon op te zetten, was die borgtogt nog de

{==820==} {>>pagina-aanduiding<<}
oorzaak, dat gij mij, na twee jaren van vruchteloos zoeken, vond.
Zoo ziet gij, Joanna, dat eene weldaad nooit verloren is. Wat gij voor dertig jaren ten beste van uwen broeder deedt, wordt nog heden door God gezegend.’
‘Hier is het briefje van jufvrouw van Melgen,’ sprak Joanna, die het uit de latafel gehaald had.
Reeling las het met aandoening en zeide: ‘Wat zij in het verborgen deed, zal de Heer openbaar en duizendvoudig zegenen.’
‘Daar heb ik dag aan dag om gebeden,’ hernam de visschersvrouw. ‘Door haar geld is het mogelijk geworden, dat Reinier naar zee ging, en wij nog heel wat over hielden, zoodat ik dokter en apotheker kon bekostigen. Zegen rustte op haar geld: ik kreeg mijne gezondheid geheel terug; en de zaken van mijn man en Geert gingen beter dan ooit; Reinier volbragt twee voordeelige reizen met zijn oom, en is nu alleen als gezagvoerder op zijne derde uit’
‘Gij kunt niet begrijpen hoe gelukkig ik ben, dewijl het zoo gunstig door den Albestuurder beschikt is, dat ik juist ten behoeve van Emma zeer veel doen kan. Zij zal, zoodra hij binnenkomt, met Walter kunnen huwen, door dat hij een der hoofden van een aanzienlijk zeekantoor wordt, dat, voor het grootste deel, mij toebehoort. Gij weet, dat ik eenmaal met Marie Hovers verkeerde, dat wij elkander innig beminden en het alleen de rampzalige uitslag mijner roekelooze omdernemingen was, welke mij verpligtte het land te verlaten en dus van haar af te zien. Toch herinnerde ik mij steeds de tallooze blijken harer edele liefde, en daarom ging ik tot haar, ten einde die in haren zoon zoo mogelijk, te vergelden.’
‘O, hoe verheugt mij die afloop voor jufvrouw Emma. Zij verdient waarlijk gelukkig te zijn.’
‘En gij ook, zuster. Aan u en uwen man en schoonbroeder moet ik ook mijne schuld kwijten, en voor zooveel dit met geld en hulp kan geschieden ben ik daartoe, den hemel zij dank! ruimschoots in staat. Cornelis en Geert zijn oud genoeg om van hun werkzaam en gevaarvol leven uit te rusten, en daarom gaat gij allen met mij naar Amsterdam, waar gij eene genoegelijke woning aan de IJ-gracht zult betrekken, en u dagelijks in het gezigt der schepen kunnen verlustigen.’
‘Ja, want zonder schepen en vaarwater geloof ik niet, dat mijn man en zwager het lang uithielden,’ zeide zij lagchende.

{==821==} {>>pagina-aanduiding<<}

Eenige oogenblikken later werden zij verrast, door het binnenstormen van Alfred.
‘Dat is onze jongste.’ sprak de moeder. ‘Alfred! deze heer is uw oom, even als oom Geert, geef hem de hand.’
De verblufte knaap deed dit werktuigelijk, maar scheen zwarigheid te gevoelen dezen deftigen heer met oom Geert op eene lijn te stellen.
‘En wat hebt ge daar? eene flesch!’ hernam Joanna, toen hij zich een weinig hersteld had.
‘Aan het strand gevonden....door de zee aangespoeld..,. zeker van schipbreukelingen!’ stamelde de knaap, en begon plotseling te schreijen.
‘O, God!....bewaar ons!....zeide de moeder, naauw hoorbaar, en eene doodelijke bleekheid overdekte haar gelaat: zij dacht aan Reinier.
‘Er zit een briefje in....zeker van een schip, dat verongelukt is....’ sprak Reeling, die de flesch bekeken had.
Anna barstte ook in tranen uit en kwam nader bij de tafel, waarvan zij zich bescheiden verwijderd had gehouden.
Reeling had een zakmes uitgehaald, waaraan een kurkentrekker bevestigd was, en opende daarmede de flesch. Ofschoon hij zich goed poogde te houden beefden zijne vingers, toen hij het opgerolde papier te voorschijn haalde. Naauwelijks den moed hebbende, van de rampvolle tijding kennis te nemen, ging hij langzaam te werk. Toen hij het onduidelijke potloodschrift ontcijferde, bedekte ook eene vreeselijke bleekheid zijn gelaat.
‘Is het van mijn Reinier?’ riep de moeder, met verwilderden blik en in doodsangst opstaande.
‘Neen, Joanna, neen!....’ bragt Reeling met moeite uit. ‘Het is geen schrift van uw zoon....
‘Gij houdt het voor mij verborgen, Jozef! van waar anders uwe ontsteltenis?’....
‘Omdat het een verschrikkelijk ongeluk is voor de goede menschen, over wie wij zoo even spraken. Luister, ik zal het u voorlezen:
60o 50' N.B. 1o 44' W.L. 2 Februarij 1863, 2 uur na middernacht. De Nederlandsche bark Maria Louisa is door den storm op eene blinde klip geslagen. Het schip is ontredderd en dreigt ieder oogenblik uiteen te slaan. Geen redding mogelijk. Alles verloren.
Walter Hovers, Gezagvoerder.’

{==822==} {>>pagina-aanduiding<<}

Er heerschte eene stilte, als ware de dood zelf het huis ingetreden.
‘Arme Walter!....’ zuchte Reeling, ten laatste. ‘Hij was zoo goed, zoo edel....Arme Emma!
‘Welk een slag voor zijne moeder!’ riep Joanna, snikkende. ‘Een zoon in den bloei des levens zoo jammerlijk te verliezen....
Anna zeide niets, maar weende ook bitter, want zij besefte, welk een slag het voor de beminnende Emma was.
Alfred schreidde niet meer zoodra hij zeker was, dat niet zijn broeder die flesch aan de golven had toevertrouwd.
Het was goed, dat er weldra eenige afleiding kwam. Men had er niet op gelet, dat de wind weder hevig raasde, voor de gebroeders Gaffel het huis binnentraden, en deze waren niet weinig verbaasd, dit in eene mengeling van vreugde en droefheid te vinden.

XI.

De dag der beproeving.

Niets was mevrouw Hovers aangenamer geweest, dan Emma mede te deelen, welk een geluk Walter te wachten stond. Zij had groote verpligting aan het voortreffelijke meisje, want hare eenzaamheid werd door Emma, die haar dagelijks bezocht, genoegelijk gemaakt. In het begin van haar huwelijk had mevrouw Hovers partijen gegeven en bezocht, dewijl haar man een welgesteld koopman was. Doch diens zaken waren langzamerhand zeer achteruit gegaan, en daarmede de genoegens verdwenen, welke men vroeger in het ontvangen en bezoeken der vrienden gevonden had. Bij zijn vroegtijdig overlijden had zij nog slechts zooveel overgehouden, dat hare weinige uitgaven behoorlijk konden bestreden worden. De bekenden van weleer waren deels overleden, deels naar elders vertrokken, en de weinigen, die overgebleven waren, zag zij niet dan hoogst zeldzaam.
Emma was buiten zichzelve van blijdschap, toen het vooruitzigt geopend werd, dat Walter aan wal zoude blijven. Zij verklaarde nu, dat zij nooit iemand anders dan hem tot echtgenoot zou gewild hebben, maar dat zij het toch vaak heimelijk betreurd had, zoo weinig hoop te hebben, hem lang bij zich

{==823==} {>>pagina-aanduiding<<}
te zien. Nu echter maakte zij elken dag met mevrouw Hovers de fraaiste plannen voor de naastbijzijnde toekomst.
Zij kon niet nalaten haren broeder deelgenoot te maken van haar geluk, en ofschoon deze nu inzag, dat alle kans voor Nicolaas verdwenen was, dacht hij te edel, om Emma niet opregt zijne vreugde te betuigen. Hij sprak er met zijn vader over, en deze verklaarde, zich niet tegen een huwelijk met Walter te zullen verzetten. Dewijl de jonge lieden dan toch te Antwerpen gingen wonen, zou Ter Laan welligt geen bezwaar hebben om de vennootschap voort te zetten.
Daarom was de slag groot, vreeselijk groot, toen het berigt kwam, dat de Maria Louisa met man en muis vergaan was. Ofschoon men gepoogd had de moeder met de grootste behoedzaamheid hier op voor te bereiden, had zij terstond gevoeld wat de jobsbode haar kwam melden. In naamlooze smart neergezeten, scheen het leven haar verlaten te hebben, en alle troost, welke haar kon geboden worden, stortte vruchteloos in den bodemloozen afgrond, welke zich aan hare voeten geopend had. Toen de beproefde weduwe en Emma elkander voor het eerst wederzagen, bestierven beiden de woorden op de lippen en zij konden zich slechts sprakeloos in elkanders armen werpen, om daarna in de bitterste tranen eene pijnlijke verligting te vinden. Beide zagen hare hoop vernietigd, hare liefdc verwoest, en de duisternis der droefheid omgaf haar met een zwaren ronwsluijer.
‘Dat was dan mijn voorgevoel op dien bangen avond van zijn vertrek,’ zeide de beklagenswaardige moeder. ‘Och, toen reeds moest ik weten, dat een verschrikkelijk lot hem en ons boven het hoofd hing. Arme, lieve Walter.....op het tijdstip, dat wij ten toppunt van ons geluk waren, in de hoop hem voor altijd bij ons te zullen houden, werd hij ons voor eenwig ontnomen. Neeu, ik had niet gedacht, dat zulk eene smart mij zoude verscheuren....ik hoopte, en hij stierf!....’
Vóór haar, op de tafel, lag de courant, welke onder de zeetijdingen het verschrikkelijke berigt bevatte. Het had eene gruwzame aantrekkelijkheid voor haar, gelijk het oog der slang, die zijnen aanschouwer betoovert en doodt. Tallooze malen had zij den blik op die wreede letters gevestigd, als kon zij niet gelooven wat er stond, als dacht zij daaruit nog eenigen twijfel te kunnen putten, eenig vermoeden, dat Walter toch

{==824==} {>>pagina-aanduiding<<}
kon gered zijn. Maar de ombarmhartige regels gedoogden zelfs die wanhopige hoop niet: alles was verloren, alles vergaan: geen schaduw van twijfel mogelijk.
Reeling was met de aangespoelde flesch te Amsterdam gegekomen en had haar aan het kantoor van Van Melgen bezorgd. De oude heer had het berigt voorloopig stil willen houden, ten einde eerst nog onderzoek te doen, of er soms gelegenheid was geweest voor de bemanning om zich te bergen. Maar reeds zeer spoedig bleek het, dat er wel redding beproefd, doch men hierin niet geslaagd was, en de nieuwspapieren bevatten dit berigt:
‘Mainland, 4 Februarij. De orkaan, welke sinds twee dagen woedt, heeft ook hier een aantal schepen doen stranden. Gisteren ochtend is eene half verbrijzelde boot het onderste boven, ten zuidwesten, op de rotsen geworpen. Wit en groen geschilderd, met den naam Maria Lonisa aan bakboord, en, in kleinere letters, “Amsterdam No. 68” aan stuurboord. Zij is afkomstig van het schip, dat een half uur van het strand in den nacht van 2 Februarij verging, en waarvan des namiddags een wrak, insgelijks met den naam “Maria Louisa” is aangespoeld. Denkelijk heeft de bemanning beproefd, zich in de sloep te redden, en is deze, gelijk bij de zware zeeën en den vreeselijken storm te voorzien was, omgeslagen en hebben allen den dood in de golven gevonden. Er zijn drie lijken in de baai van Bervic gedreven. Een daarvan heeft men kunnen herkennen als te zijn een Nederlandsch schepeling, vermoedelijk van het achterdek.’
Wie was die een?....dat zou nooit geweten worden; misschien Walter, misschien een ander: zeker een doode.
Van Melgen had nu het berigt der aanspoeling van de flesch te gelijkertijd doen plaatsen, en daarbij voegen:
‘In verband met hetgene onder de zeetijdingen van de Shetlandsche eilanden wordt medegedeeld nopens het totale vergaan der Maria Louisa, is alle twijfel omtrent dezen bodem opgeheven, en heeft de gansche bemanning in den nacht van 2 Februarij haar graf in de golven gevonden.’
Er viel niet meer te twijfelen: men mogt het niet meer! God! ware er nog slechts twijfel! Ware die sloep maar niet aangekomen, dan had men zich nog eenigen tijd aan den stroohalm vastgehouden, van te zullen vernemen, dat het scheeps-
{==825==} {>>pagina-aanduiding<<}
volk zich daarin gered had en ergens aan wal gestapt was. Zoo iets gebeurde meer. Maar nu was er zekerheid; onbarmhartige zekerheid: de orkaan had de bark tegen de rotsen verpletterd, en de menschen doen verdrinken.
En terwijl de zeelieden den slaap, den vasten slaap sliepen, waaruit men op aarde niet meer ontwaakt; terwijl de wereld, met al haar lief en leed, als eene ijle, zwarte schaduw voor hen verdwenen was, terwijl zij sinds lang geen besef meer hadden van de doorgestane angsten, de vermoeijende worstelingen, zaten vrouwen en kinderen en moeders, en zij, die met de teederste banden aan hen verbonden waren, in droefheid neder en weenden vruchtelooze tranen. En al die achtergeblevenen, al die beroofden martelden zich zelven, door voor den geest te halen, hoe hunne dierbaren schipbreuk geleden, in welken jammer, in wat doodstrijd zij verkeerd hadden. En het schip verging nog honderde malen in een uur, en de sloep, waarmede het uiterste tot redding beproefd was, werd nog onophoudelijk door de ziedende baren omgekanteld - in de gedachtenis der familie van de dooden. Het weder was sinds lang kalm en aangenaam, de zon scheen vriendelijk en verlengde de dagen - maar in de harten der beproefden was de orkaan ten tweede male opgestoken en had met wortel en tak alle levensvreugde weggerukt; de sombere golven der smart rolden en overstelpten de harten en de geteisterde zielen proefden het bittere water van den oceaan der droefheid. En, minder gelukkig dan zij, die vergaan waren, stonden zij bloot aan storm en golf - maar verdronken niet. Want dit is het verschrikkelijke der ramp, dat zij onophoudelijk weder wordt doorgeleefd, dat zij den dood met al zijne verschrikkingen telkens nabij brengt, maar het sterven niet gedoogt, de vergetelheid, de bewusteloosheid den ongelukkigen lijders niet schenkt.
Hoe traag ook, de dagen gingen voorbij en vormden weken. Ter Laan had zich uit kieschheid zoo weinig mogelijk bij van Melgen vertoond. Want ofschoon men zich in dat huis geheel onwetend kon houden van den indruk, door Walters schipbreuk op Emma gemaakt, dewijl er nooit eene openlijke verklaring had plaats gegrepen, dacht ieder er te edel, om geen rekening te houden met de diepe droefheid der goede dochter. Florence, die niet verre van daar woonde, kwam nu heel dikwijls bij hare schoonouders aan huis, alleen met het doel om Emma te verstrooijen.

{==826==} {>>pagina-aanduiding<<}

De schipbreuk was ook voor Van Melgen eene ramp, gelijk hij kort daarna vernam.
‘Hebt gij den brief van den correspondent te Batavia gelezen?’ vroeg hij, toen Alexander binnentrad. ‘Hij schrijft, dat de gelden van Helgers, ruim drie-en-twintig duizend gulden, aan den kapitein van de Maria Louisa zijn toevertrouwd.’
‘En niet geassureerd?’ riep Alexander, verschrikt, daar hij den toedragt bevroedde.
‘Niet door den correspondent, niet door den kapitein en natuurlijk uiet door ons.’
‘Neen, want wij wisten niets van de afzending. Maar dat de correspondent het niet deed.’
‘Het zal aldus gegaan zijn. De correspondent heeft het, volgens gewoonte, aan den kapitein overgelaten. Deze zou het geld verzekerd hebben, maar is ziek geworden en gestorven. Hovers heeft van de zaak misschien niets geweten, en zoo hebben wij die gewigtige som verloren.’
‘Dat is zeer jammer. Die som zou ons bij uitnemendheid te stade gekomen zijn.’
Men ging tot een ander onderwerp over, en eensklaps zeide Alexander, als hadde hij daaraan te voren niet gedacht:
‘Nu is geenerlei beletsel meer voor een huwelijk tusschen Emma en Nicolaas!’
‘In de eerste dagen moet daarover toch niet gesproken worden,’ zeide zijn vader. Indien de tijd Emma's droefheid een weinig verzacht heeft, en wij ontwaren, dat zij weder meer deel neemt aan uitspanning, kan het onderwerp op het tapijt worden gebragt, en dan zal het huwelijk dra gesloten zijn!
‘Het spijt mij zeer, dat wij dit aan eene allerdroevigste omstandigheid zullen te danken hebben.’
‘Mij niet minder, ofschoon ik niet inzie, dat Emma's verbintenis met Ter Laan ooit het gevolg eener blijde gebeurtenis had kunnen zijn. Hare betrekking met Walter moest daartoe verbroken worden, en daar zij hem innig beminde, zou dit haar zeer geschokt hebben. Het eenige, dat ons te stade had kunnen komen, ware hunne wederzijdsche, minnelijke verwijdering geweest uit gebrek aan liefde. En daar was weinig kans op.’
‘Indien wij er ten minste op hadden moeten wachten, zouden wij oud geworden zijn.’

{==827==} {>>pagina-aanduiding<<}

‘Het is overtollig u te zeggen, hoe diep ik getroffen ben door het vroegtijdig en rampspoedig overlijden van den goeden Walter, en welk een innig medelijden ik gevoel met zijne zwaar beproefde moeder. Ik mag er echter met voldoening aan denken, dat, toen mij zijne genegenheid tot Emma eene alles behalve wenschelijke zaak voorkwam, verre van mij de gedachte was, hen te dwarsboomen of eenigen zedelijken dwang op haar uit te oefenen. Ouders behooren het geluk hunner kinderen boven hun eigen belang te stellen. Het volgen van dien regel heeft nooit kwade vruchten gedragen.’
‘Evenmin als de daarmede gelijk staande, dat kinderen zich behooren af te vragen, of hetgene zij weuschen met de regtmatige verlangens hunner ouders strookt. En op het oogenblik, dat Nicolaas mij tot Emma zond, was het u volkomen onbekend, dat Hovers voor haar eene partij kon worden, welke, ofschoon niet tegen onzen vriend opwegende, toch verre van verwerpelijk was, en een der hoofdbezwaren nopens zijn beroep en vermogen uit den weg ruimde.’
‘Ja, Alexander, er komen tal van omstandigheden in het leven voor, waaruit zoowel meer bejaarden als jongeren wijze lessen kunnen trekken. In onze kortzigtigheid achten wij iets dikwijls hoogst ongunstig, dat later blijkt ons zeer ten voordeele te zijn. Indien wij ons ernstig bezorgd hadden gemaakt over Walther en Emma, zouden wij het verkeerde daarvan eerst hebben ingezien, toen ons berigt werd, dat hij groothandelaar kon worden, en vervolgens toen de droeve tijding van zijn overlijden kwam. Leeren wij hieruit, bij het behandelen van personen en zaken, in de eerste plaats te vragen of hunne beginselen van vereischte degelijke gehalte zijn, en, is hierop het antwoord bevestigend, pogen wij hen dan naar vermogen te steunen, minstens niet tegen te werken, om verder den uitslag aan God over te laten. In den regel doet men anders, en vergeet daarbij dat er eene albesturende voorzienigheid is, wier wil behoort erkend en geëerbiedigd te worden. Ons geluk ligt opgesloten in de naleving van het gebod: ‘doe wel en zie niet om.’
Alexander hoorde gaarne zijn achtenswaardigen vader. Diens woorden getuigden van een eenvoudig en rechtschapen hart, dat, wars van pralerij, in stilte het goede zoekt en zich niet in kleingeestige berekeningen verdiepte, of het, bij de involging eener edele opwelling, ook stoffelijk voordeel kon behalen of

{==828==} {>>pagina-aanduiding<<}
wel schade te duchten had. Het gesprek werd voor ditmaal besloten met de opmerking, die hij ten volle beaamde:
‘Het zou anders inderdaad voor ons gelukkig geweest zijn, indien Walter veilig had mogen binnenlopen. De belangrijke som, welke de “Maria Louisa” overbragt en waarin wij ons als een onverwacht fortuintje verheugden, zou dan op dit oogenblik, reeds in onze handen zijn.’

XII.

De beweegredenen van Emma's besluit.

Zes weken waren sinds de ramp verloopen, en de eerste vlijmende smart was overgegaan in stille weemoedige berusting. De wond had opgehouden met bloeden en ofschoon geenzins gesloten in het hart der moeder, was de snijdende pijn toch verminderd, en begon de kracht der godsdienst zich te openbaren; het nederig opzien tot Hem wiens hand slechts treft uit liefde, goot balsem in de diepe opening. Veel, zeer veel had Emma hiertoe bijgebragt, en een aanmerkelijk deel ook de oude Reeling, die zich een onwaardeerbaren vriend had getoond, wiens bijstand met raad en daad een groot vermogen had.
Reeds terstond had hij gewenscht zijne zuster met hare gansche familie uit haar armelijk huisje naar Amsterdam te voeren; doch deze had daarvan niet willen hooren. Eerst moest Reinier binnen komen; daarna zou men, in dankbaarheid, de nieuwe welvaart genieten. Wel had hij gepoogd haar te beduiden, dat het haren zoon denkelijk veel aangenamer zou zijn, wanneer hij zijne ouders goed bezorgd wedervond; maar dit wilde men niet gelooven. Aan het strand was hem het laatste vaarwel toegeroepen, daar moest hij ook het hartelijk welkom hooren, indien God, waar men vurig om bad, hem het leven spaarde. Ook had de moeder een schoon plan beraamd: als Reinier terug kwam zou hij zeker gaarne gevolg geven aan den lang gekoesterden wensch om Anna te huwen, en het zou geene geringe verrassing voor hem zijn, wanneer hij terstond het gansche ouderlijke huis als zijn gebied kon beschouwen. De jonge vrouw zou dan volledige vrijheid genieten en digt bij hare familie in het dorp zijn. Toen zij dit aan Auna mededeelde, bloosde en lachte deze, maar zeide niets. Alleen liet zij zich den anderen dag ntvallen, hoe aardig het zou zijn wanneer haar vader, die we-
{==829==} {>>pagina-aanduiding<<}
duwnaar was, bij haar zou komen wonen; en vrouw Gaffel verklaarde, dat die inval onbetaalbaar was.
Reeling liet den tijd niet ongebruikt voorbij gaan, maar huurde een huis aan den Buitenkant, en liet dit zoodanig inrigten en van hnisraad voorzien als hij wel wist, dat de uitbundige toejuiching zijner familie zou wegdragen. Die bedrijvigheid was het beste middel om hem de bittere teleurstelling tc doen vergeten, welke hij ten opzigte zijner plannen met Walter ondervonden had. Hem was ten minste nog ééne gelegenheid overgebleven om anderen wel te doen.
Somtijds dreef wel eens eene schaduw over zijn voorhoofd en werd hem een zucht afgedrongen. Indien Reinier eens niet terugkwam! Er waren zooveel schepen uitgezeild, waarvan men nooit meer iets vernomen had. De tijd naderde met rassche schreden, dat de vischhoeker kon verwacht worden, en hoe digter die kwam, hoe meer hij aarzelde bij het lezen der courant. Toch las hij de scheepstijdingen geregeld, en het was hem telkens eene groote verligting, indien hij er geen voedsel voor zijne heimelijke vrees in vond. Moeders te troosten, die bloeijende kinderen verloren, was hem gebleken eene zware en bange taak te zijn.
Ter Laan had de meening zijner zuster gevraagd nopens het teedere punt van eene nieuwe poging om Emma's hand te verwerven. Florence zeide, dat Emma, die zich altijd had gekenmerkt als bezadigd en verstandig, voorzeker haren toestand uit het juiste oogpunt bezag, en, na haren pligt jegens Walter steeds vervuld te hebben, thans overtuigd zou zijn, vrijelijk over zich zelve te kunnen beschikken. Doordien Florence in den laatsten tijd buitengemeen veel met Emma gesproken had, meende zij, dat het gevoel harer vriendin in geenen deele kon gekwetst worden, wanneer zij een blijk van Nicolaas' overanderde genegenheid ontving.
Weder werd Alexander aangesproken om als onderhandelaar op te treden, en deze verklaarde zich daartoe terstond bereid, dewijl het ook zijn gevoelen bleek, dat er genoegzaam tijds verstreken was, om zijne zuster aan Nicolaas te herinneren. De heeren kwamen nog overeen, dat, zoo Emma dit wenschte, de verloving voorloopig slechts in stilte moest plaats grijpen, en eerst na een half jaar het huwelijk gesloten worden.
Juist had Alexander zijn vader hiervan kennis gegeven, toen hij, in den gang komende, zijne zuster ontmoette. Haar gelaat

{==830==} {>>pagina-aanduiding<<}
toonde die zachte opgeruimdheid, welke op ieder een gunstigen invloed uitoefende, en, met een glimlach haren broeder be groetende, zeide zij:
‘Gij komt juist van pas, Alexander! ik zou u een oogenblik willen spreken.’
Alexander was hierdoor uitermate verrast, niet wijl het zoo zeldzaam gebeurde, dat zij hem sprak, maar dewijl dit juist gebeurde nu hij haar zocht.
‘Ik meende, dat gij op het punt stond om uit te gaan,’ zeide hij, met een blik op hare kleeding.
‘Het tegendeel, ik ben juist te huis gekomen, maar nog niet op mijne kamer geweest.
Men trad die thans binnen, en zij ontdeed zich van hoed en mantel om daarna plaats te nemen.
‘Het is niet veel wat ik u te zeggen heb,’ sprak zij ‘en misschien naauwelijks waardig dat een groot koopman het aanhoort.’
‘Welnu, beschouw mij dan als een kleinen klerk van dien grooten koopman.’
‘Er schijnt eene verandering op til te zijn met mevrouw Hovers; zij zal denkelijk Amsterdam, dat vol treurige herinneringen voor haar is, verlaten om op het land te gaan wonen. Nu bezit zij nog eenige aandeelen in een uwer schepen, en ik geloof, dat zij gaarne zou willen, dat de firma haar daar geld voor gaf.
Ofschoon het vertrek der weduwe hem niet onaangenaam was, trok Alexander toch een bedenkelijk gezigt.
‘Het is thans geen tijd om aandeelen over te nemen, lieve zuster. Wij hebben er meer dan genoeg.’
‘Ja, maar het is in zekeren zin eene vriendschapsdienst, en de som toch zeker niet hoog.’
‘Ik meen, dat mevrouw Hovers zes aandeelen heeft van vijf honderd gulden het stuk; die thans zoowat vierhonderd ieder zullen gelden,’
‘O, dan is het een onbeduidend bedrag, en ik zal haar berigten, dat het geld beschikbaar is.’
‘Als vrouwen zaken moesten doen, dan liep alles in de war. Ik kan die aandeelen niet nemen.’
‘Maar, Alexander! ik hoop toch, dat gij geen gierige koopman wordt....’
‘Neen, maar een zeer voorzigtige behoor ik te zijn. Gij kunt

{==831==} {>>pagina-aanduiding<<}
u, zoo min als ieder ander, die buiten den handel staat, voorstellen, hoeveel behoedzaamheid zelfs aanzienlijke kantoren moeten aanwenden om staande te blijven. Vaak meent men, dat een huis over schatten beschikt, terwijl het niet dan met moeite zijne wissels betaalt. Ik acht het hoogst nuttig u mede te deelen, dat wij in dit geval verkeeren, en onze firma welligt niet meer in wezen zou zijn, hadde ik verleden jaar de zaken niet overgenomen en met Ter Laan een compagnieschap aangegaan. Wel is waar, het vermogen van Florence was voldoende om de firma in stand te houden, maar behalve dat het groote bezwaren in zou hebben, hare onroerende goederen te gelde te maken, kan ik de vaste inkomsten daarvan niet in de waagschaal stellen tegen de onzekere onzer ondernemingen. Ook ging het niet aan, om met haar geld onze te-korten te dekken. Daarom zagen wij naar andere middelen om, en de voornaamste daarvan waren het te gelde maken van aandeelen in ondernemingen, welke ik beweerde, bij overname van het kantoor, niet te willen voortzetten. Wij hebben een zeer moeilijk tijdsgewricht doorleefd en kunnen den hemel niet genoeg danken, dat wij er nog zoo goed zijn afgekomen. Papa heeft eene groote som op papier, maar eene in verhouding bitter kleine aan gangbare munt, als zijn bijzonder vermogen, bij zijn uittreden medegenomen.’
‘En daarvoor heeft de goede man zijn gansche leven met den meesten ijver gearbeid!’
‘Ja, Emma, dat zijn de kansen van den handel. Men kan soms heel spoedig rijk, maar vaak nog veel sneller arm worden. Waarschijnlijk heeft het u verleden jaar verbaasd, dat wij, ten opzigte van Geert Gaffel, niet toegevender waren, en hem slechts honderd gulden schonken. Dit geschiedde waarlijk niet, omdat wij hardvochtige schuldeischers waren, maar omdat de noodzakelijkheid dwong, alle schulden stipt te innen, ten einde zelf staande te blijven. En ofschoon ik thans vooruitga, zult gij toch beseffen, hoe naauwlettend ik in zaken moet toezien.’
‘Het spijt mij voor mevrouw Hovers; maar het doet mij toch genoegen, dat uwe mij vroeger onverklaarbare handeling ten opzigte van Gaffel mij duidelijk is geworden.’
‘Intusschen hoop ik mevronw Hovers te kunnen helpen, door hare aandeelen op de Beurs te verkoopen.’
‘Dat zou mij zeer aangenaam zijn. Ik wensch haar, die reeds zooveel droef heid heeft, zij het mogelijk, bij te staan.’

{==832==} {>>pagina-aanduiding<<}

‘Nu wij toch te zamen zijn,’ hernam Alexander, als viel hem dit eensklaps in; ‘kan ik, zoo goed als later, iets bespreken, dat mij, vooral in de laatste dagen, vaak voor den geest heeft gezweefd. Gij weet thans, hoe het met de firma en met papa's vermogen staat, en beseft dus van hoeveel belang het is, dat mijne vennootschap met Nicolaas langer dure dan het jaar en zes maanden, waarvoor zij is aangegaan. Binnen een tiental jaren mag ik hopen geheel de man te zijn, die ik wensch te worden, om aan Papa de gelden terug te geven, waarop mijn aankoop van het kantoor behoort geschat te worden. Ofschoon ik geenerlei reden heb om te vermoeden, dat Ter Laan ons kontrakt zal opzeggen, ben ik toch overtuigd, dat hij het stellig zal handhaven, wanneer hij de zekerheid erlangt, dat gij zijn aanzoek van verleden jaar gunstig aanneemt. Ik weet dat hij u hartelijk genegen is en door uw bezit gelukkig zal zijn.’
Emma's vriendelijk gelaat werd ernstig en droefgeestig, en na eene korte overpeinzing zeide zij:
‘Ik had wel gewenscht, dat gij dit punt nooit had behoeven aan te roeren, maar nu mijn dierbare Walter verloren is besef ik, dat gij de gelegenheid om er van te spreken aangrijpt. Ik zou echter terstond antwoorden, eerst veel later aan dit voorstel te willen denken, hadt gij mij niet kennis gegeven van papa's geldelijken toestand. Ik gevoel thans, hoe edel het van hem was, dat hij niet aandrong op mijne toestemming in Nicolaas' aanzoek - daar hem mijne weigering zeer nadeelig moest zijn. Toen Nicolaas, als rijk en aanzienlijk tot mij kwam, kon er geen sprake van zijn hem aan te moedigen, want Walter, die in vergelijking arm was, had voor mij eene onvergelijkelijke waarde. Dikwijls heb ik bij mij zelve gewenscht, dat hij eene andere tot vrouw mogt nemen. Dit is niet geschied. Het zou mij onmogelijk zijn, reeds nu zijn hernieuwd voorstel aan te hooren, dewijl mijne ziel nog vol is van Walter, wiens beeld nooit van mijn geest zal verbannen zijn - doch ik ben verpligt te doen wat mijne hand vind ten bate mijner onders. Daarom kunt gij hem boodschappen, dat hij, na Walter, steeds het hoogst door mij gewaardeerd werd en niemand dan hij mijne hand zal verwerven. Ik wensch echter, dat onze tegenwoordige verhouding dezelfde blijve tot Mei, dan gaat mevrouw Hovers uit Amsterdam en kunnen wij verloofd worden.


{==833==} {>>pagina-aanduiding<<}

XII.

Hoe Reinier een vriend gevonden had.

De weinige bekenden van den heer Reeling begrepen niet wat er met hem gaande was. Op zekeren ochtend had hij een brief gekregen en scheen daardoor plotseling een jongeling geworden. Hij liep zijne eigene dienstboden omver, ten einde eenige schikkingen te maken voor eene reis, schreef met ongehoorde vlugheid eenige brieven, draafde de straat op om verscheidene zaken te verrigten en reed eenige uren later met buitengewone snelheid heen. Zijn gelaat schitterde, zijne blozende kleur was verhoogd, nieuw bloed scheen door zijne aderen te stroomen. Hij bleef acht dagen uit en kwam daarna met denzelfden stormachtigen haast terug. Terstond zond hij een briefje aan mevrouw Hovers met berigt, dat hij des avonds te zeven uur bij haar zou zijn en hoopte dan ook mejufvrouw Van Melgen te zullen ontmoeten.
Des namiddags was hij in het huis aan de IJ-gracht en vond daar zijne zuster met hare familie, die denzelfden dag was aangekomen en, in weerwil zijner tegenspraak, voortdurend op de hartelijkste wijze dankte voor de nette woning, welke hij verschaft had. Reinier was daar met een vriend dien hij had medegebragt, en die door de familie met de grootste achting en onderscheiding behandeld werd. Toen het half zeven sloeg, zeide hij tot dit tweetal:
‘Nu ga ik zachtjes opkuijeren, en, precies na verloop van een uur, zult gij hetzelfde doen.’
Het was hem niet mogelijk zijn woord te houden; hij liep zoo snel, dat hij een kwartier vóór zijn tijd aan den Singel was, waar hij met brandend ongeduld de klok van zeven verbeidde, welke het dien avond echter in het hoofd genomen had maar niet te willen slaan. Het zou moeilijk te zeggen zijn, hoe vaak hij zijn horologie uithaalde en tegen zijn oor hield, om te weten of het nog ging, maar toen eindelijk de eerste slag van zeven sloeg, was zijne hand aan de schel.
Mevrouw Hovers en Emma zaten naast elkander op de voorkamer, de eerste in diep rouwgewaad, dat hare buitengemeene bleekheid sterk deed uitkomen. Beiden bespeurden met verbazing, dat Reeling zeer opgewonden was, want ofschoon hij

{==834==} {>>pagina-aanduiding<<}
gepoogd had zijn gelaat in ernstigen plooi te brengen om de bedrukte weduwe niet onvoegzaam voor te komen, was zijn goed hart toch te vol om dit niet op zijn gelaat uit te drukken en daardoor eene groote opgetogenheid te verraden.
‘Het was mijn wensch, jufvrouw Van Melgen heden te ontmoeten, ten einde haar den innigsten en hartelijksten dank over te brengen mijuer familie, die zich van daag te Amsterdam gevestigd heeft. Eenmaal, jufvrouw, hebt gij aan Geert Gaffel eene weldaad bewezen, welke, door Gods zegen, zulke rijke en schoone vruchten heeft voortgebragt, dat ik vast overtuigd ben, dat gij, tot uw laatsten levensdag, die ik hoop dat nog zeer ver verwijderd is, daarover de levendigste blijdschap zult gevoelen.
‘Och mijnheer, ik deed veel te weinig om reden te geven voor zooveel heusche betuigingen,’ sprak Emma, blozende en verlegen.
‘Gij zult er spoedig zelve over kunnen oordeelen. Door uwe spoedige hulp is een geheel gezin gelukkig gemaakt; daardoor was het, dat mijn neef Reinier naar zee kon gaan, dat aller welvaart een aanvang heeft genomen en hij nu, sinds eene week, met eene boven beschrijving kostbare vangst bij de zijnen is teruggekeerd.’
‘Gelukkige moeder!’.....stamelde mevrouw Hovers, aan Joanna denkende, en tranen ontsprongen haar oog.
‘Och, beste Marie, het zal ook u, indien gij mijn neef ziet, verheugen, dat mejufvrouw van Melgen weldadig was.’
‘Zeer zeker, hernam zij haastig; maar gij zult mijne droefheid toch ten goede houden, dewijl ik natuurlijk denk, dat mijn zoon niet, als die uwer zuster, terugkeerde.’
‘Laat mij zeggen, dat het verlies van Walter eigenlijk minder zeker is, dan wij in het eerste oogenblik dachten. Dezer dagen heb ik vernomen, dat meer dan een schepeling, dien men verloren achtte, in het vaderland is teruggekeerd. Dit heeft mij waarlijk weder moed gegeven....’
‘Ach, laten wij ons niet met eene ijdele hoop vleijen. Het is thans reeds acht weken, dat de ‘Maria Louisa’ verging.
‘Ja, maar als een of meer der schepelingen ergens aan land gedreven zijn, zal het nog niet te laat zijn, berigt van hen te erlangen.’
‘Om dat uw neef, nopens wien men ook ongerust was,

{==835==} {>>pagina-aanduiding<<}
dewijl hij zich in den zelfden storm bevond, terugkeerde, gevoelt gij u opgewekt, om die mogelijkheid ook voor mijn armen, lieven Walter aan te nemen; maar gij schijnt over het hoofd te zien, dat diens schip stellig en zeker verbrijzeld werd.’
‘Maar, mevrouw, het is immers waarschijnlijk, dat er meer schepen van den zelfden naam op zee waren?’
‘Ja, lieve Emma; maar, indien hij niet vergaan was, zou zijn schip immers reeds lang binnen zijn!’
‘Het gebeurt dikwijls,’ hervatte Reeling, ‘dat een schip zeer ver uit den koers geslagen wordt en nog opdaagt, nadat men het reeds lang verloren dacht.’
‘En die flesch dan met dat verschrikkelijke briefje? Zij is in zee geworpen, toen mijn zoon den dood voor oogen had, en gij zelf hebt mij immers gezegd, dat de graden breedte en lengte, welke in het berigt stonden de zelfde waren van het eiland Mainland, waarvan ons de tijding der schipbreuk is gemeld.’
‘God is almagtig, sterker dan de dood, zelfs wanneer deze ons reeds als zijne prooi beschouwt. Gij kunt Walter nog terug vinden.’
‘Ja, hier namaals. Moge het in 's Heeren barmhartige besluiten liggen, dat het eeuwig wederzien spoedig aanbreke....’
Reeling ging voort het vertrouwen op de mogelijkheid van Walter's redding op te wekken, maar slaagde hierin niet. Emma vond zijn gedrag zonderling en alleen verklaarbaar, dewijl hij de weduwe blijkbaar in staat wilde stellen, met een minder bedrukt gemoed het geluk der familie Gaffel te aanschouwen. Zij vond echter, dat hij te ver ging met hiertoe te pogen eene hoop op te wekken, welke zij volledig overtuigd was, dat nooit iets anders kon zijn dan de moeder van nieuwe teleurstelling. De pendule op den schoorsteen had reeds half acht geslagen, en een oogenblik later werd er gescheld Hoe kwam het, dat ieder daardoor ontroerde?
‘Wie mag daar zijn?’ sprak mevrouw Hovers; ‘ik verwacht van avond niemand.’
‘O, ik vergat u te zeggen, dat ik Reinier veroorloofd heb', in persoon zijn dank te komen betuigen. Hij wordt vergezeld door een vriend, die insgelijks aan jufvrouw van Melgen veel verschuldigd is voor hare weldaad. Gij hebt er toch niet tegen, dat ik uwe dienstbode bevele, hen regtstreeks hier te brengen?’

{==836==} {>>pagina-aanduiding<<}

‘O, neen....’ zeide de weduwe, die echter weinig gestemd was den gelukkig teruggekeerden zoon van Joanna te ontmoeten, en zich liever verre verwijderd had.
Het plotselinge bezoek bragt de vrouwen in buitengewone spanning en bijna ademloos keken zij naar de deur. De zware tred van twee mannen op den trap weerklonk door het stille huis en galmde door de harten der wachtenden. Zelfs Reeling sidderde als een riet. De deur werd geopend...
Indien de bliksem ware binnengeslagen, indien de hemel zich hadde ontsloten om al hare glorie en heerlijkheid plotseling voor de beproefden te doen stralen, zou de ontroering, de schok, de naamlooze zaligheid naauwlijks grooter zijn geweest. Uit twee harten steeg een kreet, welke door bovenaardsche wezens geslaakt scheen. Want het oog had eerst Reinier ontmoet, maar was daarna als met verblinding geslagen door de verschijning van den anderen persoon.
‘Walter!..’ had men in den gil hooren weerklinken, en in een oogenblik lag de weduwe bewusteloos in de armen van haren zoon, en klemde Emma in zenuwachtig snikken de hand van den geliefde in de hare. Reeling was doodsbleek en wist naauwelijks wat aan te vangen.
‘Gij hebt den doctor toch medegebragt;’ zeide hij tot Reinier; ‘roep hem terstond boven.’
De geneesheer trad de kamer reeds in. Reeling had hem des middags verwittigd van het geen er zou plaats grijpen, en de man der kunst had zich voorzien van de middelen, welke bij bezwijming baten konden. De moeder werd naar de canapé gedragen, waar Walter voor haar geknield lag en Emma haar hoofd in de armen hield. Spoediger dan men had durven vermoeden keerde het bewustzijn weder, en den eersten blik dien zij om zich wierp was op haren zoon gevestigd. Met kracht drukte zij hem aan haar hart, als kon zij zich niet genoeg van zijne tegenwoordigheid overtuigen, en zij liet hare wang tegen de zijne rusten om hieruit een hemelschen wellust te putten. Zoo bleef zij sprakeloos zitten, want er bestonden geene woorden om haar gevoel uit te drukken.
Er zijn toestanden, welke men zich kan voorstellen, geenszins naar waarheid beschrijven. Daarom worde dat eerste uur voorbij gegaan, en vinden wij daarna Walter tusschen zijne moeder en geliefde, en, tegenover dezen, Reeling met Reinier.

{==837==} {>>pagina-aanduiding<<}
Men kon zich niet verzadigen in elkanders aanschouwing en alles was nog als een droom, maar de vrouwen verlangden zeer naar het verhaal van Walters redding. Hij zoude hiermede een aanvang maken, toen, tot verbazing van mevrouw en Emma, de heeren van Melgen werden aangediend, en kort hierop binnentraden.
Zij verklaarden te zijn toegesneld om een der aangenaamste oogenblikken te genieten, welke hun leven had opgeleverd, door de hartelijke gelukwenschen te brengen aan mevrouw Hovers en haren zoon, wiens behouden aankomst zij van mijnheer Reeling vernomen hadden.
‘Met bewondering en aandoening heb ik het verhaal van uwe uitstekende handelwijze vernomen, mijnheer,’ zeide van Melgen. ‘Om mijne belangen te behartigen hebt gij uw eigen behoud in den dringensten nood voorbijgezien, en met gevaar van uw leven voor ons gezorgd.’
‘Ik ben mij niets bewust dan pligtmatige behartiging der mij toevertrouwde belangen,’ sprak Walter bescheiden. ‘Daar, daar zit de man, die den hartelijksten dank verdient, want hij was het, die, zich zelven aan doodsgevaar blootstellende, mij met Gods hulp het leven behield.’
Reinier was eenigszins verbijsterd, dat allen hem aanzagen, en haastte zich een tegenwerping te maken:
‘Als ik het had moeten doen, dan was er geen stuk van teregt gekomen, kapitein; maar God heeft alles gedaan en mij zoowel als u behouden. En indien ik in het juiste uur een handje mogt toesteken, dan zit daar de jufvrouw, die mij hiertoe in staat stelde, door te zorgen, dat ik naar zee kon gaan.’
Emma boog blozend het hoofd. Maar ieder besefte diep, dat haar edel hart haar een mosterdzaadje had doen uitwerpen, dat tot een schoonen boom was opgewassen, waarin de vogelen des hemels het welluidendste lied zongen. Reeling verzocht thans, dat Walter zijne geschiedenis verhaalde.
‘In den eersten tijd na ons vertrek van Batavia ging alles zoo naar wensch, dat wij reeds de berekening maakten eene buitengemeen voorspoedige reis te zullen hebben, wat mij, die voor de eerste maal het gezag voerde, bijzonder aangenaam was. Dit duurde tot het midden van Januarij en wij dachten binnen acht dagen tehuis te zijn. Plotseling begon toen eene windstilte te heerschen, waardoor wij in verscheidene dagen geene

{==838==} {>>pagina-aanduiding<<}
vordering hoegenaamd maakten. Dit werd gevolgd door hevige buijen, welke spoedig in eenen zwaren storm ontaardden. Den zeven-en-twintigsten Januarij overviel ons, midden op den dag, zulk eene zware mist, dat wij in volslagen duisternis verkeerden, en tegelijk stak de wind met zooveel woede op, dat het schip als een bal in de lucht geworpen en daarna in den afgrond geslingerd werd, als om nooit meer te verrijzen. De zee stond zeer hol en beukte de bark zoo vreeselijk, dat alles barste en kraakte, en wij ons verbaasden over de buitengewone sterkte van het schip. Dit ging drie dagen en nachten zoo voort, waarin wij de zwaarste vermoeijenissen doorstonden, niet uit onze kleeren kwamen, en, wanneer wij ons, door magteloosheid gedreven, aan den slaap overgaven, half vertrouwden niet meer te zullen ontwaken. Toch week de hoop niet geheel; wij behielden haar, gelijk de soldaat, die ten strijd trekt en altijd heimelijk meent, dat de kogel hem niet zal treffen. De lange duur van het gevaar maakte het ons wel niet aangenaam, maar toch eenigszins gewoon. Niet slechts vlogen de baren over het dek en deden ons druipen van het water, maar de regen stortte zoo vervaarlijk neder als grepen er onophoudelijk wolkbreuken plaats. Het is wel overbodig te zeggen, dat er geen denken aan was om stuur in het schip te houden. Wel hadden wij ons op het achterdek vastgebonden en werd het roer nog gedraaid, maar ieder wist, dat het ons slechts luttel nuts zou aanbrengen. Onze eenige hoop was, dat wij niet onder den wal mogten geraken, dewijl dan de stranding onvermijdelijk zou zijn.
Den laatsten Januarij scheen de storm bedaard en was het betrekkelijk kalm. De werkzaamheden konden weder verrigt en de schade hersteld worden, welke aan schip en tuig was toegebragt. De waarnemingen werden gedaan, en nu bleek, dat wij verre uit den koers naar het Noorden waren geslagen, en, in plaats van door het Engelsche kanaal, moesten trachten, tusschen de Orkney- en Shetlandsche eilanden in de Noordzee te komen. Des nachts te twee uur stak de storm echter andermaal op en was met het aanbreken van den dag tot zulk eene hoogte gestegen dat hij verre den doorgestanen overtrof. Niemand aan boord had ooit zulk een orkaan bijgewoond.
Des middags was er op het dek niets meer te zien: kombuis, vaten, blokken, alles was over boord geslagen. Het schip stampte geweldig en de masten zweepten heen en weder, zoodat

{==839==} {>>pagina-aanduiding<<}
wij elk oogenblik verwachtten ze te zien breken. Met ijzingwekkende snelheid werden wij voortgejaagd en somtijds voer het schip eene korte poos statig en regtstandig, om kort daarna op zijde te worden geworpen, zoodat de ra's het water raakten.
Ieder uur werd de toestand hachelijker, want dewijl de orkaan uit het noordwesten kwam, liepen wij in de rigting der rotsige eilanden en van met klippen bezaaide wateren. Slechts zouden wij op behoud kunnen hopen, wanneer een bijzonder gelukkig toeval ons de Noordzee deed bereiken.
Den eersten Februarij was de dag niet meer geweest dan eene vale schemering. Reusachtige wolkgevaarten verduisterden den hemel, die zoodanig beroerd was, dat de wateren der boven- en beneden-wereld zich schenen te vereenigen en men op korten afstand geen onderscheid kon maken tusschen het uitspansel en den oceaan. De opstand der elementen ging met zulk een geraas gepaard, dat de sterkste verheffing van stem vereischt werd om elkander zelfs digt bij te verstaan, en somtijds was het als volgden de zwaarste donderslagen elkander snel en ongeregeld op. Ik kan het bij niets beter vergelijken, dan dat in den afgrond ter eener en in het zwerk ter andere eene ontzaggelijke artillerie geschaard stond en men elkander voortdurend met het grofste geschut bestookte. Doch wanneer ik die vergelijking maak, dan doe ik slechts een zwak en onduidelijk denkbeeld van het oorverdovend gerucht ontstaan.
Tegen den avond was het nog het helderst. Vuurrood ging de zon onder en bood een wonderbaar schouwspel, dewijl zij de zee in een brand scheen te zetten, welker verwoede vlammen hemel hoog stegen. Duizende kleuren verblin dden ons oog en in weerwil van onzen hachelijken toestand konden wij niet nalaten een blik aan het prachtvolle natuurtooneel te wijden. Maar het goud en het purper zonk weg en vreeselijke duisternis omhulde ons: maan noch sterren werden gezien en het oog kon naauwelijks den top der masten bereiken. Wij berekenden, dat de Shetlandsche eilanden regt voor onze boeg lagen en alleen eene wending naar het zuidoosten kans gaf om die ten zuiden langs te stevenen. Te tien uur werd het ons duidelijk, dat wij den dood lijnregt en pijlsnel te gemoet gingen.
De orkaan woedde met onbeschrijfelijk geweld en voerde ons met onwederstaanbare kracht naar de rotsige eilanden, waar wij, zoo zeker als de aarde draaide, binnen weinige uren schipbreuk

{==840==} {>>pagina-aanduiding<<}
zouden lijden. Er vie niets meer te doen, dan onze kiel ten speelbal der golven te laten, want al onze inspanning bleek zoo vergeefs als de poging van een kind om een huis te verzetten. Een zonderling gevoel maakt zich van den mensch meester, wanneer hij overtuigd is, dat zijn laatste uur weldra zal slaan. De geest wordt scherper en herinnert zich het verledene met wonderbare juistheid, terwijl eene vroeger niet gekende kalmte hem vervult. Doch weldra doet de ingeschapen zucht naar het leven zich krachtig gelden en hij bidt om dat te behouden. Ik geloof echter, dat hij, zonder het te beseffen, daarbij meer doelt op de verwerving van het hemelsche leven, en eene geheime bebeduchtheid koestert niet naar vermogen gehandeld te hebben om het in al zijne heerlijkheid te zullen kunnen genieten.
Middernacht was voorbij en iets dat wij geen naam wisten te geven zeide ons, dat wij het laatste vaarwater naderden. Er was geene mogelijkheid eenige waarneming te doen, en wij konden alleen de hoogte, waarop wij ons bevonden, afleiden uit de vroeger gemaakte berekening. Een nur later meende een matroos ter zijde van de boeg licht te ontdekken - doch niemand kon zich daarvan vergewissen. Toch heb ik het er later voor gehouden, dat wij aan bakhoord een licht zijn voorbijgegaan en ter zelfder tijd strijkelings langs eene gevaarlijke rei banken en klippen voeren. Thans was ieder voorbereid op den laatsten slag, en door dat men hem wachtte, scheen hij lang uit te blijven. Maar daar geraakten wij plotseling in eene branding; het schip scheen te waggelen en begon water te maken, hoewel het lek van geringe beteekenis was. Eene korte wijle gingen wij aldus voort, en daarna nam eene geweldige zee de bark op en slingerde haar met daverend geweld op eene klip.
Men wist dat het gedaan was. Het vaartuig zat hopeloos aan den grond, maar toch zoodanig, dat het niet terstond zou uiteen slaan. Toen bragt ik het sinds eenige uren beraamde plan ten uitvoer, schreef onze ramp op een stukje papier, stak dit in de flesch en wierp deze in de golven. Kort hierop begon het schip af te schuiven, waardoor het gevaar ontstond, dat wij ieder oogenblik konden omkantelen. Om u een denkbeeld te geven van het weinige, dat er soms vereischt wordt om aan een groot gevaar te ontsnappen, deel ik u mede, dat, indien de bark slechts ééne Nederlandsche el zuidwaarts gevaren ware, wij niet op die klip zouden gestrand maar in vlot water geweest

{==841==} {>>pagina-aanduiding<<}
zijn. Ik voeg er echter terstond bij, dat wij daardoor niet waren gebaat geworden, want een klein half uur van daar strekte zich het eiland Mainland uit, en dewijl het schip regtstreeks daar heen stormde, zou het dan dáár vergaan zijn.
Hoe wanhopig de onderneming ook was, toch moesten wij nog het uiterste beproeven om ons te redden. De sloep werd in zee gelaten en dobberde dadelijk zoo hevig in de branding, dat het niet dan met groote moeite aan ons volk gelukte, er in plaats te nemen. Als gezagvoerder zou ik de laatste zijn, die de Maria Louisa verliet, en stond dan ook op het punt om, in eene gunstige seconde, in de boot te springen, toen eensklaps, als door hoogere ingeving, mij iets voor den geest kwam, dat mij weerhield en, tot groote verbazing van het volk, dat mij ten dringenste toeriep om bij hen te komen, naar de kajuit deed snellen.
Toen, een dag vóór wij van Batavia zeilden, de kapitein overleed, beval hij in mijne zorg een vergezeld pakje aan, dat papieren van aanzienlijke waarde voor ons kantoor bevatte. Terstond had ik dit op eene plaats bezorgd, waar het, in geval van nood, gemakkelijk bij de hand lag om het te grijpen en in mijne kleederen te verbergen. Ik zou gemeend hebben, het mij bewezen vertrouwen en den op mij rustenden pligt te verraden, indien ik het kostbare paket achterliet. Binnen weinige minuten was het in mijne magt en bevond ik mij weder op dek.
Maar het was onmogelijk geweest, de sloep langer ter zijde van het schip te honden, en ik kon uit den zwakken weergalm van stemmen nog slechts bespeuren, dat de schipbreukelingen zich reeds op beduidenden afstand bevonden. Van niets was ik stelliger overtuigd dan van hnn goeden wil om mij te redden en van hun volstrekt onvermogen, om dit te doen. Doch dewijl de mensch, in weerwil van de dreigendste omstandigheden de hoop schijnt te behouden zoolang hij ademt, meende ik, dat het nog mogelijk zou zijn, dat de schepelingen het straud bereikten en, bij het aanbreken van den dag, met eene reddingboot eene poging waagden om mij van het wrak te halen. Hoe traag, in dat verschrikkelijk weder, de tijd voorbij ging en hoe het gevaar met iedere minuut vermeerderde, gaat zoowel alle denkkracht als iedere beschrijving te boven.
Het zal ongeveer een uur later geweest zijn, dat er plaats greep wat lang te duchten viel: het schip werd van de rots geslagen, door de woedende golven aangegrepen, omgekanteld

{==842==} {>>pagina-aanduiding<<}
en weggeworpen. Doch het achterdek was afgebroken en op de klip gebleven, en ik bevond mij daar met een touw vastgebonden. Doch ook dit wrak zou, na korter of langer tijd door de baren worden weggesleurd. De aanvankelijk gekoesterde hoop verflaauwde meer en meer, dewijl hare onzinnigheid maar al te duidelijk bleek. Ik had mij op den dood voorbereid en bad God, mij in genade aan te nemen, wanneer ik in het naderende oogenblik voor zijnen regterstoel verscheen. Ik bad voor mijne dierbaren, opdat zij troost mogten vinden, wanneer hun het berigt van mijn overlijden ter oore mogt komen. Zoo verbeidde ik, met eenige gelatenheid, mijnen ondergang.
Niemands verbazing was grooter dan de mijne, toen de grijze dageraad doorbrak, welke ik gemeend had, nooit meer te zullen aanschouwen. Het is u welligt bekend, dat in het noordelijk deel van Europa, waar ik mij bevond, de lucht helderder is dan bij ons, en men er in Mei, Junij en Julij bijna geen nacht kent, terwijl in den winter het noorderlicht allerprachtigst is. Omstreeks te half zes uur kon ik zeer goed om mij heen en zelfs in de verte de kust zien. Naauwelijks durfde ik mijne oogen vertrouwen, toen ik op geringen afstand een vaartuig ontdekte, dat, naar ik duchtte, op dezelfde klip zou verbrijzeld worden, waar ik nog een weinig tijds zou doorbrengen, alvorens in de golven bedolven te worden. Het was mij echter eene ware vreugde toen ik zag, hoe het kleine vaartuig er nog in slaagde, het nijpende gevaar te ontsnappen en vlot te blijven. Wat mij echter een bijna onverantwoordelijk waagstuk toescheen, was de poging, welke men nu aanwendde om bij te draaijen en mij te naderen! Blijkbaar was ik ontdekt, en wilde men mij redden; ofschoon het bijna zeker was, dat de vreeselijk hol staande zee en wocdende storm die menschlievendheid met den dood zou doen bekoopen, terwijl ook ieder oogenblik het wrak der ‘Maria Louisa’ kon neêrstorten en het kleine schip of verpletteren of met zich in de diepte slepen. Weldra kon ik daarop drie personen onderscheiden. Men riep mij toe, dat ik een touw zou grijpen en mij in zee werpen. Na vele vruchtelooze pogingen, waarbij ik telkens meende, dat de hoeker op de klip zou stooten, gaf Reinier het roer in andere handen en slingerde een kabel, waaraan eene boei bevestigd was met zulk eene geweldige kracht naar het wrak, dat ik hem kon vatten en terstond daarop in de baren sprong. In het eigen oogenblik draaide de hoeker, wel

{==843==} {>>pagina-aanduiding<<}
ke zich tot het uiterste punt gewaagd had en vloog snel de zee in. De worsteling met de baren, de laatste strijd op leven en dood, zal vijf of zes minuten geduurd hebben. Toen bevond ik mij aan boord en zeeg bijna onmiddellijk uitgeput ineen,
De geweldige vermoeijenissen der jongste dagen en nachten, het gebrek aan slaap, aan behoorlijk eten en drinken, dat wij geene gelegenheid hadden gehad te nuttigen, de doodsangst van vele uren hadden, in de bovenmenschelijke spanning, hare magt niet doen gelden, maar overmeesterden mij, zoodra ik het bewustzijn erlangde, van het graf ontsnapt te zijn. Verscheidene dagen werd ik met de grootste zorg verpleegd en voortdurend bleef ik zonder helder begrip van hetgeen om mij voorviel. Slechts verward hoorde ik nu en dan iets. De eerste maal, dat alles mij duidelijk voor den geest stond, ontwaakte ik, gezond en wel, in eene kamer en begreep niet hoe ik daar gekomen was. Langzamerhand ontwikkelden zich de gebeurtenissen en duidelijk herinnerde ik mij het gelaat van mijnen redder. Toen ik gekleed was, verliet ik het vertrek en ontmoette in het aangrenzende eene vrouw wier kleeding mij zeer vreemd toescheen. Dra was mij alles opgehelderd: ik bevond mij in Noorwegen. Reinier dreef handel op de kust en zou eerlang naar het vaderland terngkeeren. Des anderen daags kwam hij te huis en was zeer verheugd over mijnen welstand. Ik wilde terstond naar Amsterdam schrijven, maar, dewijl de post in het deel van Noorwegen, waar wij ons bevonden, uiterst langzaam ging, besloten wij, in persoon de goede tijding te brengen, want wij zouden er misschien eerder zijn dan de brief. Eene week later waren wij onder zeil en zouden spoedig in Nederland geweest zijn, had een tegenwind ons niet geruimen tijd opgehouden. Eindelijk bereikten wij de plaats der bestemming.
Na van de familie Gaffel eenig berigt erlangd te hebben, werd den heer Reeling een brief gezonden. Hij kwam terstond tot ons en, ofschoon ik van verlangen brandde, om naar Amsterdam te snellen, wachtte ik tot hij alle zaken geregeld had en mij hier kon binnenloodsen. Zoo is het dan geschied, dat ik heden terugkwam, en de heer Reeling het gewigtige paket aan het kantoor kon bezorgen.
‘God is groot! sprak mevrouw Hovers, die, als de overigen, met aandoening naar het verhaal geluisterd had.

{==844==} {>>pagina-aanduiding<<}

De dankbetuigingen, welke door ieder onophoudelijk aan den wakkeren Reinier werden toegebragt, deden dezen verklaren, dat hij tegen zoo'n zwaren storm niet kon opzeilen, en liever, voor een keer, een vliegenden storm uit het noordwesten doorstond. Zijn welgeplaatst hart verheugde zich echter in ieders blijdschap en vooral in het geluk van Emma, waaraan het hem vergund was geweest veel toe te brengen, en wie hij aldus beloonde voor hare weldaad. Toen de aandoeningen een weinig tot kalmte gekomen waren, stond de heer Van Melgen op en zeide:
‘Sinds eenige maanden heb ik de meest overtuigende blijken erlangd, mevrouw, van de genegenheid, welke uw zoon mijner dochter wist in te boezemen. Zijn edel karakter was mij sinds lang bekend en deed mij steeds de beste verwachtingen koesteren, doch zijn boven lof verheven gedrag, waardoor mij eene groote en gewigtige dienst werd bewezen, heeft die verre overtroffen. Ik beschouw derhalve als een voorregt, dat Walter naar de hand van Emma dingt, en geef gaarne mijne toestemming tot eene vereeniging, waarop wij mogen vertrouwen, dat God zijn zegen zal doen afdalen.

‘Wel,’ zeide Florence tot haren broeder, ‘hadt gij ooit gedacht, dat de zaken zoo zouden loopen?’
‘Neen, maar ik ben er toch van harte blij om. Ik heb nooit gewenscht mijn heil in het ongeluk van anderen te vinden.
‘Dat weet ik. Wij moeten ronduit zeggen dat Walter en Emma hun geluk waard zijn. Die Reinier is ook eeu ffinke jongen, die, eenvoudig en ijverig, zijn weg bewandelt, naar vermogen het goede doende. Het is toch maar eene stellige waarheid: wie anderen helpt, helpt zich zelven, en het goede vindt altijd zijn loon. Ieder mensch, arm of rijk, kan ten beste van zijne naasten strekken en wel hem, die dit inziet en beoefent. Maar...wat ik zeggen wil: gij zult toch de compagnieschap met mijn man voortzetten, hoop ik?’
‘Wel zeker. Gij hieldt mij toch niet voor bekrompen genoeg om haar op te zeggen, dewijl Emma met Walter trouwt?’
Eenige maanden later greep eene in ieder opzigt schoone en dubbele plegtigheid plaats. Voor het prachtige huis van Van Melgen stonden verscheidene koetsen, waarvan twee werden in-
{==845==} {>>pagina-aanduiding<<}
genomen door een bruidspaar. Het was op uitdrukkelijk ver langen van den waardigen Van Melgen geweest, dat Reineir en Anna aan zijne woning zouden komen om naar het stadhuis en de kerk te rijden, waar zij tegelijk met Walter en Emma door het huwelijk zouden verbonden worden. Cornelis en Geert met moeder Joanna waren er natuurlijk ook en konden zich niet verzadigen in de aanschouwing van het geluk hunner dierbaren. Toen men weder te huis kwam namen allen deel aau het prachtige ontbijt, dat in de groote zaal was aangerigt. Slechts eenige bloedverwanten der beide familiën waren insgelijks genoodigd.
De oude heer Reeling was niet de minst gelukkige en hij zeide tot zijne zuster:
‘Wel, Joanna, hadt gij ooit gedroomd, dat er nog zooveel goeds kon spruiten uit de hulp, welke gij mij door den borgtogt verleendet?’
‘Jozef, antwoordde zij; wij hebben ons vertrouwen gesteld op den Heer en zijn niet beschaamd geworden.’
‘Gij hebt den waren weg bewandeld en zijt tot het goede einde gekomen,’ sprak van Melgen. In al onze handelingen behooren wij het heil van onze naasten en de eer van God te beoogen, dan zullen wij steeds de overwinning behalen. Rang en rijkdom, schoonheid en talenten, hoe kostbaar ook op zich zelf, erlangen slechts waarde, wanneer zij tot een goed doel worden aangewend. Wat wij den Allerhoogste bieden, vinden wij op eene of andere wijze duizendvoudig. terug





{==1==} {>>pagina-aanduiding<<}

[Binnen- en buitenlandsche bibliographie.]

Historische bijdragen.


Mirabeau. 1)

Door C.A. van Sypesteyn.

‘Wie aan den weg timmert, lijdt veel aanstoot,’ is een oud Hollandsch spreekwoord, dat ook in den vreemde zijne toepassing vindt.
Tot bewijs van die stelling kan worden gewezen op het voorbeeld van Honoré Gabriel de Riquetti, graaf van Mirabeau, 2) dien zonderlingen man, wiens levensloop eene aaneenschakeling was van vreemde avonturen, en wiens buitengewone bekwaamheden en werkzaamheid zijne menigvuldige misstappen dubbel doen betreuren.
Gedurende zijn leven zorgde Mirabeau er zelf wel voor, dat men hem niet vergat en dat men, op welke wijze dan ook, veel over hem sprak. Nu eens was het eene ontvoering, dan weder de uitgaaf van een groot werk, nu eens een of ander geruchtmakend proees of duel, nu eens eene gevangenzetting, òf een stortvloed van brochures, memoriën, adressen (open brieven zou men thans zeggen), meestal op het effect of op het schandaal berekend, en door hem in het licht gegeven, waardoor hij zijnen naam op aller lippen bragt.

{==2==} {>>pagina-aanduiding<<}

Na zijnen dood, niet het minst in den laatsten tijd, is in een groot aantal geschriften over hem gehandeld en ook in Nederland is hij niet onbesproken gebleven. Dr. Engelbregt 1) heeft eene nieuwe bijdrage tot dit onderwerp geleverd door het uitgeven van een werk, waarin voornamelijk wordt behandeld het verblijf van Mirabeau in Nederland, en zijne in 1777 te Amsterdam plaats gehad hebbende gevangenneming.
Met vermelding van zoovele bijzonderheden als het bestek toeliet, heeft de heer Engelbregt een overzigt gegeven van dien veelbewogen levensloop, waarvan ook een gedeelte in Nederland werd doorgebragt; uit verschillende bronnen heeft hij het meest belangrijke daaromtrent opgespoord, en in boeijenden onderhoudenden stijl medegedeeld.
Het portret van Mirabeau ons op bl. 2 gegeven, die beschrijving van terugstootende leelijkheid, door hem dienstbaar gemaakt, om ontzag of vrees aan te jagen, doch waarin men toch iets geniaals moest erkennen, is zoo natuurlijk, zoo duidelijk, dat men zich dien zonderlingen woestaard zeer goed kan voorstellen.
‘Quand je secoue ma terrible hure, il n'y a personne qui osât m'interrompre,’ was eene uitdrukking, die hij meermalen bezigde en die genoeg aantoont hoe hij zelf over zijn uiterlijk dacht, een uiterlijk dat hij wel eens beschreef als te gelijken op eenen door de pokken geschonden tijger.
Zijne ‘crinière de lion,’ zijn vreesselijk pokdalig gezigt, zijne zware wegslepende stem, zijne grenzenlooze brutaliteit, dat alles te zamen oefende op zijne hoorders eenen vreemden doch onweêrstaanbaren invloed uit, welke invloed door hem niet zelden werd gebruikt en zelfs misbruikt.
De heer Engelbregt geeft ons een zeer geleidelijk overzigt van de omgeving van Mirabeau als kind, van den kring waarin hij zijne opvoeding genoot, of liever niet genoot, daar zijn vader hem zeer weinig opvoeding verschafte en er een genoegen in schepte om zijne kinderen, inzonderheid den leelijken Honoré, als vijanden te plagen en te vervolgen. Vreemder persoon dan dien vader, den markies van Mirabeau, kan men zich moeijelijk voorstellen.
Als schrijver van een groot aantal huishoudkundige en philantropische werken had hij zich algemeen den bijnaam verworven van ‘l'ami des hommes,’ hetgeen niet belet dat een tijdge-
{==3==} {>>pagina-aanduiding<<}
noot hem noemt: ‘l'ami des hommes en genéral et l'ennemi juré de sa famille en particulier.’
Die zonderlinge vader luchtte zijn hart aan zijnen broeder - den ‘bailli de Mirabean’ - in eene nagenoeg dagelijksche briefwisseling.
In de ‘mémoires,’ 1) van Mirabeau, een werk, dat allen lof verdient en dat ook door den heer Engelbregt wordt vermeld, als de voornaamste en meest geloofwaardige bron waaruit hij geput heeft, wordt van die briefwisseling, die in andere werken meer in haar geheel is medegedeeld, een ruim gebruik gemaakt.
Een van de voornaamste middelen welke de markies bezigde, om zijne kinderen te straffen en om ‘eet animal fougueux,’ zooals hij Honoré noemde, te beletten dwaasheden te doen, schulden te maken en zijnen naam te bezoedelen, was om hem gevangen te zetten, waartoe de door zijn crediet voor hem verkrijgbare lettres de cachet hem in staat stelden. Niet minder dan zeventien malen werd dat middel op dezen zoon - door hem beschreven als: ‘un scèlérat laid comme le neven de Satan’ - toegepast. Zoo als ook door den heer Engelbregt is nagespoord, vergenoegde de markies zich echter niet met dit expedient, om zich van den gehaten zoon te ontdoen en zag hij om naar meer afdoende middelen, ten einde de tot zijn spijt niet beschikbare ‘prison perpétnelle’ te vervangen en Honoré voor goed van het tooneel te doen verdwijnen.
Lucas de Montigny 2) deelt ons mede, dat hij in 1777, tijdens de vlugt van zijnen zoon naar Nederland, voor de derde maal er over dacht, om dien ‘miserable’ te doen overbrengen naar de Hollandsche koloniën.
In eenen, gedeeltelijk door den heer Engelbregt aangehaalden brief, van 9 Julij 1777 aan den bailli, - welke hier wordt medegedeeld, als eene proeve van 's mans stijl en redeneertrant, - schrijft hij:
‘J'aurais voulu qu'il fut possible de livrer ee misérable aux Hollandais, pour l'envoyer aux colonies à Museade, 3) d'où il ne sortirait de ses jours, car on n'en sort pas (sic). S'il se faisait pen-
{==4==} {>>pagina-aanduiding<<}
dre, ce serait incognito; car enfiu nous sommes tous mortels; et après toi et moi, s'il nous survit, il lui reste assez de raison pour ne pas être mis aux Petites-maisons et assez de folie et de scélératesse, pour flétrir le nom qu'il porte. J'avais même interessé des puissances 1) an parti des Grandes-Indes; la réponse a été pourtant que cela re se pouvait que pour de très jeunes gens, non mariés, et comme sans aveu. 2)
Je l'ai done fait clorre, mais contre l'avis de tous, qui voulaient que je le laissasse se faire son sort, refrain éternel; ma conscience, que je sonde tous les jours devant Dieu sur ces gens là, ma conscience me disait qu'indépendamment des crimes qu'il va semant comme la paille, ce sort serait, finalement, de se faire rouer sous notre nom; et ce n'est pas pour souffrir cela, que nos pères nous l'ont transmis avec ses avantages: que bientot il retomberait sur moi et les miens, de tout le poids de son intrigue, de son fatal talent, de son age, de ses moeurs, de sa scéleratesse, de l'argent de ses dupes, de l'appui de ses dignes consorts, en cette ville où toutes les folies et assassinats moraux et physiques sont hautement emancipés.
Ainsi donc, quant à celui là, et sauf le temps qui, par malheur, couvre et minore tont, sauf aussi les sots qui disent: le roi ne veut point de prisons perpétuelles pour raisons de famille; tout an plus se les permet-il pour raisons d'état, mon plan est fortement arreté, c'est que l'autorité seule et moi, nous sachions où il sera, et qu'à ma mort un billet cacheté l'apprenne à mon substitut.’
In een libel in 1777 door Mirabeau gedurende zijn verblijf in Nederland tegen zijnen vader uitgegeven, en dat door zekeren advocaat Groubert de Groubenthal onderteekend was, worden allerlei klagten tegen de gruwzame en willekeurige handelingen van den vader aangeheven. De jonge Mirabean had daarin ten sterkste de partij getrokken van zijne moeder, welke toen ook opgesloten was in een klooster, in afwachting van den uitslag van een proces tot scheiding. Toen later eene voor hem noodige verzoening met den markies dreigde af te springen op diens gegronde verontwaardiging over dat libel, erkende hij

{==5==} {>>pagina-aanduiding<<}
daartoe gedwongen, dat hij dat werk bad zamengesteld, maar verontschuldigde zich met de zonderlinge verklaring, dat dit in dronkenschap was geschied.
‘Ajoute,’ schrijft hij aan zijne zuster, door wier tusschenkomst de verzoening tot stand zou komen, met eene ondenkbare onbeschaamdheid ‘qu'en exposant ce qui m'a fait écrire ce détestable libelle, je n'ai point prétendu me justifier, ni même m'excuser; que je sais, que je sens combien le propos dénoncé et certifié était peu vraisemblable; combien je devais me sonvenir que rien n'était plus éloigné du caractère de mon père que de diffamer les siens, mais enfin j'etais ivre; je dis cela parceque cela est vrai, et je gènus.’ 1)
In dat libel nu geeft Mirabeau ook zijne diepe verontwaardiging te kennen over een vroeger voornemen van zijn' vader, om hem reeds in 1768 voor straf naar eene Hollandsche kolonie te zenden.
Hij schrijft daar het volgende, aan zijn vader:
‘Vous m'avez avoué, dans une de vos lettres, que vous aviez été au moment de m'envoyer aux colonies Hollandaises, lors de ma détention à l'ile de Rhé; ce mot fit une profonde impression sur moi, il a profondement influé sur le reste de ma vie.’
Op eene andere plaats leest men nog in eenen brief van den markies:
‘Vons jugez bien que si le bailli le condamne, il scra tiré de là. Oui, mais pour aller mourir a Surinam.’
Dit voornemen schijnt spoedig opgegeven te zijn, althans hij bleef gedurende anderhalf jaar in deze gevangenis op het eiland Rhé, tot dat hij in 1770 als luitenant der infanterie met eene expeditie naar Corsica werd gezonden. 2)
Mirabeau was in 1768, toen hij met die verbanning werd bedreigd, 19 jaar oud, 3) en reeds sedert eenigen tijd luitenant bij het kavallerie regiment van den zeer strengen kolonel markies de Lambert. Eene desertie en een liefdesavontuur hadden hem zijne eerste lettre de cachet en de opsluiting op het eiland Rhé, op den hals gehaald.

{==6==} {>>pagina-aanduiding<<}

Het is ons niet gebleken op welk tijdstip nogmaals door den strengen vader het voornemen was opgevat, om den jeugdigen losbol naar eene Hollandsche kolouie te verbannen.
Dat het trouwens niet alleen tegen zijnen zoon Honoré was, dat de markies het middel van opsluiting bezigde, blijkt uit eenen zonderlingen brief aan zijnen broeder den bailli, van 26 Maart 1778, 1) waarin hij ter zake op deze wijze zijn hart lucht geeft:
‘Puisque le tribunal de famille n'existe plus, il faut avoir recours, pour chatier des enfans criminels, au despotisme barbare des lettres de cachet, plutot qu'aux lentes formalités d'une avengle et pédantesque justice....Je sais que je suis, à les en croire, le Néron du Siècle; que les femmes veulent me traiter comme nu Orphée, et les avocats comme Romulus; mais que m'importe? Si j'étais sensible au toucher, il y a longtems que je serais mort....Ainsi donc je fais face, car si on leur tournait le dos, ils sauraient diablement charger l'arrière-garde. An fait, je voulais gagner mon procès, je l'ai gagné; je voulais faire clorre ces folles, elles le sont; 2) je voulais faire enfermer ce forcené, il l'est. 3)
Il y a quatre jours que je rencontrai Monpezat, que je n'avais vu depuis vingt ans, et dont la sottise s'attira une bonne provençalade: Votre proces, me dit-il, avec madame la Marquise est il fini? - Je l'ai gagné. - Et où est-elle? - Au couvent. Et monsieur votre fils, ou est-il? - Au couvent. - Et madame votre fille de Provence? - Au couvent - Vous avez donc entrepris de peupler les couvents? - Oui monsieur et si vous étiez mon fils, il y a déjà longtemps que vous y seriez.’
Waar iemand zich zelf zoo meesterlijk beschrijft, is veel toelichting omtrent zijn karakter en de practische waarde van zijnen bijnaam l'ami des hommes, overbodig.
Na de terugkomst van Honoré uit Corsica, alwaar hij voor het eerst letterarbeid verrigtte, door het schrijven van eene geschiedenis van dat eiland, welke echter niet afgewerkt of uitgegeven is, bragt hij korten tijd bij zijnen oom, den bailli, op

{==7==} {>>pagina-aanduiding<<}
het kasteel van Mirabean door. Den 22en Julij 1772 huwde hij met Marie Amelie de Covet, de eenige dochter van den schatrijken markies van Marignane en woonde toen korten tijd te Aix, doch maakte daar eenige schulden, waarnit zijn vader aanleiding vond nog eens eene ‘lettre de cachet’ te bemagtigen, waarmede hij eerst naar het kleine stadje Manosque werd verbannen en later, ten gevolge van eene uitdaging en daarop gevolgd proces, op het kasteel d'If werd gevangen gezet.
In dezen tijd werd door hem, behalve een aantal memorien en geschiedkundige geschriften van minderen omvang, zijn eerste groote werk zamengesteld, namelijk het ‘Essai sur le despotisme,’ 1) waarvoor de grond moet gezocht worden in den, door de ongehoord strenge behandeling, bij hem opgewekten wrevel.
Den 25sten Mei 1775 werd Mirabeau van het kasteel If overgebragt naar dat van Joux bij Pontarlier, vanwaar hij, na verschillende liefdesavonturen den 16den Januarij 1776 over de nabijgelegen grenzen naar Zwitserland vlugtte.
Na onderscheidene minnarijen waarbij hij zich herhaaldelijk weder op Fransch grondgebied waagde, meestal om de jonge vrouw van den stokouden markies de Monnier, de bekende Sophie de Ruffey, te ontmoeten, en waarbij hij zich zelfs vrijwillig te Dijon in arrest begaf, vlugtte hij nogmaals den 25sten Mei 1776 naar Verrières in Zwitserland, ofschoon hij zich spoedig weder in het geheim in Frankrijk vertoonde.
En toen hij eenigen tijd, dan hier, dan daar, had rondgezworven, kwam Sophie de Monnier den 23sten Augustus bij hem te Verrières, alwaar zij bleven tot den 15den September. Zij verlieten die plaats juist bij tijds om niet opgeligt te worden, want de Fransche politie, aangevuurd door het geld en het crediet van de beide markiezen de Mirabean en de Monnier, waren ijverig in de weer, om hen beiden in de gevangenis te bezorgen.
Over Rotterdam kwamen zij onder den naam van Monsieur et Madame de Saint-Matthieu 2) den 7den October 1776 te Amster-
{==8==} {>>pagina-aanduiding<<}
dam aan, alwaar zij in de Kalverstraat bij den kleedermaker Le Quesne 1) hunnen intrek namen.
Mirabean had alles gedaan wat hij kon, om zich zooveel mogelijk te vrijwaren tegen de vervolgingen der beide Fransche markiezen; bij ondervinding wist hij den invloed van zijnen vader op waren prijs te schatten en ook wist hij dit, dat beiden daarvoor veel moeite en veel geld veil hadden. Hij meende echter zeker te zijn toen hij zijn huurcontract, door den Franschen consul te Amsterdam, de Clairon, geteekend en gegewaarmerkt, op het stadhuis had gedeponeerd en schreef toen in volle overtuiging den 23sten October 1776 aan zijne moeder: 2)
‘J'ai pris ce parti, parceque les privilèges d'Amsterdam sont particuliers à cette ville, où j'ai acheté le droit d'habitant, ce qui me met à l'abri de toutes sortes de surprises, parceque je ne puis être arreté sans être cité!’
Hoezeer dat goede vertrouwen van Mirabeau op de bescherming van goederen en personen, op de waarborgen voor persoonlijke vrijheid in Holland en bijzonder in Amsterdam, werd beschaamd, wordt ons door den heer Engelbregt verhaald. Op aanwijzing van eenen Franschen inspecteur van politie, de Brugnière genaamd, die door den markies van Mirabean als spion bezoldigd, naar Amsterdam was gezonden, en op het verzoek om zijne arrestatie en uitlevering door den Franschen gezant - den hertog van La Vauguyon - gedaan, werd Mirabeau in den avond van den 14den Mei 1777 in zijn huis te Amsterdam met Sophie gevangen genomen. Uit officiele bescheiden is door den heer Engelbregt de wijze waarop dit plaats had en de aanleiding daartoe, in bijzonderheden medegedeeld en deze vroeger nog al duistere zaak is thans tot volkomen klaarheid gebragt.
Men moet zich echter ten hoogste verwonderen, dat Mirabeau zich later met die behandeling en met de daarop in strijd met het volkenregt gevolgde uitlevering, heeft vergenoegd en dat hij zelfs, ofschoon hij op zoo gevoelige wijze het tegendeel had ondervonden, over Holland in de volgende termen, uitweidt: ‘Nul bourgeois ne saurait être arrêté dans sa maison, même pour le forfait le plus atroce, que tout le corps de la magistrature ne s'y transporte, et n'atteste ainsi solemnellement que l'accusation est réelle, et que l'accusé sera légalement absous ou condamné.

{==9==} {>>pagina-aanduiding<<}
Par quelle magie peut-on prodnire des effets si merveilleux? Par le secours des lois; par leur exécution constante, rigide, inflexible. Tout citoyen sait, dans cet heureux pays, qu'il est homme anssi bien que le premier des magistrats; il ne compte pas sur l'impunité, mais il ne craint pas l'oppression.’ 1)
Het blijft ons een raadsel hoe Mirabeau, die alles behalve vergevensgezind was, zoo kort na de hem aangedane onwettige behandeling en nog wel in de gevangenis te Vincennes, zoo kon schrijven over de heerlijke uitkomsten, verkregen door de strenge toepassing van zulke goede wetten.
Dat die toepassing niet constante, rigide et inflexible plaats vond, had hij toch nog zoo kort te voren te zijnen nadeele ondervonden; dat de Hollandsche politie, welke hij daarbij uitbundigen lof toezwaait, zoo buitengewoon goed was, mogt hij ook niet ondervinden, want ze verlaagde er zich toe om Fransche politiedienaren en spionnen behulpzaam te zijn en ten dienste te staan, zonder dat zelfs nog een vonnis tegen hem was gewezen. 2) Met de uitlegging aan die tegenstrijdigheid gegeven door den uitgever der mémoires: 3) ‘Mirabeau apprit probablement plus tard que son arrestation ‘avait été l'effet d'une surprise, et non de défaut de protection ‘des lois hospitalières de la Hollande,’ kan men geen vrede hebben; Mirabeau was niet zachtzinnig genoeg om een hem werkelijk aangedaan onregt op zoodanige wijze te vergoelijken.
Men zou veeleer overhellen tot de meening, dat Mirabeau dit betoog alleen zoo stelde, omdat hij het toen pour le besoin de sa cause noodig had en omdat hij er op eene of andere wijze voordeel mede beoogde.
Gaarne hadden wij in het zoo belangrijk geschrift van den heer Engelbregt nog wat meer vermeld gezien omtrent de geschriften gedurende zijn verblijf in Nederland zamengesteld en omtrent die welke hij later, in 1784 en 1788 over onderwerpen ons vaderland betreffende, in het licht gaf. Wij kunnen den wensch niet onderdrukken, om daaromtrent nog mededeelingen van dien geleerden schrijver te zien verschijnen. Wij zullen

{==10==} {>>pagina-aanduiding<<}
voor zoover het ons bekend werd daarover nog een en ander vermelden.
Reeds spoedig na zijne komst te Amsterdam zag Mirabeau, - die waarlijk niet, zooals men hem wel eens ten laste heeft gelegd, met van den markies de Monnier ontvreemd geld of geldswaarde, maar, zooals zijn zorgeloos karakter ook medebragt, zonder of met weinig geld in Nederland aankwam, 1) - dat hij werk moest zoeken om te leven. Hij kwam daarmede teregt bij de uitgevers Marc-Michel Rey en Changuion, doch in den aanvang gelukte dat niet bijzonder, althans wat de betaling betrof.
‘J'attendis plus de trois mois de l'ouvrage, car on ne se livre point dans ce pays de calculatenrs, où chaque libraire a ses correspondans qui travaillent pour lui; je me conduisis assez bien pour me faire un crédit dans un pays tout-à-fait nouveau pour moi, où j'étais absolument inconnu, où l'on ne vaut qu'à raison de son utilité, où l'on se méfie, jusqu'à l'excès, de tout étranger non recommandé. A la fin, j'etais parvenu à gagner plus d'un louis par jour, par des traductions de l'anglais, et d'autres ouvrages; depuis six heures du matin jusqu'à neuf heures du soir j'étais au travail.’ 2)
Hij moet waarlijk wel hard gewerkt hebben, om een louis (ƒ 12) daags te verdienen; dat hij deze som noodig had om te leven ‘dans ce pays le plus cher de l'Europe, sans en excepter Londres,’ zal ook niemand, bij den kwistigen en dollen aard van Mirabeau, kunnen verwouderen.
In de mémoires worden verschillende en meest geschiedkundige 3) werken opgenoemd, welke in die dagen te Amsterdam door Mirabeau uit het Engelsch werden vertaald, doch zijn aller eerste werk aldaar was het uitgeven van eene kleine brochure, 4) waarin hij in gezwollen taal aan zijne verontwaardiging lucht geeft tegen

{==11==} {>>pagina-aanduiding<<}
Frederik II, landgraaf van Hessen-Kassel, die, zooals bekend is, 6000 van zijne onderdanen aan de Engelschen verkocht, om, als soldaten naar Noord-Amerika overgebragt, aldaar de opstandelingen te bevechten.
Een tegenschrift getiteld:
‘Conseils de la raison,’ kwam zeer spoedig mede te Amsterdam in het licht, waarop Mirabeau nogmaals eene brochure schreef getiteld: ‘Réponse aux conseils de la raison,’ waarmede de zaak bleef rusten.
Volgens hetgeen Mirabeau daarvan vertelt, maakten zijne twee brochures zeer veel opgang, terwijl het tegenschrift niet veel kon beteekenen. Of dit nu wel zoo geheel juist is en of werkelijk, zooals hij mededeelt zijn ‘Avis aux Hessois,’ in vijf (!) talen werd overgebragt, mag men wel in twijfel trekken. Vader en zoon hadden beiden eene wijze van voordragt, waarbij de waarheid wel eens aan het effect werd opgeofferd. Hoogstwaarschijnlijk had zoodanige overdrijving ook plaats, toen de markies, den 14den Maart 1784 aan eenen vriend schreef:
‘Il y a huit ans, quand je le fis reprendre en Hollande, il avait meué si loin l'entreprise de débaucher et de revolter les troupes qui s'y embarquaient pour l'Amérique, que le landgrave de Hesse fut obligé de conduire en personne les siennes jusqu'au port.’
Later, den 24sten Maart 1786, schrijft hij nog. ‘C'est surtout le peuple germain qui professe nu culte pour ses princes, la pluspart et souvent fort extravagans. Le landgrave de Hesse, ayant vendu ses troupes aux Anglais, fut obligé de les aller embarquer lui même. Ces colosses se soulevaient presque à chaque départ contre les officiers; et sitôt que le petit singe paraissait, tout cela se prosternait en bataille.’
Dat de zaak zich zoo heeft toegedragen, is wel mogelijk; maar dat de in Holland nog vreemde Mirabeau, zoo maar dadelijk zoodanigen invloed zou hebben uitgeoefend, kan men niet zoo gaaf aannemen. Dit zal wel weder schromelijk overdreven zijn.
Eene andere brochure 1) in hetzelfde jaar door Mirabeau uitgegeven en getiteld: ‘Le lecteur y mettra le titre,’ handelt over muziek.
De poging door Mirabeau in het werk gesteld, om zijn werk

{==12==} {>>pagina-aanduiding<<}
‘Essai sur le despotisme’ te Amsterdam door Reij te laten herdrukken, schijut niet gelukt te zijn. Dc heer Engelbregt deze zaak, waarmede Mirabeau indien het ware geschied, den uitgever Fanche te Neufchatel schandelijk zou hebben bedrogen en te kort gedaan, verhalende, 1) zegt, naar onze meening te regt, dat ook daarin het bewijs kan worden gevonden, dat Mirabeau nooit een eerlijk man is geweest.
Behalve eeuige memorien en open brieven, in verband staande tot de in zijne famille en tegen hem aanhangige processen, en eene memorie over de vrijmetselarij, die in zijn geheel in de mémoires 2) is opgenomen, en die voor eene Hollandsche loge werd opgesteld, schijnt hij overigens geen werken meer geschreven te hebben gedurende zijn verblijf in ons land, dat trouwens slechts zeven maanden duurde.
Meerdere bijzonderheden omtrent het verblijf van Mirabeau te Amsterdam zijn niet tot ons gekomen, ofschoon de schrijver der ‘mémoires’ ons mededeelt, dat hij er meer van wist, er bijvoegende ‘mais ees faits ne sout guère susceptible de publication, 3) et quae desperat tractata nitescere relinquit.’

Mirabeau, den 14den Mei 1777, met Sophie de Monnier te Amsterdam gevangen genomen, werd den 7den Junij daaropvolgende opgesloten in het kasteel van Vincennes, alwaar zijn vader hem reeds een verblijf had bezorgd.
Het is opmerkelijk hoe die oude markies, die niets wilde hooren van het betalen der door zijnen zoon gemaakte schulden, zich met genoegen belangrijke kosten getroostte, om hem door spionnen te doen opzoeken en gevangen zetten. 4)
Gedurende zijne gevangenschap te Vincennes, alwaar hij tot in December 1780, en dus ruim drie en half jaar bleef, schreef Mirabean die ontzaggelijke menigte brieven aan Sophie, welke later in verschillenden vorm uitgegeven zijn.

{==13==} {>>pagina-aanduiding<<}

De heer Engelbregt licht die correspondentie uitvoerig toe 1) en bewijst ook daaruit wederom ten klaarste, dat Mirabeau het hem geschonken vertrouwen misbruikte en waarlijk geeu eerlijk man was.
Ook iu den Nederlandschen Spectator is, naar aanleiding van een onlangs te Parijs uitgekomen geschrift van Jules Janin, deze zaak besproken en toegelicht, 2) zoodat eene nadere behandeling overbodig schijnt.
Nog eene menigte andere geschriften zijn door Mirabean in het kasteel van Vincennes opgesteld, waarvan een gedeelte is gedrukt. 3) Wij noemen hier als het belangrijkste slechts: ‘Les lettres de cachet.’
Waarschijnlijk wat getemd door zijne langdurige opsluiting, onderwierp hij zich eindelijk geheel aan zijnen vader, vroeg vergiffenis en werd den 13den December 1780 losgelaten, ofschoon de verzoening tusschen vader en zoon eerst den 10den Mei 1781 plaats had.
Dat de goede verstandhouding niet van langen duur zou zijn, was te voorzien.
Eenige jaren werden nu door Mirabean, doch niet altijd op vrije voeten, doorgebragt met het voeren van processen, 4) en onder allerlei avonturen, waarover de markies weder in woede ontstak, vooral toen Honoré het waagde, om in een proces tegen zijne jonge, doch steeds afzonderlijk levende vrouw ingesteld, 5) zelf als advocaat op te treden, waarbij hij veel eer inlegde met zijne bekwaamheid en een ieder verbaasde door zijn redenaarstalent.
De vader, niet gesteld op de eer van dien roem, beschreef eens zoodanig effect, na eene rede van vijf uren achtereen 6): ‘sans cracher ni moucher,’ verkregen, aldus: ‘Figurez-
{==14==} {>>pagina-aanduiding<<}
vous le triomphe de ce saltimbanque, le jour des grandes marionettes; malgré la garde triplée, portes, fenêtres, tout a été envahi et enfoncé par la foule hébetée. Il y en avait jusque sur les toits pour le voir, sinou pour l'entendre et c'est dommage que tous ne l'entendissent pas, car il a taut parlé, tant hurlé, tant rugi, que la eriuière du liou était blauche d'écume et distillait la sueur.’
De heer Engelbregt neemt afscheid 1) van Mirabeau, met Augustus 1784, bij de mededeeling van eenen togt naar Engeland, waarheen hij vertrok, omdat hij met grond bevreesd was binnen eenige dagen, naar aanleiding van een door hem uitgegeven geschrift, wederom iu de gevangenis te geraken. - Ook achtte hij die reis nuttig voor de uitgaaf van een door hem opgesteld werk ‘Considérations sur l'ordre de Cincinnatus.’
Kort vóór zijn vertrek naar Londen, in de eerste maanden van het jaar 1784, had Mirabeau te Parijs kennis gemaakt met Henriette-Amélie de Nehra, de negentienjarige, welopgevoede, natuurlijke dochter van Willem of van Onno Zwier van Haren, doch waarschijnlijk van Onno Zwier 2). Zij was geboren den 15den Mei 1765, had van haren vader een klein jaargeld gekregen en was toen als kostleerlinge besteed in een klooster in Frankrijks hoofdstad.
In twee van hare brieven, medegedeeld door Louis de Lomenie in een artikel ‘Mirabean et Madame de Nehra,’ 3) wordt die kennismaking uitvoerig beschreven, terwijl in die belangrijke bijdrage nog veel wordt vermeld, dat ons het karakter van Mirabeau naar waarheid doet beoordeelen.
In de omstandigheid dat Mirabean, ofschoon toen reeds 36

{==15==} {>>pagina-aanduiding<<}
jaren oud ‘avec eette laideur dont la première impression est si vivement constatée par Madme de Nehra,’ aan een allerliefst, schoon en jong meisje 1), zoo als zij volgens aller getuigenis zonder twijfel was, zoodanige hartstogt heeft weten in te boezemen, dat zij hem, gedurende vijf jaren, met vele opofferingen van hare zijde, met voorbeeldige trouw bleef aanhangen, - in die omstandigheid meent de heer de Loménie onder meer het bewijs te viuden, dat bij Mirabeau, niettegenstaande de hevigheid van zijn karakter en van zijne hartstogten, de oudeugden eenigzins werden opgewogen ‘par nu grand fonds de sensibilité, de délicatesse.’
Wij zouden die gunstige meening omtrent Mirabeau niet gaarne onderschrijven en juist in zijne handelingen tegenover zijne nieuwe maitresse, die, niettegenstaande hare onveranderlijke lieftalligheid, toegevendheid en zachtmoedigheid, herhaaldelijk moest blootstaan aan zijne woeste handelingen, ligt onzes inziens het bewijs, dat hij ondankbaar en zelfzuchtig was 2)
Dat hij overigens, niettegenstaande zijn afschuwelijk gezigt, toch door zijne manieren, zijne welbespraaktheid, niet het minst door zijne ongewone brutaliteit, grooten invloed op vele vrouwen uitoefende, is van algemeene bekendheid.
Zoowel in de Mémoires als in het artikel der Revue des deux mondes, wordt medegedeeld, dat Mirabeau, gedurende zijn verblijf te Amsterdam in 1776 haar vader O.Z. van Haren had leeren kennen 3). Sedert het jaar 1761, na de bekende familietwist, had Onno Zwier van Haren, die tot dien tijd aan het hoofd had gestaan van de partij tegen den hertog van Bruns-
{==16==} {>>pagina-aanduiding<<}
wijk, zich geheel van het staatstooneel teruggetrokken; hij overleed den 2den September 1779 1) te Wolvega. Waarschijnlijk zal van Haren, de groote tegenstander van den hertog van Brunswijk en geheel in onmin zijnde met Prins Willem V, - die wel bij zijne meerderjarigheid in 1766 zijne waardigheden had aanvaard, maar toch nog geheel onder den invloed van den hertog bleef - door zijne gesprekken met Mirabeau wel hebben medegewerkt, oin bij dezen dien geest van vijandigheid tegen den stadhouder aan te wakkeren, waarvan hij later zoo vele blijken gaf. Mirabeau ging zelfs zoover, dat hij Prins Willem V in geschriften, als een monster en als een heerschzuchtigen tiran aan de kaak stelde.
Madame de Nehra 2) zoo als wij haar nu ook zullen noemen - volgde Mirabeau op zijne reis naar Londen. Bij elke gelegenheid overkwamen hem allerlei avonturen. In zijne brieven meldt hij dan ook weder, dat hij op dien overtogt allerlei gevaren doorstond en bijna vergaan was, doch waarschijnlijk zal ook die beschrijving wel weder overdreven zijn. In hare brieven vindt men althans niets van die gevaren, doch wel een en ander omtrent hun verblijf te Londen vermeld. Zoo schrijft zij onder anderen: dat hij stil leefde, - bij Mirabeau een zeer ongewoon verschijnsel - en dat hij slechts met eenige vrienden omging, waaronder in de eerste plaats Sir Gilbert Elliot 3) genoemd wordt. Bovendien noemt zij nog ‘un certain La Rochette, Francais, homme de mérite, quoiqu'un peu singulier.’ Dien naam vinden wij terug in een werk, dat Mirabeau gedurende zijn verblijf in Engeland schreet en uitgaf, getiteld. ‘Doutes sur la liberté de l'Escaut, réclamée par l'Emperenr.’ 4) La Rochette komt daarin voor als vervaardiger van de daarbij gevoegde, zeer goed bewerkte kaart der Zeeuwsche stroomen. In Mei 1784 had keizer Jozef 11, zooals bekend is, de vaart op de Schelde, waarvan het monopolie bij den vrede van Munster aan de Vereenigde Nederlanden was voorbehouden, vrij verklaard en daarbij aangezegd, dat elke tegenstand van de zijde

{==17==} {>>pagina-aanduiding<<}
der Republiek, als eene oorlogsverklaring zou worden opgenomen. De Staten-Generaal niet van voornemen om deze wederregtelijke handeling ongehinderd toe te laten, maakten toebereidselen tot den oorlog en het uitbreken daarvan werd toen dagelijks verwacht.
Op dat oogenblik nu trad Mirabeau met zijn geschrift op als kampvechter voor de regten der Republiek, in antwoord op een werk van Linguet, die des keizers handeling in bescherming had genomen.
Het moet ons wel verwonderen, Mirabeau, den hartstogtelijken kampvechter voor vrijheid van handel en voor vrijheid in het algemeen, hier te zien optreden als verdediger van een zoo beperkend monopolie. Dit schijnt echter voornamelijk daaraan toe te schrijven, dat de Hollanders hem goed hebben betaald voor zijn werk en dat hij geld hoog noodig had in Londen. Hij spreekt dan ook in zijn werk menigmalen met welgevallen van ‘ces mijnheers bouffis de ducats.’ Groote waarde wordt overigens niet gehecht aan dit geschrift, dat in gezwollen stijl, de goede eigenschappen der Hollandsche natie hemelhoog verheft. 1)
De omstandigheid, dat al de aangehaalde Hollandsche eigennamen, woorden of volzinnen, geheel zonder fouten zijn gedrukt doet ons veronderstellen, dat ook. Hollanders daarin de hand hebben gehad.
Nadat Madame de Nehra iets vroeger naar Parijs was teruggekeerd, om over zijne vrijheid te onderhandelen met den minister de Breteuil, keerde Mirabeau zelf den 1sten April 1785 te Parijs terug.
Aldaar ging hij weder spoedig aan het werk, kwam in betrekking met den minister de Calonne en schreef in vijf maanden vijf lijvige werken over de financien, 2) over banken en en over werken van algemeen nut, waarin geheel nieuwe theorien werden ontwikkeld en waardoor hij zich hevige vijanden op den hals haalde. Welligt dat de vijandschap welke hij in die dagen te Parijs herhaaldelijk ondervond, gevoegd bij de lust

{==18==} {>>pagina-aanduiding<<}
om ongedeerd in het buitenland meer werken uit te geven, waarin hij bestaande toestanden hekelde en waarvan hij zich moeijelijkheden, en welligt nog wel eens eene opsluiting voorspelde, indien hij te Parijs bleef, hem er toe bragten eene reis naar het noorden van Europa te ondernemen. Hij vertrok den 25sten December 1785 uit Parijs en kwam den 19den Januarij te Berlijn aan, alwaar hij met onderscheiding door Frederik den Grooten werd ontvangen.
Vele bijzonderheden omtrent deze reis worden ons medegedeeld in den bovenvermelden brief van Madame de Nehra, die hem op deze reis vergezelde 1). Gedurende zijn verblijf te Berlijn schreef Mirabeau een werk over Cagliostro en Lavater en een ander over de Israëliten 2). Hij kwam den 22sten Mei 1786 weder te Parijs terug, alwaar hij door de ministers de Vergennes en de Calonne werd ontvangen, en nadat hij aan dezen eene memorie had ingediend over den politieken toestand van Europa, werd hem eene geheime zending naar Berlijn opgedragen.
Hij vertrok den 3den Julij 1786 over Brunswijk naar Berlijn, van waar hij eene drukke, meestal in cijferschrift gestelde, briefwisseling onderhield met zijne vrienden, den Abbé de Périgord (later den beroemden Talleyrand) en den hertog de Lauzun, welke brieven bestemd waren voor den minister de Calonne. Onder den titel van ‘Correspondance de Berlin,’ werden die brieven later door den Abbé de Périgord, doch tegen den zin van Mirabeau, in het licht gegeven. Daarover ontstond, zooals bekend is, later een zeer hoogloopende twist en daarin vond Mirabeau weder aanleiding tot het uitgeven van menig pamflet.
Den 20sten Januarij 1787 verliet Mirabeau Berlijn, daar hij het van belang achtte om bij de veranderde omstandigheden, vooral met het oog op het bijeenroepen van de vergadering der Notabelen, waarvan hij gaarne tot secretaris zou zijn benoemd, in persoon te Parijs te zijn; toen hij daar aankwam was die plaats echter reeds vervuld.
Reeds den 26sten Februarij gaf hij een nieuw werk uit, 3)

{==19==} {>>pagina-aanduiding<<}
en zeer kort daarna nog een open brief, waarin hij de administratie van den minister Necker zeer hekelde.
Te oordeelen naar hetgeen hij zelf daarvan schrijft aan Mme de Nehra, die te Berlijn was gebleven, maakten die werken buitengewonen opgang ‘un succes prodigieux, sans exemple....Depuis les études des notaires jusqu'aux boudoirs des belles dames, on m'a lu, vanté, prôné.’ De regering vond dan ook in die werken termen om den vruchtbaren schrijver voor eenigen tijd onschadelijk te maken. De order om hem gevangen te zetten 1) was reeds uitgevaardigd, toen hij nog juist bij tijds naar België uitweek, en eerst te Tongeren, later te Luik zijn' intrek nam.
Uit Luik schreef hij aan Mme de Nehra, die te Berlijn was gebleven, om aldaar bij hem te komen. Zij voldeed aan dien wensch en kwam in de eerste dagen van April 1787 te Luik.
Niettegenstaande gedurende zijn kortstondig verblijf in België door Mirabeau nog eenige allerhevigste brochures tegen den minister Necker in het licht werden gegeven, waagde hij zich toch in Frankrijk en kwam te Parijs, waar men hem ongedeerd liet loopen. Hij bleef daar echter maar kort, want reeds den 24sten Mei 1787 vertrok hij voor de derde maal naar Berlijn, om de laatste hand te leggen aan een groot werk, dat hij te zamen met den Brunswijkschen majoor de Mauvillon schreef, en dat in Augustus 1787 gereed kwam, ofschoon het eerst in het volgende jaar in het licht verscheen. 2)
In het laatst van September 1787 kwam Mirabeau te Parijs terug, alwaar hij Mme de Nehra gelaten had. In eenen brief, den 25sten Augustus aan haar uit Brunswijk geschreven, had hij haar reeds medegedeeld, dat Pruissische troepen, inzonderheid veel artillerie, naar de grenzen der Vereenigde Nederlanden trokken 3). ‘Pauvres Pays-Bas, de combien d'exécutions sanglantes vont-ils être le théatre,’ schrijft hij daarbij.
Werkelijk waren de Pruissische troepen, ter sterkte van ongeveer 20.000 man den 13den September te Nijmegen aangekomen en reeds den 20sten dier maand had Prins Wilem V weder zijne intrede in 's Gravenhage gehouden.

{==20==} {>>pagina-aanduiding<<}

De zoogenaamde patriotten waren echter geenszins tevreden en rekenden nog steeds op de hulp van Frankrijk. Madame de Nehra vermeldt, dat één hunner aan Mirabeau in eenen anonymen brief verzocht om een werk in hun belang te schrijven, 1) en dat deze zich daartoe onmiddellijk verbond.
In de mémoires 2) wordt ons de zaak op eene andere wijze vermeld en deze is wèl zoo waarschijnlijk, daar het antwoord van Mirabean aan den heer Wacker van Son te Brussel - den 28sten Augustus 1787 geschreven, - daarbij wordt aangehaald. De schrijver der mémoires nu zegt dat, ‘des hommes éminens dans le parti patriote,’ waarmede hij te voren in Holland had kennis gemaakt en die toen, waarschijnlijk in België, waren uitgeweken, de hulp hadden ingeroepen van den moedigen schrijver, die de belangen van Holland reeds op zoo énergieke wijze had verdedigd in ‘les doutes sur la liberté de l'Escaut.’
Nog een andere brief den 25sten October 1787, aan Mirabeau geschreven, door ‘Mr. van Kussel,’ met zijn antwoord worden in hun geheel medegedeeld. 3)
Mirabeau had er reeds vroeger aan gedacht, om zich meer direct in de Hollandsche zaken te mengen en schreef uit Lnik den 24sten Maart 1787, ‘j'ai cherché à me faire envoijer à Nimègue, dans des fonctions purement pacifiques et passives anx quelles m'invitaient la confiance de quelques bons citoyens Hollandais, et les préventions favorables de la princesse même.’ 4)
Hij vatte deze gelegenheid dan ook aan om tegen de zoogenaamde tirannie te velde te trekken en onder dagteekening van den 1sten April, doch eigenlijk eerst in Junij 1788, kwam zijn werk: ‘Aux Bataves sur le stadhonderat,’ 5) in het licht.

{==21==} {>>pagina-aanduiding<<}

Hij had in de maand Januarij van dat jaar eene zeer gevaarlijke ziekte doorgestaan, waarin hij door Mme. de Nehra op eene voorbeeldige wijze werd verpleegd; zij deelt mede, dat hij nooit geheel van de gevolgen dier zware ziekte hersteld is.
Van zijn bovenvermeld werk kunnen wij niet veel goeds zeggen en de roem van Mirabeau heeft daar niet bij gewonnen. De opgeblazen stijl, de hevige taal waarin hij alles geheel naar zijne denkbeelden voorstelt mits het maar zou bijdragen, om, zoowel de Hollandsche patriotten als het buitenland op te zetten tegen den stadhouder Prins Willem V, die in dat werk, even als zijn te vroeg ontslapen vader Willem IV, en trouwens even als al de andere vorsten van Oranje, niet het minst als de groote Zwijger en Willem III, worden voorgesteld als de meest heerschzuchtige tirannen, als beulen en als onderdrukkers van de vrijheid en van de personen; - veroordeelen het reeds.
Johan de Witt, wiens beeldtenis op het titelblad voorkomt, wordt daarbij, omdat het zoo in zijn betoog te pas kwam, natuurlijk tot in de wolken geprezen en omtrent hem worden vele, niet altijd even juiste bijzonderheden medegedeeld.
Tegen den goedhartigen Willem V trekt hij verbazend te velde en deze wordt voorgesteld als een vreesselijk bloeddorstig monster, als een tiran van ongewoon 1) gehalte en dat alles eindigt, nà eene opsomming van 25 stellingen, waarin de regten van elk volk dat vrijheid wil verwerven, worden aangegeven, met eene oproeping aan de patriotten, om moed te scheppen en om toch vooral zoodra mogelijk den tiran (NB. Prins Willem V) te verjagen.
Opgeblazen zinsneden als de volgenden: ‘Aux armes, nobles patriotes, aux armes! faites retentir partout ce cri de liberté, qui glace d'effroi les tyrans....Heureux ceux d'entre vous auxquels il sera donné de voir le jour mémorable de la révolution!...Heureux encore ceux qui repandront jusqu'à la dernière goutte de leur saug pour la patrie?’ besluiten het werk zelf, dat echter nog met eene menigte ophelderingen en aanteekeningen van geschiedkundigen aard is aangevuld.
De eenvoudige en waarheidslievende schrijver der mémoires,

{==22==} {>>pagina-aanduiding<<}
kan zich niet goed met dit werk van zijnen held vereenigen. Hij deelt ons dan ook mede, 1) dat Mirabeau er slechts een gedeelte zelf van schreef en dat nog duidelijk uit de twee onder hem berustende mannscripten, kan worden opgemaakt met welke overhaasting dit werk door Mirabeau is zamengesteld. Maar bovendien komt hem nog weinig eer daarvan toe, want het geheele geschiedkundige gedeelte en de aanteekeningen, en dit is nog wel het beste van het geheele boek, is bewerkt 2) door eenen zekeren heer de Bourges en door den zeer bekenden waalschen predikant Louis Henri Marron, 3) die sedert 1782 als zoodanig bij de Hollandsche legatie te Parijs dienst deed. Neemt men al dit door anderen verrigtte werk uit het geschrift, dan blijft er waarlijk niet veel over, waarop Mirabean zich kon beroemen. Zijn vroeger genoemd groote werk ‘la monarchie Prussienne,’ dat nu ook weldra in het licht kwam, ging hem dan ook waarschijnlijk meer ter harte, ofschoon hij ongetwijfeld de Hollanders niet weinig zal hebben laten betalen. Dit toch was bij Mirabeau, vooral in dien tijd, hoofdzaak.
Omstreeks dezen tijd zag madame de Nehra, die Mirabeau gedurende vijf jaren met zachtzinnigheid en met opoffering van hare rust en van hare vrijheid, trouw had bijgestaan in lief en in leed, en die daarbij eenen voorbeeldig goeden invloed op hem had uitgeoefend, zich door zijne woeste handelingen, waarbij haar leven menigmalen in gevaar werd gebragt, genoodzaakt hem te verlaten. 4) Zij vertrok den 18den Augustus 1789 stil naar

{==23==} {>>pagina-aanduiding<<}
Engeland en kwam nooit bij Mirabeau terug, ofschoon zij hem nog een paar malen voor zijnen dood ontmoette.
Mirabean had zich toen reeds geheel aan de staatkunde gewijd. Het ligt niet in ons bestek, om hem verder te schetsen in dat gedeelte van zijnen loopbaan, dat zoo volkomen bekend en zoo herhaaldelijk beschreven is. Genoeg zij het hier aan te stippen, dat hij in Maart 1789 gekozen werd tot lid der nationale vergadering, waardoor eindelijk een sedert lang vurig door hem gekoesterde wensch bevredigd werd. Een groot aantal politieke geschriften vloeiden nog uit zijne pen. Door zijne menigvuldige redevoeringen verwierf hij zich grooten naam en hij droeg veel bij om de revolutie tot stand en het koningrijk ten val te brengen. Kort voor zijnen dood zag hij in, dat hij te ver was gegaan en wilde hij nog zooveel hij kon, herstellen. Hij kwam toen nog met den koning en met de koningin in aanraking en het was zijn bepaald voornemen, om zijne beste pogingen aan te wenden ten einde het koningschap te redden. Het was echter reeds te laat en de dood overviel hem den 2den April 1791.
Opmerkelijk is het hoe mad. de Nehra in hare beide, ons door de Loménie medegedeelde, brieven er berouw over toont, dat zij hem verliet.
Ware zij bij hem gebleven, dan zoude hij, meende zij, naar haar geluisterd hebben: ‘il aurait soigné d'avantage sa santé; il ne se serait pas livré à tant d'excès, qui, joints à son travail immense, altérèrent son tempérament....Enfin que sais-je? peut-être si je ne l'avais pas quitté, il existerait encore, 1) il serait encore la gloire de son pays et le soutien de la liberté.’
Wat hiervan ook zij, die onverwachte dood, juist op dat oogenblik toen hij op het toppunt van zijnen roem en van zijnen invloed gekomen, met goede bedoelingen was bezield, was een onherstelbaar verlies voor Frankrijk en vooral voor de monarchie. De invloed van Mirabeau had nog veel goeds kunnen uitwerken,

{==24==} {>>pagina-aanduiding<<}
en zijne laatste woorden getnigden van het berouw, dat hij er over gevoelde te hebben medegewerkt tot het ongeluk van Lodewijk XVI en vooral van de edele Marie Antoinette.
Uit hetgeen wij omtrent zijne geschriften hebben medegedeeld, waarbij nog niets is gezegd van de ontelbare brochures, van 1789 tot zijnen dood tegen zijne tegenstanders geslingerd, kan men zich eenigzius een denkbeeld vormen van de wonderbare werkzaamheid van den man, die nog zoo jong aan een leven werd ontrukt, waarin hij nog veel nuttigs had kunnen verrigten.
Dat door de hevigste hartstogten veel bewogen leven eindigde op het onverwachtst. Op twee en veertig jarigen ouderdom, in de kracht van het leven, stierf Mirabeau, dat zonderlinge mengsel van ondeugden, talenten en hartstogten Zijne vriendin zegt: ‘j'ose affirmer que son coeur était bon, qu'il appréciait plus que personne la vertu, et qu'il aimait tout ce qui était grand et beau avec enthousiasme.’ Dat oordeel komt ons niet onpartijdig voor, want Mirabeau was geen eerlijk, geen braaf mensch; hij had wel is waar ook vele goede eigenschappen; hij was in opgewonden stemming tot grootsche en edele daden bereid, maar vaste beginselen ontbraken hem geheel. Hij was soms edelmoedig en grootmoedig naar den indruk van het oogenblik; doch zijne ijdelheid was onbegrensd en hij bedierf meestal al het goede door hem verrigt, in een oogenblik van hartstogt. Wat hiervan ook zij, het is zeker, dat hij niets heeft gedaan wat hem de onverdeelde achting van tijdgenooten en van latere beoordeelaars kan doen verwerven.
Teregt wordt dan ook door eenen geleerden schrijver omtrent dien zonderlingen en genialen, in de hoogste mate veranderlijken, wellnstigen, doch tevens werkzamen dolleman, het volgende gezegd: ‘Een enkel oogenblik heeft hij een schoone rol vervuld, doch zijne kracht was gebroken door de woestheid van zijnen vroegeren levensloop. Nu is hij eene schitterende, doch snel verschietende ster gebleven, die geen blijvend licht heeft kunnen verspreiden.’
Dit oordeel onderschrijven wij gaarne.










{==25==} {>>pagina-aanduiding<<}

Bibliographische bijdragen.





I. Fraaie Letteren.

Vertaalde romans.

No. 1. MADONNA MARY, door Mrs. Oliphant. Uit het Engelsch. Te Deventer bij A. Ter Gunne. 1868. 2 dln. gr. 8o. ƒ 6.00.

No. 2. RAADSELACHTIGE KARAKTERS, door F. Spielhagen. Naar het Hoogduitsch. Te Deventer bij A. Ter Gunne. 1867. 2 dln. gr. 8o. ƒ 6.35. DOOR NACHT TOT LICHT, door F. Spielhagen. Uit het Hoogduitsch. (Tevens als vervolg op: Raadselachtige karakters.) Te Deventer bij A. Ter Gunne. 1868. 2 dln. gr. 8o. ƒ 6.35.

No. 3. DE NEWCOMES. Gedenkschriften van eene allerdeftigste familie. Door W.M. Thackeray, (schrijver van de ‘geschiedenis van Arthur Pendennis.’) Uit het Engelsch door den vertaler van de ‘geschiedenis van Arthur Pendennis.’ Deventer, A. Ter Gunne. 1868. 3 dln. gr. 8o. ƒ 10,50.
De hierboven genoemde Romans hebben niets met elkander gemeen dan, dat zij vertaald en bij ter Gunne uitgegeven zijn. Ik heb ze gerangschikt naar de kunstwaarde, welke ik meende er aan te moeten toekennen, en begin met de verklaring, dat ik geen hoogen dunk heb gekregen van Mrs. Oliphants kunsttalent onder het lezen van No. 1. Madonna Mary is de eerste Roman van deze Schrijfster, welke ik tot het einde toe gelezen heb, maar als de overigen niet van beter gehalte zijn, begeer ik er geen weder onder de oogen te krijgen. Het heeft mij zelfs moeite gekost dit boek door te worstelen; en ik moet bekennen, hier en daar wel eens eenige regels overgeslagen te hebben, zonder dat het mij hinderde in het vasthouden van den draad of het begrijpen van de toestanden en karakters welke beschreven werden. Onder het lezen kwam mij het Gids-nommer van Juli in handen en bracht mij in verzoeking, mij van de lectuur

{==26==} {>>pagina-aanduiding<<}
zoowel als van deze aankondiging af te maken met eene eenvoudige heenwijzing naar hetgeen de Heer Gorter daar zegt. Ik deed dit echter niet, omdat ik het ongeoorloofd vind, een minder gunstig oordeel over iemands werk uit te spreken, op gezag van wie ook, zonder zich eerst van de gegrondheid van dat oordeel overtuigd te hebben. Dit wordt wel gedaan; niet ieder Aankondiger of Recencent is conscientieus genoeg, zelf van het begin tot het einde te lezen wat hij ter sprake wil brengen; - ik heb zelfs wel eens opgemerkt, dat er verslag gegeven werd van boeken, die door den verslaggever slechts oppervlakkig ingezien of doorgebladerd en volstrekt niet begrepen waren; - maar ik noem dit onverantwoordelijk en denk er mij nooit aan schuldig te maken. Neen, al sloeg ik hier en daar van Mrs. Oliphants gekeuvel het een en ander over, wat ik er best bij denken kon, ik heb mij gedwongen, notitie te nemen van hetgeen zij beschrijft, bepraat, beredeneert en bedoelt; ik heb niet willen afgaan op de ongunstige meening van de Gids, in casu van den Heer Gorter; en hoewelik het met hem eens ben, geef ik mijne eigen overtuiging, als ik beweer, dat deze Roman zonder groote schade voor ons lezend publiek onvertaald had kunnen blijven.
Voor Engelschen is het misschien goed, eens te lezen, wat de gevolgen kunnen zijn, als men te Gretna Green getrouwd is en de woning van den smid brandt af met al zijne huwelijks-registers, zonder in de gelegenheid te zijn de getuigen bij de huwelijksplechtigheid te kunnen oproepen omdat zij óf dood óf zoek zijn. Het gevaar van voor onwettig getronwd aangezien te worden, van eenige erfenis te verliezen of de grootste verwarring in het recht van erfopvolging te zien ontstaan, - dit gevaar kan alsdan zeer groot worden en wel van deze manier van trouwen afschrikken. Maar wij Nederlanders zijn veel te deftig, om onze echtverbintenissen aan deze gevaarlijke kans bloot te stellen en onze wetten op erflating enz. zijn zoo solide dat wij ons moeijelijk in de vrees voor die noodlottige gevolgen kunnen verplaatsen. De geheele situatie van Madonna Mary en haar zoon verliest hierdoor voor ons veel van hare beteckenis en de strekking van het boek mist haar doel.
Men zon mij kunnen toevoegen, dat dit alles niets afdoet, indien de Roman slechts een waar kunstproduct is; - dat als het incident of de épisode, welke hij behandelt, de intrigne, of hoe gij de hoofdzaak van het geschetste drama ook noemen

{==27==} {>>pagina-aanduiding<<}
wilt, maar goed voorgesteld, levendig en met de juiste klenren geschilderd wordt, dit wel degelijk genot, waar kunstgenot geeft; en ik stem dit volkomen toe. Menige Roman uit den vreemde boeit en wordt met het grootste genoegen gelezen, al heeft de inhoud weinig of niets met onze zeden en gewoonten gemeen. Maar het is juist het gemis van deze kunstwaarde, wat ik in dit boek van Mrs. Oliphant meen gevonden te hebben en waarom ik het overbodige der vertaling beweer. Had bijv. eene Elliot of een Thackeray hetzelfde onderwerp behandeld, het zou zeker een prachtroman geworden zijn; nu blijf ik bij mijne boven uitgedrukte meening en maak mij van het vervelende boek en zijne vervelende aankondiging af met de herhaalde verekering, dat ik, na autopsie, met den Heer Gorter volkomen instem, naar wien ik dan ook den geduldigen lezer, die mij tot hiertoe gevolgd is, verwijs, als hij er meer van weten wil.

No. 2 is een geheel ander boek, Spielhagen een veel grooter kunstenaar in mijn oog. Op de lijst der door den Heer Ter Gunne uitgegeven Romans staat bij den titel van dit werk een zwart handje, om als met den vinger aan te wijzen, dat de Schrijver thans in Duitschland, ‘à l'ordre du jour’ en ‘volgens 't algemeen oordeel dit zijn beste werk is.’ Het eerste wil ik gaarne gelooven; want zijne Romans zijn van den echten, ik zou haast zeggen, van den onden stempel, Romans, die werkelijk Romans zijn! De vorm mag meer modern wezen, zijne werelden levensbeschouwing het kenmerk dragen van den tegenwoordigen tijd, zij hebben met de voortbrengselen der Romantiek van het laatst der vorige en het begin dezer eeuw dit geneen, dat liefde als hartstocht schering en inslag is, of aan het geheel leven en beweging, kleur en genr geeft. Zijne hoofdpersonén zijn, als van ouds, beeldschoone menschen met de schitterendste begaafdheden toegerust, echte Romanhelden en heldinnen; voorrechten naar ligchaam en ziel, onmisbaar noodig voor de hartstochtelijke verliefdheid, welke zij elkander inboezemen, bezitten zij in den rijksten overvloed. Maar behalve mooi, begaafd en verliefd zijn, doen zij niets. Geef bijv. aan Oswald Stein een alledaagsch gezicht, en met zijn succès bij de dames verdwijnt voor den lezer al het belangrijke van zijn persoon; want iets anders of iets heters, dan op romantische manier verliefd zijn, wordt van hem niet vermeld. Spielhagen zou dan

{==28==} {>>pagina-aanduiding<<}
ook zeer zeker in het gericht kunnen bestaan, waar de wet geldende verklaard en toegepast werd, dat bij ieder voortbrengsel der kunst ‘passie het eerste vereischte is, passie het tweede, passie het derde,’ want met kwistige hand strooit hij passie en nog eens passie over zijne heeren en dames uit. Of hij tegelijk beantwoordt aan de, volgens diezelfde wet, aan de kunst toegekende roeping, ‘passie op te wekken,’ is eene andere vraag. Zeker kan een nachtelijk samenzijn, zooals dat van Oswald en Melitta, in presentie van een door rose licht gekleurd marmeren Venus-beeld, bij een jeugdigen lezer de begeerte gaande maken: och, werd zulk eene schoone en facile dame ook eens zoo plotseling verliefd op mij, had ik ook eens zulk een herdersuurtje! Maar daar zoo iets, God dank! tot de zeer groote zeldzaamheden en onwaarschijnlijkheden behoort, wat men ook zeggen moge van de zedelijke bedorvenheid onzer maatschappij, zal ook die begeerte vluchtig voorbijgaan en niets achterlaten, dan de herinnering van voor een oogenblik geprikkelde verbeeldingskracht, wel te verstaan, als het jonge mensch nog niet geheel bedorven is. Passie opwekken, niet in den zin van zinnelijke drift, maar in dien van geestdrift, heilig liefdevuur, voor hetgeen waar is en schoon en goed, zal 't zeker niet. Zoolang wij evenwel nog niet genoodzaakt zijn, de roeping der kunst zoo eng te begrenzen, maar haar eene edeler taak toekennen, dan te werken op de lagere driften der hiertoe maar al te zeer geneigde menschelijke natuur, zal ik de vrijheid nemen hooger eischen te stellen aan een Schrijver, die over zooveel talent te beschikken heeft als Spielhagen.
Zijn Roman in vier deelen, welken wij hier vermelden, want Door nacht tot licht maakt met Raadselachtige karakters één geheel uit; - deze Roman moge in Duitschland hoog geroemd en ook vertaald in ons land ‘verslonden’ worden, ik betreur het altijd, als zooveel kunst te koste gelegd wordt, verspild, ben ik geneigd te zeggen, aan zulk een doel- en nutteloos werk als dit. Spielhagen verhaalt alleen om te verhalen, wat zijne levendige phantasie hem voortoovert. Dit is zeker eene kunst, 't goed te doen eene groote kunst. Wil men nu de stelling vasthouden, dat iedere kunst haar doel in zich zelve moet hebben; dat in dit geval het verhaal zelf het doel van den kunstenaar moet wezen, dan zou ik niet kunnen spreken van een doelloos werk. Maar ik neem bij l'art pour l'art in aanmerking, dat het

{==29==} {>>pagina-aanduiding<<}
onderwerp door den kunstenaar behandeld, in casu het verhaal, dan ook op zich zelf die waarde moet hebben, dat het dit verdient. Een uit phantasiebeelden, onmogelijkheden en onwaarschijnlijkheden samengestelde Roman, al is hij ook nog zoo ‘mooi,’ noem ik daarom evenmin een kunstproduct, als een geschilderd ruitergevecht met onmogelijke paarden en phantastische ruiters; ik acht het werk, er aan besteed, doelloos, en stel als eerste vereischte van elk voortbrengsel der kunst, zal het een doel hebben, - geheel iets anders dan alleen oogenblikkelijk genot geven aan oppervlakkige beschouwers! - waar moet zijn. Al is de vorm ook nog zoo schoon, al zijn de paarden en ruiters nog zoo fraai geschilderd, ik acht onware of valsche voorstellingen beneden de roeping der kunst. Het

Rien n'est beau que le vrai, le vrai seul est aimable, 
Il doit regner partout, et même dans la fable; 

moge oud zijn, 't is, dunkt mij, nog niet verouderd; en een fabel, waarin eene kat voorgesteld werd als eene schoolmatres, die aan jonge ratten en muizen oprechtheid aanprees, of een bok, die aan de Angeliques en Lidewydes les gaf in zedigheid, - zulk eene fabel zou ik onwaar en dus verwerpelijk vinden, al werd ze door een Ratisbonne ook nog zoo naief verteld of door de Gempt met virtuositeit geschilderd. Men versta mij nu niet zóó verkeerd, dat men mij toedichte, Spielhagen van zulke in 't oog loopende dwaasheden te beschuldigen. Hiertoe is hij veel te groot kunstenaar. Neen ik heb alleen willen doen uitkomen dat hij te veel, zoo niet uitsluitend zich ten doel stelt te behagen aan dat romanslezend pupliek, dat alleen naar uitspanning vraagt en tevreden is, ja ‘wegloopt’ met een boek, waarin de aandacht gespannen, de verbeelding geprikeld en de belangstelling gaande gehouden wordt.
Hiertoe nu heeft hij gebruik gemaakt van alles wat in een verdicht verhaal kan te pas gebracht worden. Sprak ik reeds van de Romanhelden en heldinnen uit de conventioneele Romanwereld genomen, ook het tooneel zelf, waarop zij hunne rol moeten vervullen, is romantisch. Een oud adellijk kasteel, eeuwen oude bosschen, prachtige landgoederen, verrukkelijke zeegezichten, zon- en maneschijn, storm en onweder, alles wat natuur en kunst knnnen voortbrengen moet samenwerken, om u de denkbeeldige wereld te schilderen welke de schrijver zich schiep. Hier en daar is in

{==30==} {>>pagina-aanduiding<<}
deze tooverwereld veel waars en schoons, even als in de niet tot de hoofdpersonen behoorende karakters, die, in onderscheiding van vroegere Romanschrijvers, uit de werkelijke wereld genomen en menschen zijn van vleesch en bloed. Wat echter de ten tooneele gevoerde wezens uitrichten, hetzij ze phantasiebeelden of duidelijk te herkennen mannen en vrouwen zijn, is weder geheel denkbeeldig of romantisch in de vulgaire beteekenis van dat woord. Dat de held van het boek, behalve ligchamelijke schoonheid, athlétische kracht bezit, bijna zonder mikken het aas uit eene speelkaart schiet, rijdt als een pikeur en danst als Taglioni, spreekt van zelf; zoo ook, dat de bals en partijen feeërisch zijn en dat er een duel en eene schaking in voorkomen; 't behoort alles bij het genre; maar zelfs wordt à la Misérables eene heele révolutie te hulp geroepen, met barricade-gevechten en doodelijken afloop voor den held van het drama. Men kan alles vinden in deze vier deelen, wat men slechts van een geroutineerden Romanschrijver begeert. Zijn vernuft is zoo vindingrijk, zijne conbinatiegave zoo groot, dat, als hij slechts wil, al zijne personen op een gegeven oogenblik op dezelfde plaats weder bij elkander komen, al weet de lezer, dat zij honderd uren van elkander verwijderd waren. Prachtig, verrnkkelijk! Want hij doet het niet zóó onhandig, dat men uitroept: ‘'t is onmogelijk!’ Och neen, hiertoe is hij veel te goed kunstenaar. Men zou alleen van onwaarschijnlijk kunnen spreken; maar toch op de vraag: ‘waarom zou dit of dat niet kunnen geschieden?’ het antwoord moeten schuldig blijven. Ik hoop dat de scherpzinnige lezer reeds begrepen heeft, dat onder het ‘alles’ wat men hier vinden kan ook behoort het zoek raken en wedervinden van kinderen, echte en onechte, en het exploiteeren van geheime familiepapieren. Dit behoort nu eenmaal zoo bij deze soort van
Romans. Maar dat alle mogelijke en ommogelijke standen in de maatschappij hunne vertegenwoordigers zenden, om de intrigue te helpen in en uit de war brengen, memoreer ik afzonderlijk nog omdat het aan de levendigheid der tooneelen zoo bevorderlijk is. Van den hoog geplaatsten Russischen Prins, die over duizende lijfeigenen heeft te beschikken, tot het in de bosschen ronddoolende heidinnetje (natuurlijk beeldschoon!) toe treden allerlei hoog, lager en laagst geplaatste individuën op, een ware caleidoscoop met altijd weder nieuwe, schitterende of effectmakende vertooningen. Heb ik dan geen gelijk met mijne

{==31==} {>>pagina-aanduiding<<}
bewering, dat zulk een Roman van zelf tal van lezers zal vinden? Raadselachtigs vind ik hierin niets en raadde ook zonder veel inspanning van mijn geest, dat de Schrijver er alleen om dat effect te verhoogen die raadselachtige, eigenlijk problematische titels aan gegeven heeft.
Een alledaagsche schrijver zon zijn boek eenvoudig Melitta genoemd hebben; Spielhagen zette Problematische Naturen op den titel en de vertaler maakte er Raadselachtige karakters van. Of menschen, Raadselachtige menschen niet beter het Duitsche Naturen zou vertolken, ben ik zoo vrij in bedenking te geven, omdat iemands natuur of aangeboren geaardheid nog volstrekt niet zijn karakter is. Integendeel, zoolang iemand nog raadselachtig is in zijn doen en laten, is hij geen man van karakter. Menschen, die zich zelven en anderen, zooals men dat noemt, ‘nog een raadsel zijn,’ hebben in den regel juist geen karakter; en dit karakterlooze valt ieder menschenkenner in 't oog het zal hem beletten zoo iemand een karakter te noemen. Spielhagen heeft dan ook op onmenschkundige lezers gerekend, want zijne Oswalds en Oldenburgs hebben voor hem zeker niets problematisch; hunne hartstochtelijke, geheel egoïstische verliefheid neemt al het raadselachtige weg en legt de roerselen en drijfveeren van hnn leven geheel en al bloot voor ieder, die met een ander doel nog, dan enkel voor zijne uitspanning, Romans leest. Oldenburg is zelfs een man van karakter; hij heeft eene eigen overtuiging en werkelijk beginselen, al zijne deze niet zuiver zedelijk of altijd wezenlijk goed te noemen. Raadselachtigs zou er voor niemand in hem steken, als hij niet, door zijne schier hopelooze verliefdheid voortgezweept, van de eene excentriciteit tot de andere verviel. Neem zijne passie voor de schoone Melitta weg en er blijft niets over dan een Duitsche baron met eenige moderne materialistische denkbeelden, die te veel van de wereld heeft gezien om zich naar zijne kleingeestige standgenooten te kunnen schikken. Oswald, de andere problematische Natur, is met al zijne gaven naar ligchaam en geest alleen een raadsel voor hem, die niet weet waartoe genotzucht en
beginselloosheid een jong mensch brengen kunnen. In sommige kringen der samenleving ontmoet men zulke karakterlooze aanbidders van het vrouwelijke geslacht dikwijls, al behoort zijn succes bij de dames tot de zeldzaamheden. Liever zou ik daarom hem en Oldenburg, - ook Bergen, die zeker tot de raad-
{==32==} {>>pagina-aanduiding<<}
selachtigen, volgens den Schrijver moet gerekend worden, - liever noemde ik zulke mannen overdreven, opgewonden, excentriek of zoo iets, met al hunne mooije woorden en opgeschroefde theoriën niet in staat naar de eerste beginselen van ware zedelijkheid te handelen. Maar het is vooral het zedelijke gehalte van het boek zelf, waartegen ik groote bedenkingen heb.
Toen ik het tweede gedeelte, Door nacht tot licht, ter hand nam, dacht ik, dat de ‘problematische Naturen’ na hun ronddoolen in den nacht van onreine hartstochtelijkheid tot het betere licht van reine huwelijksliefde zouden worden geleid. Maar neen, die nacht is hier niet de nacht der zonde, of, hindert u dit woord van de taal der godsdienst, de nacht der ondeugd; en geen der hartstochtelijke minnaars of minnaressen komt tot het licht des reinen zedelijken levens. Ook is het niet de nacht des tegenspoeds of der tegenwerking van het noodlot, waardoor de verliefden belet worden het voorwerp hunner passie te huwen, met uitzondering alleen van Oldenburg, die werkelijk zijn doel bereikt; maar noch Melitta, noch Helene krijgen haar op de barricades sneuvelenden Adonis. Ook is nacht hier niet het leven zelf met zijne donkere schaduwzijde of, naar het oordeel van pessimisten, met zijn meer duisternis dan licht; - want én Oswald, én Timm én de Russische vorst, allen gaan naar den ‘eeuwigen nacht.’ Geen hunner heeft dan ook gehoopt op eenig licht, dat in het jenseits voor hem zou dagen. En of de Schrijver hierop hoopt en voor zijne helden die sterven hiermede zich troost, neem ik de vrijheid in twijfel te trekken. Ik beu er dus niet achter gekomen wat hij met zijn Nacht en Licht heeft hedoeld en vind dezen tweeden titel al even problematisch als den eerste. 't Klinkt op beide fraai, 't staat zeer deftig, maar hij had even goed zijne vier deelen kunnen betitelen met Hartstochtelijkheid en hare gevolgen.
Zijne eigen philosophische levensbeschouwing is moeijelijk uit dit werk af te leiden. Zijne personen schermen met allerlei moderne begrippen, maar geen hunner schijnt kennis te dragen van de hedendaagsche opvatting van het Christendom of zich te laten bezielen door hetgeen godsdienst mag heeten. Of een hunner gelooft aan een wijs en goedertieren Godsbestuur, weet ik niet, maar wel, dat zij het niet toonen, dat het althans geen noemenswaardigen invloed op hen uitoefent. Er mogen, lieve goede menschen onder hen schuilen; een

{==33==} {>>pagina-aanduiding<<}
Bemperlein en Dr. Braun rechtschapen mannen zijn en hunne vrouwtjes allerliefste schepseltjes, vooral Sophie een juweeltje, dat men veel liever wat meer zag schitteren, dan eene Melitta met al haar moois; - wat wij godsvrucht noemen, wat door alle eeuwen heen, onder welke kerkelijke vormen ook, godsdienst geweest is en nog is, het komt volstrekt niet bij hen uit. Vergoding van den mensch, door het individu van zijn Ik moet als surrogaat hiervan dienen, terwijl hunne zedeknnde is die van het zoogenaamde wetboek der eer gewijzigd naar den invloed der voortzwepende hartstochten, en hunne staatkunde die van Pruisische conservatieven en liberalen van vóór en in 48.
Ik behoef dus zeker niet te zeggen, dat ik alles behalve ingenomen ben met dezen Roman. Ik acht zulke boeken gevaarlijk, vooral voor jonge menschen. Overprikkelen zij de verbeelding, zij brengen de nog niet gevestigde zedelijke beginselen in verwarring en werken, last not least, de ongodisterij in de hand. Mijne waarschuwing zal echter weinig baten. Spielhagen schrijft te boeijend, te wegslepend, op vele plaatsen te schoon, - dichterlijk schoon, wel te verstaan! - om eenigen invloed van deze aaukondiging in de Vaderlandsche Letteroefeninge te verwachten. Iedereen zal Raadselachtige karakters enz. weldra citeeren, als men vraagt: ‘weet gij' ook een mooijen Roman voor mij?’ In alle Leesgezelschappen, Leesbibliotheeken, enz. zal hij ‘onmisbaar’ zijn, volgens den geijkten term der H.H. Uitgevers, en wie hem niet kent als ten achteren beschouwd worden. Ik ben dan ook volstrekt niet bang, dat de Heer Ter Gunne mij zwart zal aanzien om mijn ongunstig oordeel over deze Uitgaaf; misschien deed ik hem eene dienst door mijne waarschuwing, omdat nog altijd het nitimur in vetitum cupimusque negata waarheid blijft. Denk aan de zoo geheel afgekeurde Lidewyde, die zeer druk moet gelezen worden......Treurig bewijs voor het lage standpunt, waarop de smaak van het romanlezend publiek nog staat! Maar al weet ik dit zeer goed, dit schrikt mij niet af, spoort mij veeleer aan, om te blijven wijzen op de eischen der kunst en vooral op die van ware godsvrucht en zedelijkheid. 'k Ben daarom blij, dat ik onder het drietal, boven vermeld, althans één waar en schoon en goed kunstproduct aantrof en met ingenomenheid aanbevelen mag! Ik bedoel

{==34==} {>>pagina-aanduiding<<}

No. 3. Eindelijk werd voldaan aan mijn wensch, reeds in Mei 1866 in de Tijdspiegel uitgedrukt, en een te lang onbekend gebleven meesterstuk van Thackeray verscheen in onze moedertaal. Dezelfde vertaler en Uitgever, die Arthur Pendenuis in 't Hollandsch lieten uitkomen, hebben ook aan het niet Engelsch lezend publiek gelegenheid gegeven kennis te maken met The Newcomes.
Reeds een dozijn jaren geleden las ik dit boek in 't oorspronkelijke met buitengewoon genot, en wel in de Tauchnits-editie, die den geheele Roman in 1854 en 1855 opnam. In welk Tijdschrift de Schrijver hem in afleveringen liet verschijnen vóór de afzonderlijke Engelsche uitgaaf, weet ik niet. Zeker niet in zijn Cornhill-Magasine; en ik dank den met de Engelsche Litteratuur zooveel beter bekenden Napluizer of Plukselmaker, dat hij mij in de Nederl. Speetator zoo vriendelijk terecht wees, omdat ik de Pendennis in dat hiertoe veel te jeugdig Magazijn liet uitkomen. Als hij er plezier in heeft, mag hij nu ook opgeven, wanneer Thackerays landgenooten zich voor het eerst verlustigen konden in the raise of the curtain upon a drinkixg chorus. Ik hcb lust noch tijd, om dit te gaan onderzoeken en vermeldde alleen het jaar der uitgave van The Newcomes te Leipzig, om opmerkzaam te maken op het vreemde verschijnsel, dat zulk een boek zoo vele jaren bij ons onvertaald bleef. Ik deed dit ook in mijne Tijdspiegel-aankondiging van de Pendennis, en zou mij zelven moeteu naschrijven, als ik op nieuw het een en ander wilde aanvoeren tot lof van den, helaas! in onze schatting te vroeg gestorven Engelschen Romandichter, of van een van zijne werken, dat opweegt tegen tal van onbeduidende Britsche pennevrnchten, die, schier nat van de pers, terstond door onze taalfabrieken worden geëxploiteerd. Ik geloof, dat voor een deel deze voorkenr geweten moet worden aan het moeijelijke van Thackeray te vertalen, maar en misschien niet minder aan ons Snobisme. Thackeray schetst nu eens met echten humor 1) en geeselt dan weder met scherpe satire de gebreken van de maatschappij, vooral van de toongevers in die maatschappij. De aristocraten, zoowel wie er door geboorte onder behooren, als

{==35==} {>>pagina-aanduiding<<}
wie er door hun geld of door huwelijken onder opgenomen, althans mede gelijk gesteld worden, met het gansche heirleger van Snobs, die de aanzienlijken bewierooken en navolgen, terwijl zij niets liever willen dan ook onder hen gerekend te worden, - de aristocraten met hunne bewonderaars, benijders en naäpers zijn in dit boek zijn point de mire. Ik kan mij dus zeer goed begrijpen, dat wie ook in ons land Snob genoeg is, om zich met lust in hunne wereld te bewegen of er hoog tegenop ziet, geen behagen heeft in de exécutie, welke de Schrijver hier met onverbiddelijken waarheidszin volbrengt. Mutato nomine de te fabula narratur, zou ook nog van veel in dit boek tot menigen Nederlander kunnen gezegd worden, die den mensch - en dus ook zich zelven - niet waardeert naar zijn innerlijk gehalte, maar naar de van hem onafhankelijke omstandigheden, waarin hij geboren werd of leven kan. Wie ook bij ons zegt: ‘heel Utrecht of Haarlem of Arnhem is uit de stad;’ als in den zomer de familiën op reis of op hare buitens zijn; of: ‘er was niemand;’ zoodra er van zijne aristocratische societeit geen in de zaal verscheen, zal Thackeray niet met plezier lezen. Onwillekeurig zal hij opmerkzaam gemaakt worden op zijn eigen Snobism, zoowel als op dat van zijne eoterie, en bedanken voor de scherpe prikken en harde klappen, welke zijne ijdelheid en trotschheid van den geestigen Schrijver krijgen. Ik ben echter overtuigd, dat gij, waarde lezer van de Vaderl. Letteroefeningen! die u zoo geheel vrij kent van adel- of geldtrots, en, al zijt gij edelman of rijk, te edel of te rijk aan innerlijke, helaas, zoodeerlijk in miscrediet gebrachte christelijke deugden; - ik ben overtuigd, dat gij u onder 't lezen verkneutert, als hoog en laag geplaatste Snobs zoo prettig over den hekel gehaald worden, en al kunt gij hier en daar het een en
ander rechtstreeks op u zelven toepassen, dit voor u un charme de plus aan deze lectuur zal geven. Wie gaarne zich zelven en zijne medemenschen beter wil leeren kennen, wie den meer of minder beschaafden natuurgenoot met zijn goed en zijn kwaad naar het leven afgeteekend wil zien, en wenscht onderscheid te leeren maken tusschen schijnbare beschaving en werkelijke innerlijke beschaafdheid; hij leze Thackeray. hij leze zijne Newcomes! Vooral hij, die, te beginnen met zich zelven, in den kring waarin hij leeft alle egoïstische hebbelijkheden of ‘de vossen,’ die zoo vaak het huiselijke genoegen en het genot van het gezellige leven ondermijnen, wil helpen

{==36==} {>>pagina-aanduiding<<}
uitroeijen, hij zal dit niet alleen doen met nut en met stichting maar ook een genot smaken zooals weinig Romans aanbieden. Dit is in mijn oog juist de groote gaaf, het talent, de verdienste van Thackeray als Romanschrijver, dat hij zedeknndige Romans schrijft met duidelijk uitkomenden tendenz, in een kunstvorm, die prachtig mag heeten. Ik plaats hem naast Walter Scott en Dickens en meen het recht te hebben, te beweren, dat zijne menschenkennis nog dieper en zijne levensbeschouwing beter, ik dnrf gerust zeggen, godsdienstiger is dan bij deze twee. En wat zijne kunst betreft, zijne dichterlijke gaven en het vermogen plastisch te schilderen wat zijn geestesoog ziet, evenmin als deze twee groote Engelsche Schijvers, misschien minder nog dan zij, neemt hij de toevlucht tot die laffe romantische onwaarschijnlijkheden en onmogelijkheden, noch tot die tours de force, om verwarde intrignes tot eene ontknooping te brengen; - ik zoude haast zeggen: tot die vulgaire Romanschrijvers-kunstjes, die zoo menig boek quasi boeijend maken. Thackeray is ethisch realist, maar over zijn werkelijkheid ligt een dichterlijk waas; hij is te gelijk zielkundig en zedekundig; en daarbij zoo fijn, zoo kiesch, dat niemand onder het lezen van zijne boeken behoeft te blozen.
De fictie van dezen Roman is, dat Arthur Pendennis hem geschreven heeft. Hij is een schoolkameraad van Clive Newcome, hoewel een half dozijn jaren, onder, en komt door hem in kennis met de geheele familie Newcome. Later wordt zijne vrouw, de allerliefste Lanra, de intime vriendin van Clive, aangebedene en zoo kan de gefingeerde schrijver bekend worden met al de bijzonderheden van het leven dezer allerdeftigste familie. Zij bestaat uit drie broeders. De oudste is Clive vader; de beide anderen zijn tweeling-broeders uit een tweede huwelijk van den ouden Newcome. In zijne jeugd kon de voorzoon 't met zijne vrome stiefmoeder niet vinden, werd soldaat, ging naar Indië, tronwde, werd weduwnaar, komt als Kolonel in Engeland terug, haalt zijn zoon Clive van school en gaat met hem samenwonen. De beide tweelingbroeders zijn rijke bankiers; de een, getrouwd met eene Lady, is Parlementslid en verkeert in hooger kring; de ander nam eene vrouw van iets lager stand en behoort tot de geldaristocratie. Het leven en streven van deze drie broeders met hunne vrouwen en kinderen is het wat Pendennis, met eene zeldzame opmerkensgaaf bedeeld, beschrijft; en de liefde van Clive voor zijn nichtje Ethel wordt de intrigue of draad van het ver-
{==37==} {>>pagina-aanduiding<<}
haal. Of zij elkander krijgen? is zeker wat den gewonen Romanlezer 't meest interesseert, maar niet de hoofdzaak van het boek. De Newcomes zijn parvenu's, de grootvader der drie broeders is als een wever naar Louden gekomen. De Kolonel is niet rijk, de beide andere broeders wel. Eerstgenoemde is ‘eenvondig’ 1) en in vele opzichten een nobel karakter; men krijgt den man lief om zijne liefde voor zijn zoon en acht hem hoog om zijn waarheidszin, die zoo scherp afsteekt tegen het bedriegelijke veruis en de conventioneele leugens der aristocratische beleefdheid. De beide broeders zijn typen van onbeduidende geldmannen, en de zoou van het Parlementslid - Bankier en Afgevaardigde op zijne beurt - dat van den jeugdigen, beginselloozen geldaristocraat. Hoe nu geld- en eerzucht hij de verschillende leden der gezinnen van beide Bankiers de drijfveeren zijn van wat er in deze allerdeftigste familie gesproken en gedaan wordt; - hoe het uithuwelijken, of de pogingen hiertoe, van den zoon en de dochter van Lady Anna geheel het gevolg zijn van berekening; - in 't kort, hoe de onzedelijke, uit gouddorst, trotschheid en ijdelheid saamgeweven beginselen der Engelsche groote wereld den allerverderflijksten invloed uitoefenen op het leven en het lot van hen zelven en van wie met hen in aanraking komen; - dit is het, was Thackeray met mcesterhand schildert. Vooral is hij er op uit, met de levendigste kleuren te doen uitkomen, hoe rampzalig de uitslag is van menig alleen om geld en eer begeerd en door allerlei intrigues tot stand gebracht echtverbond. De slavernij, of het opdringen en verkoopen van rijke erfdochters en arme huwhare meisjes aan nog rijker en hooger geplaatste nietelingen, waardoor zij aan de geld- en eergierigheid van Mama's en Grootmama's worden opgeofferd, is een topic, dat dikwijls hij hem terugkomt. Misschien weidt hij wel wat veel hierover uit in dezen Roman; misschien vervalt hij hierdoor wel eens in herhalingen, die vervelend zouden kunnen worden, indien hij niet zoo meesterlijk voor afwisseling ook in het reeds meermalen gezegde wist te zorgen, door altijd nienwe wendingen en dikwijls allergeestigste beeldspraak. letwat langdra-
{==38==} {>>pagina-aanduiding<<}
digs geeft dit 'evenwel nu en dan en rekt noodeloos het verhaal; maar ik geloof, dat
het, voor een deel althans, is toe te schrijven aan de Engelsche manier, door Thackeray veelal gevolgd, van zijne Romans in Afleveringen uit te geven, die waarschijnlijk zoo uit de pen naar de drukkerij werden gezonden. Later is doorschrappen zoo moeijelijk en kost omwerken te veel tijd. Maar al ware dit breed uitgesponnene hier en daar een vlekje op een anders zoo schoon werk; al ontgaat Thackeray zoo min als Scott en Dickens de beschuldiging van ook langdradig te kunnen zijn; ik durf hem aanbevelen quand même, ik durf ieder, wiens smaak nog niet door Romans à la Spielhagen bedorven is, gernst verzekeren, dat De Newcomes een Roman is van de beste soort.
Hij kan den toets doorstaan als kunstgewrocht en hij is leerzaam te gelijk. Wat dit laatste betreft voeg ik hier nog bij, dat wij, eenvoudige burgerlui, die noch aristocraten, noch parvenu's, noch al te fatsoenlijk zijn, voorzichtig moeten wezen en niet meenen, dat Thackeray voor ons niets meer teleeren geeft. Geldtrots en op geboorte of stand boven anderen zich verheffende ijdelheid vindt men overal en is juist niet het belagchelijkst bij rijken en aanzienlijken.
Ik eindig met den Heer Ter Gunne te danken voor de uitgave van dit boek, waarmede hij onze romanlectuur inderdaad verrijkt heeft; den Vertaler voor zijn zeer moeijelijk en zeer goed volbracht werk; en verzoek beide Heeren om ook zoo The book of Snobs te geven. Eerstgenoemde neme van mij nog den welgemeenden raad aan van óf geen prentjes te geven bij zijne uitgaven óf heter soort dan deze. Heeremijntijd! wat zou Clive gelagchen, hebben als hij zijn waardigen vader eens zoo uitgeteekend had gezien als voor Deel l, en Pendennis over zijn conterfeitsel voor Deel III! Waarlijk, ik moet herhalen wat ik in de Tijdspiegel schreef, toen ik de vertaling van Arthurs leven aankondigde: ‘een echte Snob alleen kan zulke kunstgewrochten mooi vinden!’

Kampen, November 1868.
J. Hoek.


{==39==} {>>pagina-aanduiding<<}

II. Godgeleerdheid.

JEZUS VAN NAZARETH, volgens de historie geschetst door Dr. J.P. Stricker. I en II Dl. Amsterdam. Gebroeders Kraay. 1868.
Sinds de theologie door Schleiermacher het groote onderscheid had leeren kennen tusschen den godsdienst van Jezus, d.i. den godsdienst, dien hij zelf had gehad en gepredikt, en den christelijken godsdienst, d.i. den vorm, waarin de kerk dien had opgevat en aangenomen, begon de lust om het leven van Jezus te leeren kennen zich weldra krachtig te openbaren. Reeds vroeger had men enkele pogingen daartoe gewaagd, maar was toen nog te veel gebonden door dogmatische begrippen en vooroordeelen, dan dat men op een gunstigen uitslag had mogen rekenen. Eerst nadat men zich volkomen bewust was geworden van den invloed, dien de kerk zelve had uitgeoefend op de voorstelling van Jezus' leer en leven, en men zich rekenschap had gegeven van de waarheid, dat het ons niet zoozeer te doen was om de dogma's der kerk over Jezus als wel om zijne eigene denkbeelden en begrippen, eerst toen kreeg de kennis van zijne levensgeschiedenis hooge waarde voor den Christen. Men wilde weten, wie hij was geweest, en wat hij had gesproken. En vandaar, dat de geleerden zich met inspanning en ijver toelegden op het onderzoek der bronnen, waaruit de kennis van zijn leven moest worden geput, om dienaangaande tot zekerheid te geraken.
Vooral de laatste jaren zijn bijzonder rijk geweest aan levensbeschrijvingen van Jezus. Zij alle hebben eigenaardige verdiensten, maar niet éen van alle kan voldoende worden genoemd. Het bekende werk van Renan wordt ontsierd door gebrek aan critiek, dat van Strauss laat vele dingen onbeslist, waaromtrent misschien nog meer zekerheid is te verkrijgen, en doet ons onbevredigd blijven. In ons land hadden de mannen der orthodoxie en der Groninger school wel eene poging daartoe gewaagd, maar hun arbeid steunde niet op de nieuwere critische beginselen, die meer en meer de eenig geldende bleken te zijn. En wij moesten ons vergenoegen met de vruchten op vreemden bodem gerijpt, al voldeden zij niet ten volle aan onze behoefte en wenschen.
De heer Stricker heeft onlangs het aantal der levens van Jezus met éen vermeerderd. Hij gaat uit van zuiver moderne principes,

{==40==} {>>pagina-aanduiding<<}
en volgt de historisch-critische methode. Al aanstonds moet ik verklaren, dat hij m.i. een zeer nuttig werk heeft geleverd. Over het algemeen is de kennis van Jezus' leven nog zeer gering zelfs bij ontwikkelden, en bestaat er bepaald voor hen groote behoefte aan een boek als S. heeft geschreven. Hij heeft zich zeer hooge eischen gesteld, zoowel wat den inhoud als wat den vorm betreft, maar ik zeg niet te veel, wanneer ik beweer dat hij er op eene wijze aan heeft voldaan, die hem den dank waardig maakt van alle modernen in den lande.
De indruk, dien het boek moet maken, hangt natuurlijk af van het standpunt, waarop de lezers zich plaatsen. S. schreef voor hen, die de nieuwe richting zijn toegedaan; die zienswijze is ook de onze, en van die beginselen uitgaande hebben wij dus zijn werk te beoordeelen. Voor orthodoxen is het niet geschreven; zij moeten het reeds verwerpen, omdat de methode van den schrijver hun gansch en al onhondbaar toeschijnt. Voor mij is die methode daarentegen onberispelijk en boven alle bedenking verheven. De auteur is daarbij volkomen tehuis in de verschillende quaestien, en schrijft doorgaans zoo aangenaam en vloeiend, dat het een lust is hem te volgen. Het moest een boek zijn voor de gemeente, wetenschappelijk van grondslag, maar zonder veel wetenschappelijk apparaat. Zooveel dit laatste noodig was, werd het in aanteekeningen opgenomen, die over 't algemeen hoogst belangrijk mogen heeten, en waar S. met veel tact het onmisbare ter sprake brengt, zonder in al te groote uitvoerigheid te vervallen. Ik kan mij dan ook niet anders voorstellen, of beschaafde gemeenteleden moeten dit boek met groot genoegen lezen. Het is uitnemend geschikt om veel voor hen op te helderen, wat hun tot nu toe onverklaarbaar toescheen, en kan hen tevens een jnisten blik doen werpen op den persoon van Jezus. S. verdient daarvoor dus grooten dank van het ontwikkeld publiek.
Wanneer men vraagt welke eischen door de wetenschap gesteld worden aan ieder, die een leven van Jezus wil schrijven, dan zijn vooral deze twee onmisbaar: 1o. dat men volkomen vrij zij tegenover de leer der kerk, en 2o. dat men zich behoorlijk rekenschap weet te geven van het ontstaan, den aard en de waarde onzer bronnen. Dat aan deze beide eischen voldaan moet worden valt terstond in het oog. De kerk toch is bij het vaststellen van hare leer over Jezus, op het voetspoor van Paulus, nagenoeg

{==41==} {>>pagina-aanduiding<<}
geheel buiten de geschiedenis omgegaan; zij beschouwde hem als Zoon Gods, Verlosser der menschheid, en het was haar dus vrij onverschillig, de bijzonderheden van zijne geschiedenis te leeren kennen. De Protestanten hebben de leer der Katholieken over Jezus in de hoofdzaak eenvondig overgenomen, zonder critiek uit te oefenen of een historisch onderzoek in te stellen. Zal men nu echter willen weten, wie Jezus is geweest, dan mag men dit alleen aan de geschiedenis vragen en niet aan de dogmatiek. Dan moet men zich volkomen vrij weten tegenover de overgeleverde begrippen en leerstukken; deze mogen niet den minsten invloed uitoefenen op het historisch onderzoek noch op de voorstelling der feiten. - Welnu, ik meen te kunnen verzekeren, dat Stricker aan deze voorwaarde volkomen heeft voldaan. Voor hem heeft de kerkleer geen gezag, en onder het juk der dogmatiek is hij niet gebogen. Steeds gaat hij van het juiste beginsel uit, dat men alleen aan de historie moet vragen, wie Jezus is geweest. Zij is de eenige bevoegde leidsvrouw. En wanneer zij ons in den steek mocht laten, dan zou eene levensbeschrijving van Jezus tot de onmogelijkheden gerekend moeten worden.
Sommigen meenen inderdaad, dat het zoo is, Niet alleen de sceptici van nature, maar ook wetenschappelijke mannen zijn van oordeel, dat men nimmer tot de kennis van Jezus' leven zal geraken, wanneer men namelijk eenige hoofdfeiten uitzondert. Want - zeggen zij - de bronnen, waaruit wij die kennis moeten putten, zijn zoo gebrekkig en zoo onvolledig, dat men nooit tot eene gewenschte zekerheid zal kunnen komen. De toestand onzer Evangeliën maakt de zaak hopeloos.
Om dit bezwaar eenigzins te wegen en tevens te doen zien, hoe S. oordeelt over de Evv. veroorloof ik mij eene korte uitweiding, die misschien aan dezen en genen lezer der Letteroefeningen een blik kan geven op den tegenwoordigen stand dier quaestie.
Als bronnen voor de kennis van Jezus' leven komen nagenoeg uitsluitend de vier Evangeliën in aanmerking. Al wat wij buitendien van Jezus bij andere schrijvers vinden, moge onze wetenschap hier en daar bevestigen, vermeerderen kan het die niet. Bij de Evangeliën moeten wij ons bepalen. Doch de vraag, of wij ze allen evenzeer voor geloofwaardig mogen houden, wordt verschillend beantwoord, Toch moet men zich

{==42==} {>>pagina-aanduiding<<}
daarvan rekenschap weten te geven, eer men eene poging waagt om Jezus' leven te beschrijven.
Reeds bij eene oppervlakkige beschouwing blijkt het ons, dat er een groot onderscheid bestaat tusschen de eerste drie Evv., de Synoptische genaamd, en het vierde. In dit laatste komt Jezus voor als het vleeschgeworden Woord, de Logos, van eeuwigheid hij God en zelf God. Hij is zich bewnst meer dan mensch te zijn; hij heeft de natuur der menschen slechts voor eenen tijd aangenomen, om welhaast de heerlijkheid te gaan ontvangen, die hij hij den Vader had, eer de wereld was. In die overtuiging spreekt hij steeds tot allen met wie hij in aanraking komt, en heeft de discipel Johannes dit Evangelie geschreven dan zullen wij dus ook moeten aannemen,* dat Jezus dit bewustzijn in zich heeft omgedragen. Bij de synoptici vinden wij daarvan echter geen spoor. Wel wordt aan Jezus hoogere macht en wetenschap toegekend, maar geheel op dezelfde wijze als men dat vroeger bij de profeten had verondersteld, zonder daarmede de grenzen der menschelijke natuur te willen overschrijden. Jezus spreekt bij hen nooit van een voorbestaan, nooit alsof hij God zelf ware; hij gevoelt zich integendeel afhankelijk van zijn Vader, minder dan God, evenals andere menschen. Men ziet het verschil en begrijpt aanstonds de noodzakelijkheid hieromtrent eerst tot zekerheid te komen. Wie is de oudste, de geloofwaardigste? Verdient Johannes de voorkeur, of de Synoptici. of wie hunner? Al deze vragen hebben aanleiding gegeven tot een zeer langdurig critisch onderzoek, dat nog niet is gesloten, maar dat, wat Johannes betreft, tot een resultaat is gekomen, hetwelk meer en meer wordt bevestigd. Uit alles blijkt ons namelijk, dat het vierde Ev. niet geschreven is door een discipel van Jezus, maar eerst dagteekent uit de helft der tweede eeuw, p.m. 150 na C. Hiervan is het noodzakelijk gevolg, dat bij eene levensbeschrijving van Jezus dit Evangelie, hoe schoon en vorheven en christelijk het overigens zij, en hoe hoog wij het waardeeren, niet als bron in aanmerking kan komen. Als het alleen
staat tegenover de anderen, heeft het geen gezag. Het is te lang na Jezus geschreven, om als getuige van hem te mogen optreden.
Wij bepalen ons dus uitsluitend bij de overige Evangeliën. Deze vertoonen telkens zoo groote overeenkomst onderling, dat zij òf elkander òf elkanders bron moeten gekend hebben. Hier

{==43==} {>>pagina-aanduiding<<}
en daar echter verschillen zij weder zoozeer, dat het een merkbaren invloed uitoefent op de voorstelling, die wij ons van Jezus hebben te vormen, wanneer wij of den een of den ander tot leidsman nemen. En zoo rijst de vraag voor ons op, wie hunner de oudste is, en bij wien wij de oorspronkelijkste berichten vinden? Is de voorstelling, die Mattheus ons geeft, het meest te vertrouwen, of zullen wij ons beter aan Markus kunnen overgeven? Of zou misschien Lukas het dichtst bij de waarheid wezen?
Vrij algemeen komt men er tegenwoordig toe, Lukas voor jonger dan Mattheus te houden, doch verschillend wordt nog geoordeeld over de plaats die aan Markus toekomt. Achtereenvolgens heeft men in hem de oudste bron meenen te vinden, hem geplaatst na Matthens, ook na Lukas, ja zelfs het vermoeden uitgesproken, dat hij jonger dan Johannes zou kunnen wezen. Alle denkbare hypothesen zijn voorgeslagen, en werden weder verlaten, doch hoofdzakelijk wordt thans strijd gevoerd over de vraag, of hij vóor dan wel ná Mattheus moet gesteld worden. Wanneer het laatste waarheid bleek te zijn, dan is het verder vrij onverschillig, of men hem nog jonger leeftijd on toeschrijven, voor of na Lukas. De quaestie gaat over de prioriteit van Mattheus of Markus. Het belang daarvan valt aanstonds in het oog, wanneer men in aanmerking neemt, dat deze Evangelisten eene verschillende voorstelling van de zaak geven, en dat het oorspronkelijk Christendom zich dus anders aan ons zal voordoen, wanneer wij aan Matthens boven Markns de voorkeur geven, dan wanneer wij tot het tegenovergestelde moesten besluiten. Van het antwoord op die vraag naar de prioriteit hangt dus voor een goed deel ons oordeel af over Jezus en zijn werk.
De geleerden hebben met inspanning van alle krachten naar de oplossing van dit vraagstuk gezocht en lieten zich niet ontmoedigen door de groote bezwaren, die aan dit onderwerp zijn verbonden. Nog altijd is er verschil van gevoelen. Beide partijën beroepen zich op een groot aantal plaatsen. Er zijn vele plaatsen die voor den hoogeren ouderdom van Mattheus schijnen te pleiten, maar ook niet minder vele, die voor Markus den voorrang vragen. Nog zijn er vele, waaruit men niets kan opmaken, en die zoowel ten bate van de eene als van de andere zienswijze worden aangevoerd. De moeielijkheden, die ons bijna

{==44==} {>>pagina-aanduiding<<}
reeds overstelpen, nemen nog toe door de omstandigheid, dat wij in ons Mattheus-Evangelie zeer zeker niet het werk van een enkelen schrijver vinden, maar dat het in zijn tegenwoordigen vorm is gekomen, na herhaaldelijk te zijn omgewerkt. Volgens velen is dit ook bij Markus het geval, schoon niet in zoo sterke mate, en wij worden dus in de noodzakelijkheid gebracht, eerst eene splitsing te bewerkstelligen tusschen den ondsten, oorspronkelijken tekst, en de veranderingen of bijvoegselen van eene latere hand. Men begrijpt, hoeveel aanleiding hier is tot willekeur, hoeveel gevaar van dwaling, en hoe deze quaestie tot de meest ingewikkelde der critiek behoort, ja de moeilijkste van alle mag heeten.
De beroemde Tnbingsche school heeft sinds lang het beweren verdedigd dat aan onzen eersten Evangelist de prioriteit moest worden toegeschreven, d.i. dat in zijn Evangelie de oudste bron lag opgesloten. In de laatste jaren daarentegen zijn zeer vele geleerden langzamerhand tot het andere gevoelen gekomen, en honden zij Markus voor den ondsten. Wel mag dit nog geen vaststaand resultaat worden genoemd, maar het schijnt toch dat de critische wetenschap zich in die richting beweegt en zich voor Markus gaat verklaren. 1)
Wanneer dat meer en meer wordt bevestigd, dan zal het voor de levensbeschrijving van Jezus hoogst belangrijk moeten heeten. Dan toch weten wij bij elk punt van verschil tusschen de eerste twee Evangelisten, aan wien wij ons te houden hebben. Vooral dan zal dit waarde hebben, wanneer wij kunnen aantoonen, dat en waarom Mattheus heeft veranderd. Bijna alle twijfelachtige

{==45==} {>>pagina-aanduiding<<}
punten in Jezus' leven zullen daardoor meer licht ontvangen. Zijne verhouding tegenover Johannes den Dooper, zijn Messiasbewnstzijn, zijn universalisme, zijn optreden en sterven te Jeruzalem zal dan beter worden gekend en begrepen. Het ontstaan van het geloof aan Jezus' persoonlijke wederkomst, en de redenen, waarom men Jezus woorden op de lippen legde, die deze aankondigden, wordt ons dan duidelijk. In 't kort: wij komen dan op vasten bodem, en hebben grond om te verwachten, dat wij althans van de hoofdzaken eene gewenschte zekerheid zullen verkrijgen.
Deze was de stand van zaken, toen Stricker zijn werk over het leven van Jezus ondernam. Wij hebben reeds opgemerkt, dat hij van de nieuwere beginselen uitgaat, en vertrouwd blijkt te zijn met de critische quaestien. Hij schrijft aan Markus de prioriteit toe, in ons oog eene aanbeveling voor het gansche werk. Over het geheel schijnt zijne methode ons volkomen juist. - Toch meenen wij hier en daar sporen van inconsequentie te hebben opgemerkt. Het is, misschien onbewust, des schrijvers verlangen geweest, alles uit onze bronnen te behouden en als historisch te erkennen, wat maar eenigszins houdbaar kon genoemd worden. Johannes wordt, en terecht, ongebruikt gelaten, maar de overige Evv. worden bijna geheel gebruikt, en in het verhaal opgenomen. In zijne Inleiding brengt S. gronden bij voor de geloofwaardigheid der Synoptici, gronden die waarlijk niet veel beteekenen, en eigenlijk reeds tot de geschiedenis behooren, bl. 43 vlgg. Dat de Evangelisten oprechte, waarheidlievende mannen zijn geweest, zoodat aan opzettelijke verdichting niet gedacht kan worden, willen wij gaarne gelooven, maar het baat ons weinig, wanneer wij zien, dat zij zelven dikwijls legende voor werkelijkheid houden, en ons veel berichten, dat door hen wel ter goeder trouw werd aangenomen, maar door ons zonder eenigen twijfel als onhistorisch verworpen moet worden. Daarom is men volstrekt niet gerechtvaardigd wanneer men alles in eene levensbeschrijving van Jezus opneemt, wat maar even verklaard kan worden, en waartegen zich geene al te groote bezwaren verheffen. Dit wordt te veel bij S. aangetroffen, en vandaar dat de critische lezer telkens een vraagteeken heeft te plaatsen. Hoe die lust om zooveel mogelijk op te nemen en te verklaren den S. te ver heeft gevoerd, zullen wij later bij een bepaald punt nog kunnen aantoonen.
De inleiding is overigens met kennis en in goeden vorm

{==46==} {>>pagina-aanduiding<<}
geschreven. S. 'heeft bij het spreken over zijne bronnen juist opgenomen, wat hier te pas kwam, en door ontwikkelde gemeenteleden begrepen kon worden. Men is daardoor vrij wel op de hoogte der zaak, en kan zich een denkbeeld vormen van de moeilijkheden, aan eene levensbeschrijving van Jezus verbonden.
In de verdeeling der stof schijnt de S. mij zeer gelukkig geslaagd. Achtereenvolgens behandelt hij: H. I. Het voorbereidend leven. H. II. De optreding in Galilea. H. III. Het koninkrijk Gods. H. IV. De voortgezette werkzaamheid in Galilea. H. V. Jezus op reis naar Jeruzalem. H. VI. Jezus te Jeruzalem. H. VII. De laatste dag. - Die verdeeling is eenvondig en uitnemend geschikt voor een populair-wetenschappelijk boek. Al zou men tegen menig punt van ondergeschikt belang gegronde bezwaren kunnen aanvoeren, over het algemeen genomen is zij juist, en heeft zij den S. in staat gesteld alle hoofdzaken ter sprake te brengen. Ik meen, dat reeds door anderen is opgemerkt, dat het 5e H: te weinig recht van bestaan heeft. De autoriteit van Lukas, die vele bijzonderheden meldt van de reis naar Jeruzalem, is te gering om daarin van Mattheus en vooral van Markus af te wijken. Wij hebben geen recht om te veronderstellen, dat deze reis zulk een belangrijk moment in Jezus' leven is geweest, als S. ons wil doen aannemen.
Bij eene levensbeschrijving van Jezus is het niet te verwachten, dat elke bijzonderheid zoo wordt behandeld, dat het den bijval van allen zou kunnen verwerven. Er is hier nog zooveel onzekerheid, zooveel twijfelachtigs, dat men onmogelijk op aller instemming zou kunnen rekenen. Ik zal hier ook niet ieder punt ter sprake brengen, waarin ik van den S. verschil. Liever wijs ik op enkele hoofdzaken, die ik aan het oordeel van den auteur onderwerp.
Ik begin met H.V. Daar vinden wij in den aanvang S's opvatting van de wonderverhalen, die bij de Synoptici voorkomen. Vooreerst reeds schijut mij de definitie van een wonder niet geheel juist, dl. II bl. 2. De orthodoxe zal niet meer spreken van verbreking, zelfs niet van tijdelijke opheffing eener natuurwet. Volgens hem gaat de wet altijd door, maar er komt een andere bijzondere kracht in werking, die een buitengewoon verschijnsel ten gevolge heeft. Men zou het wonder dus misschien beter beschrijven als een verschijnsel, waarvan

{==47==} {>>pagina-aanduiding<<}
de oorzaak niet gelegen is in de gewone orde der dingen. Dit nemen de orthodoxen aan, dit verwerpen de modernen. Voor de eersten bestaat er eene werkzaamheid Gods buiten de orde der natuur, voor de laatsten valt Gods werkzaamheid daarmeê samen. - Overigens is S's betoog hierover uitmuntend en ben ik het geheel met hem eens, dat wij er vooral op moeten wijzen, hoe het godsdienstig geloof zich tegen het aannemen van wonderen verzet.
Al erkent S. nu, dat er door Jezus geen eigenlijk gezegde wonderen zijn verricht noch verricht konden worden, toch meent hij aan hem genezingen te moeten to eschrijven. Wij zijn geheel van zijn gevoelen. De analogie pleit er voor, en de historische getuigenissen zijn sterk en talrijk. Maar zullen wij dat aannemen, dan moet er verband bestaan tusschen den toestand des lijders en den invloed, door Jezus op hem uitgeoefend. Ik kan gelooven, dat hij bezetenen heeft genezen. Want de ziekte van deze ongelukkigen was voor een goed deel eene ziekte van den geest, van de verbeelding. Het geloof in Jezus' Messianiteit gaf hun de vaste overtuiging, dat hij hen genezen kon en zou, en die overtuiging was hier werkzaam en oefende genezenden invloed op hunnen geest. - Maar verder kan men hier niet gaan. Dat eene koorts wordt afgenomen zonder physische oorzaak, alleen door de macht van den geest, door den invloed van den geest van andereu is bezwaarlijk te constateeren of aan te nemen. En wij mogen ons wel tweemaal bedenken, eer wij zulke gevallen onder de historische opnemen, waar zooveel door de critiek verworpen moet worden.
Zoo heb ik ook bezwaar tegen de onderstelling, dat Jezus uit zijn Messias-bewnstzijn de zekere overtuiging zou hebben geput, dat hij de macht bezat om zieken te genezen of in 't algemeen physiek-ongelukkigen te helpen. Wij vinden daarvan geen spoor. Wel weten wij, dat hij het waarachtig religieuse steeds heeft afgescheiden van het doen van teekenen. En al schrijven wij hem de denkbeelden toe, die in zijne dagen heerschten onder het volk, zoodra zij in strijd kwamen met zijn zuiver godsdienstig bewustzijn, heeft hij die denkbeelden steeds verworpen, of de ware kern daarin ontdaan van hun gebrekkigen vorm. Wij hebben dus volstrekt geen vrijheid, om hem zulk een gevoelen toe te schrijven. Even bedenkelijk komt het mij voor, aan zijn hoogst ontwikkeld geloof niet dezelfde stoffelijke

{==48==} {>>pagina-aanduiding<<}
grenzen te stellen als aan een minder ontwikkeld godsdienstig bewustzijn, bl. 15. Men wachte zich voor dien overgang op stoffelijk gebied. Of heeft men met een blik op Jezus' geloof ook niet het wandelen op zee, ja zelfs de opstanding des lichaams willen verklaren? Kon, zoo zeide men, door de kracht des geloofs de zwaarte des lichaams niet verminderd wezen, ja kon het geloof zelfs geen macht hebben over het lijk in de groeve?
De vermaning van S. om niet alles wat onverklaard is voor onverklaarbaar te houden, doet hier ook weinig ter zake. Wie zal ontkennen, dat er veel onverklaard is, en wie zal al het onverklaarde verwerpen? Maar zullen wij de wonderverhalen als onverklaarde feiten laten gelden, dan moet toch eerst blijken, dat het feiten zijn, en dat blijkt juist niet. Ja, wij kunnen aantoonen, dat zij onverklaarbaar zijn, omdat zij strijden tegen de natuurwetten Gods. Dat er aan die verhalen, zooals wij ze in de Evv. vinden, verklaarbare gebeurtenissen ten groudslag kunnen liggen, wordt niet ontkend; maar om het ons te doen gelooven, moet men het kunnen aantoonen. Anders gaat men den dwaalweg op der phantasie, en komt men tot zoogenaamd natuurlijke verklaringen, die inderdaad hoogst onnatuurlijk zijn. leder weet, tot welke monstruositeiten deze methode heeft geleid.
Het bevreemdt ons daarom, dat de S. niet meer aandacht heeft geschonken aan hetgeen wij de symholische interpretatie der wonderverhalen zouden willen noemen. Wij vinden daarvan in de Evv. vele sporen. Vooreerst in Johannes, waar deze opvatting telkens voor de hand ligt. Maar ook in de Synoptici. Men denke aan de vervloeking van den vijgeboom, waarin de oorspronkelijke gelijkenis nog duidelijk te voorschijn komt uit het verhaal der gebeurtenis, waartoe zij later vergroeide. Zoo met de spijziging der vijf duizend, de Kananesche vrouw, het dochtertje van Jaïrus, het stillen van den stormwind. Hier wordt de symbolische opvatting blijkbaar door de verhalen zelven aangegeven. En in eene moderne levensbeschrijving van Jezus zou de uiteenzetting hiervan zeer goed op haar plaats zijn geweest.
S. is er geen voorstander van. In het verhaal van Jaïrus, dochtertje meent hij zelfs, dat deze opvatting bepaald is uitgesloten. Het is hier gansch iets anders als in Joh. II. Daar staat dat Lazarus is gestorven, hier wordt uitdrukkelijk verhaald, dat het dochtertje niet is gestorven. Daarom mogen wij er geen zinne-
{==49==} {>>pagina-aanduiding<<}
beeldige voorstelling in zien van den dood als slaap. - Ik merk hiertegen op, dat Jezus in Joh. II als de opstanding wordt geschilderd, als dengeen die opwekt uit de dooden, terwijl in het vervolg wordt gezegd, dat ieder, die gelooft, zal leven, niet sterven in der eeuwigheid. In het verhaal van Markus daarentegen schijnt de dood als een slaap te worden voorgesteld. Van daar zijn woord: zij is niet gestorven, d.i. zij slaapt. Bij de anderen is het symbolische geheel verdwenen. Doch hoe dit zijn moge - de verklaring van S. wordt door te groote bezwaren gedrukt. Wanneer allen aan Jezus berichten, dat het meisje dood is, dan kan hij, eer hij het kind heeft gezien, niet gezegd hebben: vrees niet, geloof alleen; want hoe had hij toen reeds kunnen weten, dat de veronderstelde dood slechts een slaap was? Ook is het niet wel aan te nemen, dat allen het kind voor dood hielden, en Jezus alleen oogenblikkelijk zag, dat het sliep. Slaap en dood zijn voor ieder te onderscheiden. Of, was het schijndood, dan kon Jezus het ook niet zien. Waarschijnlijk - zoo heet het verder - had het een toeval gehad, gevolgd door eene diepe flauwte met nauw merkbare ademhaling, die reeds aanstonds het ergste deed vreezen, en later, toen er geene beweging meer bespeurd werd, allen in den waan bracht, dat het dood was. - Indien dit alles waarschijnlijk is, dan is het hoogst onwaarschijnlijk, dat Jezus het aanstonds als slaap erkende.
Ik noemde ook het verhaal van de spijziging der vijf duizend als een dergene, die tot eene symbolische verklaring aanleiding geven. S. is van een ander gevoelen. Jezus leerde hun vele dingen - zoo zegt hij Dl. II bl. 36 - en toen de avond tot den maaltijd riep, zorgde hij, dat het niemand hunner aan het noodige voedsel ontbrak. - Ook hier denkt de S. niet aan een wonder, maar hij houdt het er voor, dat allen spijs met zich namen en elkander mededeelden, zoodat er genoeg was, ja nog werd over gehouden. Waarlijk, zulke verklaringen gaan geheel buiten het verhaal om, en helderen niet veel op. Hier vooral had op de verheven symboliek gewezen moeten worden, die o.i. aan het wonderverhaal ten grondslag ligt. Het is eene voorstelling van de groote waarheid, dat het brood des levens bij het uitdeelen aan anderen niet minder wordt, maar vermeerdert, zoodat men na gegeven te hebben nog meer overhoudt, dan men in den aanvang had.
De zucht om zooveel mogelijk uit onze bronnen in de ge-
{==50==} {>>pagina-aanduiding<<}
schiedenis op te nemen komt hier ook sterk aan het licht. Men leze Dl. II bl. 24 de verklaring van het stillen van den stormwind. Die verklaring is volstrekt onhoudbaar. Niemand zou er een wonder in gezien hebben, wanneer toevallig na een gezegde van Jezus de wind was gaan liggen. Daarenboven, al gaat de wind plotseling liggen, de zee keert niet aanstonds tot hare rust, en het gevaar houdt dus niet op. Ook hier zou ik willen denken aan een oorspronkelijke gelijkenis, later vervormd in een wonderverhaal.
Nog wijs ik op S's voorstelling van de genezing der bloedvloeiende vrouw. Waar zullen wij eindigen, indien wij tot al dergelijke onderstellingen de toevlucht nemen. Twaalf jaar zal een vrouw zekere kwaal hebben gehad, waartegen medicijnen niets vermogen. Maar zij heeft van Jezus gehoord, die reeds zoovele zieken genas. Ook haar zal hij kunnen helpen. Maar zij durft hem haar kwaal niet meedeelen. Doch dit behoeft ook niet; zij zal genezen, zoo zij den zoom van zijn kleed slechts zal mogen aanraken. Zij grijpt naar dat kleed, en - zij is hersteld. Niet door eenigen magischen invloed van het kleed - dat is traditie - maar door het geloof, het vaste vertrouwen, dat het kleed dien magischen invloed zou uitoefenen. - Mij dunkt, die verklaring zal toch wel niet natuurlijk kunnen heeten. Een vast geloof moge zoodanigen invloed op onzen geest kunnen uitoefenen, dat de geest dan weder in zekere mate op het lichaam werkt, - maar dat daardoor eene verouderde kwaal plotseling zou genezen, het is waarlijk geen scepticisme, wanneer wij weigeren dit te gelooven.
Iets dergelijks vinden wij in de aanteekening bl. 207, en bl. 209. Op de eerste plaats wordt de gissing vermeld, dat de zwijnen misschien verschrikt zijn geworden door het gegil van den krankzinnigen en daarom van de steilte in zee sprongen, hetgeen een diepen indruk op den ongelukkigen man zou hebben kunnen maken. Op de tweede plaats lezen wij: hoe het stom zijn met den algemeenen toestand van dien bezetenen samen hing, laat zich bij de kortheid van het bericht zelfs niet gissen. Dat zenuwlijden de spraakorganen soms in hunne gewone werking belemmert en den mensch tijdelijk geheel stemmeloos maakt, is geen ongewoon verschijnsel. - Beide verklaringen hebben iets gezochts, en zijn daardoor hoogst onnatuurlijk geworden.
Een andere bedenking wensch ik aan het oordeel van S. te

{==51==} {>>pagina-aanduiding<<}
onderwerpen met het oog op zijne voorstelling van Jezus' verhouding tot heidenen en Samaritanen. Hij meent Dl, I bl. 102 dat Jezus aanvankelijk nog meer Israëlet was, dan hij zich later voelde, en Dl. II. bl. 216 v. aant. 34 brengt hij voor dat gevoelen nog een bewijs bij. De woorden toch die wij bij Mattheus vinden: ik ben niet gezonden dan tot de verlorene schapen van het huis Israëls, dragen allezins den stempel der geloofwaardigheid. Hoe toch zou men er later, toen den heidenen werkelijk het Evangelie werd gepredikt, toe gekomen zijn Jezus zulk eene bedenkelijke taal te laten spreken, indien hij niet werkelijk zoo gesproken had. De weglating bij Markus laat zich dus veel gemakkelijker verklaren dan de inlassching bij Mattheus. - S. meent dus, dat Jezus eerst meer joodsch-particularistisch gezind was, doch later, bepaald na de ontmoeting met de Kananesche tot een ruimer opvatting is gekomen. Ik moet hierin van den S. verschillen. De Evangeliën geven ons niet de minste aanleiding om in dit opzicht aan eene ontwikkeling bij Jezus te denken, gedurende den tijd zijner openbare werkzaamheid. Ook kunnen wij volstrekt niet bouwen op hunne chronologische volgorde, Wat dit punt betreft, aan het verhaal der Kananeesche gaat b.v. de geschiedenis van den hoofdman vooraf, waar Jezus zich zeer gnnstig uitlaat over het geloof der heidenen. Het wordt dus willekeurig, hier aan een keerpunt te denken. Ook dunkt het mij bezwaarlijk, aan Jezus de bedoelde woorden, die wij bij Mattheus aantreffen, toe te schrijven. In Galilea woonden vele heidenen, Kapernaüm vooral telde er onder zijne in woners, en Jezus moet dus vroeg kennis met hen hebben gemaakt en in aanraking met hen zijn gekomen. De afkeer van hen was sterk bij de rechtzinnige partij in Jeruzalem, maar in het Galilea der heidenen stelde men zich niet zoo vijandig tegen hen over. Bovendien zijn er vele uitspraken van Jezus, die hem als een bestrijder van den Joodschen uitsluitingsgeest
doen kennen, en op grond van deze kennis van zijn karakter mogen wij woorden, die daartegen strijden, niet aanstonds voor historisch verklaren. Hierbij komt nog een critische grond. De eerste of tweede bewerking van het Mattheus-Evangelie heeft plaats moeten hebben vóor het jaar 70. De paronsie-redenen in H. 24 toch, bewijzen dat Jeruzalem toen nog niet verwoest was, en de auteur heeft dus geleefd in den tijd der groote quaestie, of de heidenen al dan niet waren geroepen tot het Godsrijk. Markus, die ouder is, vertoont de eerste phase van den

{==52==} {>>pagina-aanduiding<<}
toestand. Toen was de strijd nog niet ontbrand. Hij refereert eenvoudig Jezus' woorden en gedrag. Mattheus echter, streng joodsch-gezind, is overtuigd, dat Jezus niet als Paulus heeft kunnen denken, en voegt hier en daar een sterker uitdrukking bij, of wijzigt de gezegden, die hij in zijne bronnen vond opgeteekend, overeenkomstig zijne zienswijze. De inlassching bij Matthens laat zich dus veel gemakkelijker verklaren, dan de weglating bij Markus.
Men moet de denkbeelden van Jezus zeker voor een goed deel toeschrijven aan den invloed van zijn tijd en zijn volk, en S. heeft daar te recht op gewezen en komt er, waar het noodig is, op terug. Toch meen ik, dat hij hierin soms te ver gaat. Zoo stelt hij het voor Dl. I bl. 99 dat Jezus in de bekende plaats van Jesaja over de landpalen van Zebulon en Naftali eene aanwijzing zal hebben gevonden om ergens in Zebulon, aan den oever van het meer Gennesareth te gaan wonen, verg. aanteek. II bl. 233. Mattheus kan in het feit, dat Jezus zich daar heeft gevestigd, eene vervulling der profetie hebben gezien, maar Jezus had eene te redelijke schriftbeschouwing om zich bij de kenze eener woonplaats door eene profetie te laten leiden, die hij niet dan zeer willekeurig op zich zelven had kunnen toepassen. - Eveneens kan Matth. 19:28 niet gelden, om ons te verklaren dat Jezus zich tot een twaalftal discipelen bepaalde met het oog op de onde verdeeling des volks in even zooveel stammen. Die plaats bij Mattheus mag niet zonder bewijs voor historisch, d.i. door Jezus gesproken, worden aangemerkt, evenmin als Matth. 13:10, bl. 117, waar eene profetie van Jesaja wordt toegepast op eene wijze, die wel aan den Evangelist, maar niet aan Jezus eigen was. Zoo bevreemdde mij op bl. 123 het bevel van Jezus aan den gereinigden melaatsche zich aan den priester te vertoonen en het door Mozes geboden offer te brengen als een bewijs te zien aangevoerd voor de meening des S. dat Jezus bleef binnen de grenzen der wet en de eischen der Synagoge. Vooreerst betwijfel ik, of Jezus daaraan ooit zóó gehecht is geweest, en ten anderen kan een woord, dat samenhangt met een wonderverhaal, nooit als bewijs voor een bijzonderheid uit Jezus in leven gelden.
Ik deel in S's meening over het Messias-bewustzijn van Jezus. Echter aarzel ik hem te volgen, waar hij ons Jezus reeds in den aanvang doet kennen als overtuigd van zijne roeping om

{==53==} {>>pagina-aanduiding<<}
de Christus te zijn. Het is enkel fantasie, wanneer wij meenen, dat Jezus in de woestijn daarover heeft nagedacht, en toen tot de overtuiging kwam, dat hij als zoodanig moest optreden. Of Jezus zich werkelijk gedurende eenigen tijd in de woestijn heeft afgezonderd, is ons geheel onbekend. In het verhaal der verzoeking toch mogen wij dit eene niet als historische kern aannemen, en al het overige tot het gebied der legende verwijzen. Het eene valt met het andere. En overigens is er geen enkel gegeven in onze Evv. waardoor wij een zeker tijdstip zouden kunnen bepalen in de ontwikkeling van Jezus' Messias-bewustzijn. Wel bestaat er grond voor het vermoeden, dat Jezus eerst veel later er voor uitkwam, dat hij de Messias was, maar wanneer hij voor zich zelven dit heeft geloofd, is niet aan te toonen.
S. beschouwt den titel ‘Zoon des menschen’ niet als een naam voor den Messias. Hij verklaart die uitdrukking, zooals Hoekstra in zijne bekende monographie: Zoon des menschen zal een collectief zijn, en beteekenen de Godsgemeente, terwijl Jezus bij uitzondering slechts daarbij aan zich zelven alleen dacht, en dan nog maar in zooverre, als hij de eerste in die Godsgemeente mocht heeten. - Die verklaring wordt door te veel bezwaren gedrnkt, in der tijd reeds door Matthes en Tiele aangewezen, dan dat wij er ous voor zouden kunnen verklaren. Het is hier de plaats niet om er uitvoerig over te handelen; het vraagstuk is daartoe te moeilijk, maar ik moet er op wijzen, omdat m.i. vele plaatsen in de Evv. daardoor niet tot haar recht komen.
Ik heb een en ander niet bijgebracht, om daardoor eene mindere ingenomenheid met het werk van S. aan den dag te leggen. Integendeel. Al te zeer ben ik overtuigd van de groote bezwaren, van de bijna onoverkomelijke moeilijkheden aan een werk als dat van S. verbonden, dan dat ik het zijne niet hoog zou waardeeren om het vele voortreffelijke, dat het bevat. Ik meen zelfs dat hij vele klippen heeft vermeden, waarop anderen niet bedacht zijn geweest. Ik ben overtuigd, dat velen door hem Jezus beter zullen leeren kennen. En het zal mij aangenaam wezen, wanneer deze opmerkingen én den auteur én den lezers als bewijzen mogen gelden van mijne oprechte sympathie voor zijn streven en van mijne hooge ingenomenheid met hetgeen door hem aan het beschaafde Nederlandsche publiek is geleverd.

Leiden.
J. Knappert.


{==54==} {>>pagina-aanduiding<<}

III. Letterkundige Varia.

UIT ZUID-NEDERLAND. Vlaamsche verzen en versjes, samengelezen door L. Leopold. Te Groningen, bij J.B. Wolters. 1868. In post 8o. 208 bl. Prijs ƒ 1.
De vriendelijke opdracht aan ‘Fraus de Cort, den zangerigen zanger van Zingzang, den voortreffelijken vertolker van de schoonste liederen van Robert Bürns,’ zou bijna de kritiek ontwapenen, indien de verzamelaar niet met zekeren nadruk deed uitkomen, dat hij ware ‘poëzie’ vindt ook in de hier aangebodene ‘eenvoudige liedjes en versjes, zoo kunsteloos of schoon daardoor misschien kunstvoller, rijker aan waarde.’ 't Is mogelijk, maar niet weinige lezers zullen toch ook in vele stukjes weinig of niets meer vinden dan eene onbeduidende refereinkunstenarij. Van dien aard is De garnaalvisscher van N. Destanberg, waarin het mij althans niet gelukt is ééne ‘poëtische’ gedachte aan te treffen, maar elk der 6 coupletten eindigt met het woord vlug. Men boore de twee laatste:

Komaan! nu uit de zee geplast 
Met zwaren laarzentred, 
En naar mijn Lijn, die mij verwacht, 
Met vollen korf en net. 
Ze gaat er meê van woon tot woon 
En keert met geld terug, 
Want voor 't verkoopen van garnaal, 
Is Lijn elkeen te vlug. 
En nu de zware laarzen uit, 
De vangst is goed gegaan, 
Het grove zeildoek-kapjen af, 
Den lijfrok afgedaan. 
ik zet mij maar aan tafel neer, 
Mijn Lijn is al terug. 
En in gesmaaklijk te eten ben 
Is vast elkeen te vlug. 

Dat moge nn ‘vlug’ in maat en rijm gezet zijn, - ‘poëzie’ zit er waarlijk niet in en het allerlaatste is al heel prozaïsch! Dezelfde dichter geeft ook een versje: Als 't kalf verdronken is. De dichter koos, nog jong van jaren, een ondje tot vrouw, bad aan een beeld dat de ‘lieven, zoeten Heer’ haar wegname. 't Gebeurt. Al spoedig neemt hij eene andere, maar valt van den wal in de sloot. De aardigheid schijnt te moeten zitten in den voorlaatsten regel van elk couplet:

Maar als ik haar acht dagen had 
Da, de, di, do, dagen had, 
Het was mij al berouw. 


{==55==} {>>pagina-aanduiding<<}

Zoo de volgende coupletten: ‘Za, ze, zi, zo, zoeten Heer’; ‘'k Ha, 'k he, 'k hi, 'k ho, 'k heb er haar’; ‘Za, ze, zi, zo, zachtjes aan’; ‘Ja. je, ji. jo, jonge jeugd’; ‘Kwa, kwe, kwi, kwo, kwastpartij’; ‘La, le, li, lo, lieven Heer.’ Is dat ‘poëzie’ of laf heid? In de ‘Gharelen’ van ‘Jan Ferguut’ is het weinig beter. ‘De bouw der Gharele is zeer kunstig, bijzonder veur wat het rijm betreft, dat van zes- tot achttien malen weêrklinkt’ - vernemen wij. Meestendeels behoort dat rijmwoord echter in 't geheel niet tot den zin en wordt er gemaaktheidshalve achter gehaakt; men oordeele uit het begin van Wijn! Breng hier!

Wijn, o schenker! dat hemelsche goed, breng hier! 
Die vloeiende vlammen, dien vlammenden gloed, breng hier! 

En zoo tot tienmaal: ‘breng hier.’ In: ‘Lelie, Roze’:

Trotsch prijkt de lelie aan des beekjes stillen zoomen, lelie; 
Zie hoe de golfjes één voor één ze groeten komen, lelie. 

Enz. tot vijfmaal. Daarna

Nu speelt de zoele wind in rozeboomen, roze; 
Dij streel' de zoete wind des rozendroomen, roze! 

tot zevenmaal. 't Is mij niet gegeven er ‘poëzie’ in te zien.
Over al de versjes oordeel ik niet zoo ongnnstig; er zijn zeer fraaie bij, van de Cort, van vrouwe Courtmans, van Vuylsteke, van Van Beers, van Hiel, van de dames Loveling en anderen, schoon ook bij deze kaf onder het koren ligt en b.v. de Zomersche zondag van Virginie Loveling niets meer is dan eene berijmde onbeduidendheid - iets dat men van niet weinige stukjes kan zeggen. Het vernuft is ook wel eens valsch. Van Dodd's Op Rotterdammer marktplein, waar staat:

Een levend man, een ijzren, 
Met leeraarsmuts en leeraarsrok: 
Nooit vond men eenen wijzren. 

(Het Erasmus-beeld is van brousen 's mans geleerdheid, smaak, vernuft enz., komt vrij wat meer uit dan juist zijn wijsheid).

De alomberoemde Erasmus is 't. 
Met philosoophsche starheid 
Zocht hij de wijste wijsheid na 
En...schreef den Lof der narheid 


{==56==} {>>pagina-aanduiding<<}

En nu is de gedachte: hij staat daar op zijn boek te staren en tracht ‘het hart der vrouw’ uit te vorschen, maar zal, al ‘dacht hij nog duizend jaar, dien afgrond niet doorpijlen.’
Doch genoeg. Juist tegenover het laatst afgeschrevene valt het oog op de Cort's Moeder en kind, welk allerliefst stukje ten slotte, na lof over druk en papier, zij medegedeeld:

Wanneer ik weeldedronken 
Mijn rozig kind beschouw 
En die 't mij heeft geschonken. 
Mijne aangebeden vrouw, 
Zoo vraag niet wie van beiden 
Mijn hart het meest bemint... 
Mijn hart en kan niet scheiden 
De moeder van het kind. 
 
Ik doe mijn armen open 
En sluit ze er in bijeen. 
En vreugdetranen loopen 
Mij langs de wangen heen... 
Ach wist gij, spreek ik stille. 
Hoezeer gij wordt bemind. 
Gij, kind, om moeders wille, 
Gij, moeder, om uw kind! 

v.O.










{==57==} {>>pagina-aanduiding<<}

Binnenlandsche letterkunde.

Bibliographie.





I. Godgeleerdheid.

Het oudste Evangelie. Critisch onderzoek naar de samenstelling, de onderlinge verhouding, de historische waarde en den oorsprong der evangeliën naar Mattheus en Marcus. Door J.H. Scholten, Hoogleeraar te Leiden. Leiden, academische boekhandel van P. Engels. 1868. Gr. 8vo, XXXVI en 358 blz. Prijs f.
Nogmaals wordt de aandacht der lezers van deze rubrîk der ‘Vaderlandsche Letteroefeningen’ voor de ‘marcushypothese’ gevraagd. Wie ze is heeft Dr. H.U. Meijboom zeer juist omschreven in zijne monografie aan hare geschiedenis en beoordeeling gewijd, die de stof leverde tot eene aankondiging in no. 5 des vorigen jaargangs van dit tijdschrift. Misschien kan het sommigen, die, zonder gezette beoefenaren der godgeleerde wetenschap te zijn, toch belangstellen in hetgeen omgaat op haar gebied, aangenaam zijn zoo die bepaling met een woord wordt herinnerd. In haar kortstmogelijken volledigen vorm luidt ze aldus: ‘De marcushypothese is de meening dat het euangelie volgens Marcus, - zij 't in zijn tegenwoordigen zij 't in een ouderen vorm, - beschouwd moet worden als het oudste euangeliegeschrift en de bron van Matthaeus en Lukas.’ - Onder de onzen bestreed Meijboom de juistheid dier meening. Eenigszins gewijzigd vond ze sedert hier te lande een verdediger in den hoogleeraar Scholten. Deze had reeds vroeger een pleidooi in haar voordeel toegezegd. In de voorrede van zijn, ten jare 1864 verschenen, kritisch-historisch onderzoek over het zoogenaamde euangelie volgens Johannes, had hij als zijn gevoelen te kennen gegeven: dat aan de kanonike euangelieën naar Matthaeus en Marcus een onder geschrift ten grondslag moest liggen, waaraan, van die beiden, laatstgenoemde zich het naauwst zou hebben gehouden. Dit geschrift had hij daarom, in overeenstemming met anderen, onder wie ten onzent Dr. A. Réville, den Proto-Marcus

{==58==} {>>pagina-aanduiding<<}
genoemd. Uit de samensmelting van den Proto-Marcus met een ander oud geschrift was een levensbericht van Jesus ontstaan door hem Deutero-Matthaeus geheeten; terwijl buitendien, en onafhankelijk van laatstgenoemden arbeid, naar het scheen te Rome, een andere bewerking van den Proto-Marcus was verschenen, die ons tegenwoordig (kanonîk) Marcuseuangelie zou zijn. Lukas had daarna zijne geschiedenis van Jesus samengesteld uit den Deutero-Matthaeus, den kanoniken Marcus en eenige van elders ontleende, meer of min oirspronkelijke stukken. Eindelijk had een joodsch-christelijk schrijver den Deutero-Matthaeus een nieuwe omwerking doen ondergaan. Dit zou dan het boek wezen dat thands het (kanonike) euangelie volgens Matthaeus genoemd wordt, en ook Trito-Matthaeus zou kunnen geheeten worden. Het bewijs dier stellingen werd toen voor later bewaard, als wanneer de hoogleeraar hoopte ‘van dezen kritischen weg, ook door Réville, en wat de prioriteit van Marcus betreft mede door Meyer, Holtzmann en Schenkel ingeslagen,....in bijzonderheden rekenschap te geven.’ Thands ontvingen belangstellenden de vervulling dier belofte in het aan het hoofd dezer regelen vermelde boek.
Een vervulling zoo als men die van Prof. Scholten gewoon is. Dit nieuwe werk van zijne hand verdient ten volle een breede uitwerking te heeten, en een herziening bovendien van de vroeger, in zoo weinige regelen, even scherp omschrevene als duidelijk uiteengezette meening over het ontstaan en de gedaanteverwisselingen der drie synoptische euangeliegeschriften, en tevens een meesterlijke poging tot handhaving van haar recht in hoofdzaak. Een aangename lectuur levert het niet, en kan het naar den aart zijns onderwerps niet leveren. Doorgelezen zal het niet licht worden, Het moet worden doorgewerkt. Maar wie zich daartoe heeft gezet zal zijn moeite ruimschoots vergolden hebben gevonden. Verschil van meening ten aanzien van de juistheid der slotsommen van des schrijvers onderzoek mag dan blijven bestaan. Maar uiet licht zullen zelfs de twijfelaars op dit punt, onder wie ref. meent zich te moeten scharen, ontkennen dat daar in de navorsching zelven, de wijze waarop ze is ingesteld iets geniaals moet worden opgemerkt.
Omschrijving van de resultaten dezer studie zou noodeloos zijn indien ze geheel overeenkwamen met het zooeven mêegedeelde uit de voorrede van Scholtens boek over het vierde euangelie. Dit is echter niet ten volle het geval. Wel staat de hoog-
{==59==} {>>pagina-aanduiding<<}
leeraar thands als in '64 een ‘eenigzins gewijzigde’ marcushypothese voor, in zooverre een meest met den kanoniken Marcus verwant geschrift hem zoo weinig toen als nu de bron, de eenige bron van den kanoniken Matthaeus, of zelfs van een ouder Matthaeusenangelie (den Deutero-Matthaeus) voorkwam. Integendeel blijkt uit de straks aangehaalde woorden dat z.i. die Deutero-Matthaeus reeds uit een samenstelling van twee oudere boeken was ontstaan. Maar zoolang niet bewezen is dat een dier beiden merkelijk, althands betrekkelijk merkelijk, jonger was dan het andere, en niet het jongere maar integendeel het oudste van dat tweetal èn de eigenlijke grondslag moest heeten van dien Deutero-Matthaeus, èn de zoogenaamde Proto-Marcus, - des noods op zijn beurt in een vroegeren vorm, - zóólang is de marcushy-pothese niet gehandhaafd.
Met andere woorden, en duidelijker zoo dat noodig is. Bekend is aan allen die niet geheel vreemdelingen zijn op dit gebied, dat, volgens bericht van den oudvader Papias, medegedeeld door Eusebius, den kerkgeschiedenisschrijver uit de vierde eeuw, reeds zeer vroeg twee geschriften zouden hebben bestaan die betrekking hadden op het leven en de leer van Jesus. Het een was een ‘spreukversameling’, juister misschien een versameling van ‘reden en spreuken’ des Heeren, door Matthaeus geboekt en door Papias, of diens zegsman, ‘de Logia’ geheeten. Het ander meer een levensgeschiedenis des Meesters door Marcus naar Petrus mededeelingen ontworpen. Was nu of is nu het geschrift, waaruit zich van lieverlede ons (kanonîk) Matthaeuseuangelie ontwikkelde, - derhalve de Deutero-Matthaeus van Scholten, - ontstaan uit een samensmelting van dat levensbericht door Marcus geleverd en die Logia, dan zou nog het recht der marcushypothese niet gestaafd zijn, eer afdoende bewezen was dat Marcus geschiedkundige arbeid ouder moest heeten dan de Logia. In dat onderzoek nu treedt Scholten niet. Terecht: omdat deze quaestie van prioriteit uit den aart der zaak niet voor oplossing vatbaar is. Dit is dus geen grief tegen des hoogleeraars boek. Het werd alleen opgemerkt ter staving van 't beweren dat hij niet de-, maar een eenigszins gewijzigde marcushypothese voorstaat. De meening nl. dat de oudste geschiedkundige inhoud der euangelieën uit een met het marcuseuangelie naastverwante bron is geput.
Maar verder werd beweerd, dat de thands door hem voorgestane beschouwing niet ten volle overeenkomt met de vroeger

{==60==} {>>pagina-aanduiding<<}
geleverde schets. Volgens de meervermelde voorrede van ‘het evangelie naar Johannes’ blz. VI was de Deutero-Matthaeus eenvoudig een vereeniging van het genoemde levensbericht door Marcus met de Logia van Matthaeus, alzoo een geschrift uit de samensmelting van slechts twee bronnen ontstaan. Thands echter acht Scholten daaraan een derde te moeten toevoegen. Ook deze opmerking mag geen bedenking tegen zijn jongsten arbeid geoirdeeld worden. Ze strekt alleen om dien juister te kenmerken en scherper te omschrijven. Daar kan wellicht meer worden gezegd. Die wijziging, als men zoo wil, en als men liever wil: die aanvulling mag ten bewijze strekken dat het jongst geleverd werk meer nog is dan het kwijten der belofte van 1864.
Maar genoeg ter inleiding! Moest een deel der resultaten daarin vermeld worden, 't is een uiterst gering deel van wat het boek geeft, en 't wordt tijd zoowel om daarvan een vollediger verslag te geven als om de wijze te doen kennen waarop de slotsommen verworven werden.
De terloops herdachte verklaring van Papias, en verder een naauwkeurige beschouwing der beide eerste kanonike euangelieën elk op zich zelf, zoo mede een vergelijking van dat tweetal onderling en, voor zoover noodig, met Lukas, ziedaar des hoogleeraars gansche apparaat. Eigenlijk zouden die drie middelen in andere volgorde genoemd moeten worden. Want des kerkvaders getuigenis komt eerst in de laatste plaats in aanmerking, terwijl een zeer fijne ontleding van tal van plaatsen uit den kanoniken Matthaeus, desbehoevende naast de euangelieën volgens Marcus en Lukas gelegd, den schrijver tot de overtuiging brengt dat in eerstgenoemden arbeid vier onderscheidene bestanddeelen zijn op te merken. En wel:

1o.verhalen, die Matthaeus met Marcus gemeen heeft, maar die bij Matthaeus, door eigenaartige overgangsuitdrukkingen, zeer werktuigelijk, 'tzij onderling 'tzij met andere stukken, zijn verbonden;

2o.losse spreuken en uitvoerige samenhangende reden, laatstgenoemden geregeld aan het daaropvolgende vastgesnoerd door een onveranderlijk: ‘En 't is geschied als Jesus deze woorden (deze gelijkenissen, deze bevelen) geëindigd had’; -

3o.berichten die bij Marcus ontbreken maar, geheel of gedeeltelijk, bij Lukas worden teruggevonden; - en

4o.stukken die aan Lukas nog onbekend moeten geweest

{==61==} {>>pagina-aanduiding<<}
zijn, doch waarvan sommige ook bij Marcus voorkomen.

De aanwezigheid nu van deze vierderlei bestanddeelen komt Scholten voor een bewijs te zijn dat de kanonike Matthaeus uit de samensmelting van vier-, zijn Deutero-Matthaeus uit drie bronnen is ontstaan. In dezer voege:

1o.de verhalen aan Matthaeus en Marcus gemeen zouden ontleend zijn aan een geschrift in menig opzicht, maar niet geheel, gelijk aan den kanoniken Marcus. Dit zou dan òf het levensbericht door Marcus van Papias zijn geweest, òf een bewerking daarvan, die Scholten den Proto-Marcus noemt. Waarover nader.

2o.De spreuken en reden waren ontleend aan de Logia van Papias, door Scholten, wijl Papias Matthaeus als den versamelaar had aangeduid, Proto-Matthaeus genoemd.

3o.De stukken, die bij Marcus ontbreken maar zoowel bij Lukas bij als Matthaeus worden gevonden, zullen zijn overgenomen uit een sedert verloren gegaan geschrift. De derde bron, den ieuw opgespoorde dus waarvan boven sprake was.

Uit de samensmelting nu van den geheelen of gedeeltelijken inhoud dezer drie bronnen was dan het geschrift ontstaan, dat bij Scholten de Deutero-Matthaeus heet. In latere dagen voegde een joodsch-christelijk schrijver aan dien Deutero-Matthaeus nog eenige stukken toe, welke aan Lukas onbekend waren geweest, - derhalve de boven onder no. 4 vermelde, - en daaruit ontstond ons (kanonîk) euangelie volgens Matthaeus, dat dan de Trito-Matthaeus kan worden genoemd.
Gaat deze laatste bewering op dan is voor het verder onderzoek veel gewonnen. Of Matthaeus, òf Marcus, - zij 't in een anderen vorm, - de bron, de hoofdsom althands van den geschiedkundigen inhoud der drie eerste euangelieën, wordt dan natuurlijk het dilemma. Maar nu herinnert Scholten terecht hoe, met genoegzame eenstemmigheid, wordt aangenomen, dat van de stukken, die èn bij Matthaeus èn bij Lukas voorkomen, des laatstgenoemden bewerking de jongste is. Staat dit vast, dan moet verondersteld worden, dat verhalen, bij Lukas voorkomend, die regelrecht in tegenspraak zijn met hetgeen over dezelfde zaken of gebeurtenissen, in (den kanoniken) Matthaeus wordt gelezen, ontbraken in het matthaeuseuangelie dat Lukas is bekend geweest. Op dien grond wordt o.a. den beiden eersten hoofdstukken een plaats ontzegd in het oudere geschrift van dien

{==62==} {>>pagina-aanduiding<<}
naam, wat met te meer vrijmoedigheid geschieden kan, naarmate de sporen talrijker en meer afdoend zijn, dat ze als een later aanhangsel moeten worden beschouwd. Maar dat ze dit zijn blijkt, om slechts uit vele bewijzen een enkel te noemen, uit de ongerijmdheid dat terwijl het laatste vers van hoofdstuk II bericht hoe Josef met het kind Jesus te Nazareth ging wonen, onmiddelijk daarop, hoofdstuk II no. 1 gelezen wordt dat de Dooper in die dagen als prediker optrad. Deze beide eerste hoofdstukken nu van den kanoniken Matthaeus dragen een eigenaartigen stempel. Daarin komen woorden en uitdrukkingen voor die, overigens bij Matthaeus zeldzamer, slechts teruggevonden worden in enkele gedeelten die mede, naar den hoogleeraars oirdeel, aan Lukas moeten zijn onbekend geweest. Sommige dier deelen onderscheiden zich ook door de wijze waarop daarin oudtestamentische plaatsen worden aangehaald; - door verhalen die blijkbaar moeten dienen om de geschiedenis van Jesus in overeenstemming te brengen met de profetieën des ouden verbonds over het algemeen door een meer joodsche kleur; - en overmatige liefde tot het wonder. Bij zooveel verwantschap onderling gepaard aan zoo groot verschil met den overigen inhoud des euangelies, acht Scholten die allen te mogen samenvoegen als van den laatsten bewerker afkomstig, en wel eerst aangehangen en ingevlochten nàdat het geschrift van Lukas reeds was verschenen.
Tegen dit alles kan slechts ééne groote bedenking zijn, maar die voorloopig achterwege blijve. Mocht die echter van waarde ontbloot zijn, of acht men haar, zoo niet volstrekt waardeloos, toch van te gering belang om een betoog niet aan te nemen dat overigens zoo rijk aan gronden is en zoo uitnemend sluit, dan is, gelijk reeds werd opgemerkt de zaak een groot eind wegs verder gebracht. Na het afzonderen van alles wat in het (kanonike) euangelie volgens Matthaeus aan Lukas onbekend zal zijn geweest, blijft dus alleen wat Scholten den Deuttero-Matthaeus noemt te onderzoeken en te ontleden.
Maar hier vertoont zich de meesterhand, ook dengenen wien niet alle bijzonderheden ten volle tevreden stellen.
Is er verschil tusschen de wijze waarop plaatsen uit het oude testament door den laatsten bewerker worden aangehaald en die waarop dit in de overige deelen van Matthaeus geschiedt: in die overige deelen heerscht te dien opzichte ook geen eenheid. Overal is wel, in plaats van den oirspronkelijken hebreeuwschen

{==63==} {>>pagina-aanduiding<<}
tekst, de grieksche vertaling der zoogenaamde LXX gebruikt, maar in de stukken, die aan de Logia zullen ontleend zijn is te dien op zichte meer vrijheid gebruikt, dan in het geen er overblijft als men van den kanoniken Matthaeus die bestanddeelen en de toevoegselen van den jongsten bewerker aftrekt. Worden voorts die citaten gelegd naast dezelfde die bij Marcus voorkomen dan blijkt dat Marcus vrijer aanhaalt dan Mattheus, en, op ondercheidene plaatsen, meer dan hij tot den hebreeuwschen tekst nadert. Dit laatste moet dan, 't zij in het voorbijgaan gezegd, voor den hoogeren ouderdom van het euangelie volgens Marcus pleiten.
Overigens wordt uit eene vergelijking van Matthaeus met Marcus aangetoond, dat onder hetgeen beiden gemeen hebben 1o. plaatsen voorkomen waar bij Marcus de toedracht der zaken natuurlijker of de voorstelling helderder is. Hieruit wordt afgeleid, dat Matthaeus ze bij Marcus gevonden, maar niet recht begrepen heeft. 2o. Andere, waar bij Matthaeus woorden of opmerkingen worden aangetroffen die bij Marcus ontbreken. Op grond daarvan rust de bewering, dat Matthaeus Marcus geschrift heeft willen toelichten. 3o. Andere, waar Marcus taal minder gekuischt is dan die van Matthaeus. 4o. Andere, waar door Matthaeus verbeteringen zijn aangebracht, zoowel ten opzichte van den stijl als uit andere oogpunten. Voorts wordt aangewezen: dat 5o. Matthaeus hebreeuwsche spreekwijzen heeft verklaard die Marcus onverklaard liet; 6o. deze meer de spreektaal, gene meer de schrijftaal heeft gebruikt; 7o. Matthaeus pleonasmen vermijdt die bij Marcus voorkomen; 8o. de klemtoon bij Marcus juister dan bij Matthaeus is gelegd; 9o. het grieksch van laatstgenoemde beter dan dat van Marcus is; en 10o. de voorstelling der gebeurtenissen bij Mathaeus die van Marcus in kortheid overtreft. Op grond van dit alles steunt de bewering, dat de geschiedkundige inhoud van Deutero-Matthaeus een verbetering, en dus een omwerking van Marcus geschrift moet wezen. Dit wordt nog nader aangedrongen door: 11o. de meerdere nauwkeurigheid van Matthaeus op de gelijkluidende plaatsen; 12o. de wijze waarop hij personen sprekend invoert; 13o. zijne zucht tot overdrijving en het doel waarmede hij het meervoud gebruikt waar bij Marcus het enkelvoud voorkomt; 14o. de schilderachtige trekken en kleine bizonderheden van Marcus die bij Matthaeus worden
gemist; 15o. den grooten nadruk door Marcus op het onderwijs van Jesus gelegd; 16o. zijne meerdere spaarzaamheid en naauwkeurigheid

{==64==} {>>pagina-aanduiding<<}
bij het noemen van namen, of liever in het aanduiden der personen daarmede bedoeld; 17o. de aanwijzing hoe verhalen, die bij Marcus voorkomen maar bij Matthaeus ontbreken dezen deels zijn bekend geweest en opzettelijk weggelaten soms niet zonder schade door het geregeld beloop van zijn verhaal, deels om andere redenen zijn uitgevallen; eindelijk 18o. door het meer leerstellig charakter van Matthaeus geschrift, en het grooter gewicht daarin aan het wonder gehecht.
Maar wordt nu uit dit alles afgeleid, dat de geschiedkundige inhoud van den Deutero-Matthaeus een omwerking van een euangelie volgens Marcus zal zijn geweest, daaruit mag nog niet besloten worden: dat dit geschrift van Marcus het ons bekende boek in zijn tegenwoordigen vorm zou zijn. Integendeel! Want daarin komen plaatsen voor, die blijkbaar later toevoegselen moeten zijn, en wel in zoo grooten getale, en soms zoozeer in strijd met het doorgaand charakter des boeks, of zijn, - op grond van het voorafgaande vastgestelde, - hoogere oudheid, soms op zulk een wijze den toeleg verradend om duistere uitdrukkingen of vreemde woorden voor buitenlandsche lezers toe te lichten, en wat daarvan in tal van voorbeelden meer wordt aangetoond, dat er grond bestaat voor het vermoeden, als zou ook de kanonike Marcus zelfs de omwerking zijn van een ouder geschrift. Gene wordt daarom vervolgens Deutero-, dit de Proto-Marcus genoemd. Herinnerd moet hierbij echter worden, dat zelfs de Deutero-Marcus niet gcheel zuiver tot ons kwam, maar o.a. met een latertoegevoegd slot.
Maar ook die Proto-Marcus zelf schijnt reeds de omwerking van een ouder geschrift te zijn geweest. Soms komt onder hetgeen gerekend wordt daartoe te behooren iets voor, dat den samenhang breekt, die zeer goed zou zijn als dat tusschenliggende werd verwijderd. Soms: wat duidelijk blijkt later invoegsel te moeten zijn geweest. Soms: wat bloote herhaling is van iets dat reeds voorafging. Soms: wat een leerstellig standpunt verraadt dat aan den schrijver van 't geheel nog vreemd moet zijn geweest. Deze opmerking leidt tot een andere. Bestaat er, dus oirdeelt de hoogleeraar, reden om te gelooven dat het geschrift 't welk èn door Deutero-Matthaeus èn door Deutero-Marcus is omgewerkt zelf ‘reeds veranderingen, en zoodanige veranderingen had ondergaan: Dus wordt hiermede de mogelijkheid erkend dat ook andere stukken, welker mythisch charakter niet wel strookt met den overigens nuchter-historischen inhoud van het Marcusevangelie.

{==65==} {>>pagina-aanduiding<<}
en de oudste historische schets nog niet voor handen waren.’
Om te weten wat daarvan zij, wordt nu eerst een schets geleverd van den vermoedelijken inhoud van dat oudere geschrift of liever van den Proto-Marcus in zijne oirspronkelijken vorm, waarbij al het mythische daarin voorkomend wordt ter zijde gelegd, daarna dat mythische zelf getoetst. Daarbij doet Scholten opmerken, hoe al de wonderverhalen van Marcus juist dáár voorkomen waar ze òf een historische waarheid in het licht stellen waarvan ze de symbolen zijn, òf tot inkleeding dienen van eenig denkbeeld tot welks voordracht het geschiedverhaal gereede aanleiding gaf. Dit wordt wederom in het breede uitgewerkt en aangetoond, met een kracht en kleur en ingenomenheid die werkelijk iets meesleepends heeft, en wel geschikt is om het denkbeeld aannemelijk te maken dat werkelijk, - daar toch reeds te voren bleek hoe zels de Proto-Marcus sporen droeg van een omwerking te zijn, - ook schier alle wonderverhalen daarin door die omwerkende hand zijn toegevoegd, zoodat het evangelie volgens Marcus in zijn oudsten, oirspronkelijken vorm, een levensbericht van Jesus zou zijn geweest, waarin voor het stellig bovennatuurlijke geen plaats was.
Daarna wordt nog gehandeld over de waarde van het euangelie volgens Matthaeus in zooverre het geacht kan worden, zijn stof niet aan de Proto-Marcus, maar deels aan een getrouwe schriftelijke of mondelinge overlevering, deels aan de Logia ontleend te hebben, gevolgd door een aanwijzing dier stukken, en een opsomming der ongeschiedkundig bestanddeelen van den kanoniken Matthaeus. Vervolgens toetst Scholten de verkregen uitkomsten aan de bovengenoemde verklaring van Papias, om te doen zien hoe hetgeen zijn onderzoek leerde met die oude getuigenis overeenkomt. Dan volgen nog eenige opmerkingen aangaande latere getuigenissen betreffende: het bestaan en den oirsprong der beide eerste euangelieën, de waarschijnlijke opvolging de omwerkingen, en den tijd waarin ze eindelijk in hun tegenwoordigen vorm zullen zijn gebracht; - terwijl het boek wordt besloten door een woord over de gewicht van het ingestelde onderzoek voor de kennis en waardering der Christelijke godsdienst, bepaaldelijk met het oog op hetgeen daaruit ten opzichte des persoons van Jesus valt af te leiden.
Al het voorafgaande is slechts een dorre schets van een boek

{==66==} {>>pagina-aanduiding<<}
aan bijzonderheden en fijne opmerkingen meer dan rijk. Maar het overzicht zou ver de perken eener aankondiging hebben overschreden, ware de verleiding om meer in détails te treden slechts eenigermate ingewilligd. Genoeg zoo het meêgedeelde eenigszins een denkbeeld geeft van het kolossale des arbeids. Wat daaraan ontbreekt drukt uitsluitend op de bedenking, die ten slotte niet mag worden teruggehouden. Voor den beoirdeelaar alleen, niet voor den schrijver, schuilt daarin iets onaangenaams. Een gevestigde naam en verdiende roem als die van den hoogleeraar kunnen daaronder niet lijden. Maar wie hem weêrspreekt kan den schijn op zich laden voor eigene argumenten meer kracht te willen zoeken in het verzwijgen van wat ter verdediging van de aangevallen punten is gezegd. Maar, zelfs op dat gevaar af, moet het bezwaar van het hart, dat alle bedenkingen in één woord samenvat, 't bezwaar dat des hoogleeraars slotsommen te aantrekkelijk zijn om....aannemelijk te wezen.
Te aantrekkelijk. Want, ondersteld hare juistheid, dan zouden twee geschriften, het een van een apostel, het ander van eens apostels reisgezel of helper, hoe men hem noemen wil, te samen met enkele, waarschijnlijk mondelinge, overleveringen de eerste bronnen geweest zijn de beschrijvingen van Jesus leven, en, wat meer nog beteekent, bronnen eigenlijk van alle vermenging met het wonderclement zoo goed als volkomen vrij. ‘Zoo goed als.’ Want verhalen van daemonenuitwerpingen en enkele andere genezingen, die minstens in eenige betrekking tot zoodanige duivelsbanningen zouden kunnen worden gebracht, blijven wel over in dat oudst verhaal. Maar deze behooren minder tot het eigenlijk wondergebied dan wel tot dat der zielkunde. Over een ‘meer of minder?’ behoeft dus te dien opzichte geen verschil te zijn. Dat punt is te ondergeschikt vergeleken bij de hoofdzaak die het hier betreft. Al zou men kunnen wenschen dat Prof. Scholten wat verder gegaan ware dan in de ‘voorloopige opmerkingen’ over de mythische bestanddeelen in Proto-Marcus (blz. 269, w.) geschiedt, in den grond der zaak blijft de slotsom van zijn onderzoek: ‘de eerste bron der kennis van Jesus persoon en daden is van Marcus, en deze is vrij van het wonderelement.’ Maar zoodanige uitkomst van een breed en zeer naauwkeurig onderzoek zou in veler oog iets bijzonder begeerlijks hebben. Voor in vele opzichten tot een moderne wereldbeschouwing getrokkenen, maar die toch meer dan ze zelven

{==67==} {>>pagina-aanduiding<<}
weten of zouden gelooven aan schriftgezag gebonden zijn in de eerste plaats. Dan voor werkelijk modernen maar die den slechts op schriftgezag wondergeloovige op zijn eigen grond en met zijn eigen wapen van dwaling zouden willen overtuigen. Van beide kathegorieën is de naam Legio, en de zucht om hunner behoeften (of wenschen?) te gemoet te komen mag begrijpelijk, zelfs eenigszins eerbiedwaardig heeten. Doch daarom niet minder gevaarlijk zoodra het een zuiver wetenschappelijk vraagstuk geldt. Ieder weet hoe spoedig wenschen in gelooven overgaat, gelooven in overtuigd zijn van te zien. Dubbele, drievoudige waakzaamheid is dus noodig waar, bij punten als dit, iets dergelijks ook maar in het spel kan komen. Hier heeft die zich te openbaren in het stellen, en ernstig, zeer ernstig overwegen der vraag: ‘Is het ontstaan van zulke, van wonderinmengselen vrije geschriften, over een onderwerp als de werkzaamheid van Jesus, in de eerste eeuw onzer jaartelling waarschijnlijk?’ Wie eenigszins met het charakter van dien tijd bekend is zal niet aarselen ontkennend te andwoorden. Al stonden I Kor. Ivs. 22a, waarop ook Scholten zelf gewezen heeft, en II Kor. XII:1, w. geheel alleen en op zich zelven, ze zouden reeds veel te denken geven. Maar de kracht van het wondergeloof en de warmte der wonderzucht van de apostolische eeuw zijn te uitgemaakt een zaak dan dat gereedelijk mag worden aangenomen dat menschen, meest waarschijnlijk van geringe ontwikkeling, uit dien tijd, als toch de eigenlijke apostelen en hunne eerste helpers zullen geweest zijn, gansch en al de verzoeking hadden kunnen weerstaan om eenigszins te offeren aan den geest der eeuw, vooral waar dat het heerlijk beeld dat ze wilden schetsen van nog hoogere glorie kon doen stralen. Juister nog, en billijker misschien: dat ze niet gansch te goeder trouw, en zelven overtuigd van de waarheid hunner voorstelling, het wonder daar door heen
zouden hebben gevlochten. Doch is daar nu grond voor deze bewering dan lokt, dan dwingt ze, waar het deze slotsom van des hoogleeraars onderzoek geldt, tot een: ‘mogelijk wel! maar ook....waarschijnlijk?’
En nu is zeker menigmalen niets onwaarschijnlijker dan de waarheid. Maar menigmaal is niet altijd. En de zaak is belangrijk genoeg om verder te vragen: ‘hebben we hier met zoodanige onwaarschijnlijke waarheid te doen?’
De bestrijders der marcushypothese zullen 't licht ontkennen.

{==68==} {>>pagina-aanduiding<<}
Scholtens boek is' te uitvoerig, treedt in te veel bijzonderheden, behandelt te groot een tal van zaken dan dat het niet, hier en daar, zijn zwakke plaatsen zou hebben waartegen ze hunne aanvallen kunnen richten. Hun echter moet het worden overgelaten te bewijzen dat zijne gronden de hunne niet ontzenuwden. Gemakkelijk vallen zal dat zeker niet. Maar de billijkheid vordert tevens te erkennen dat ze, ook na deze gespierde weêrlegging, zich gansch nog niet op alle linieën behoeven geslagen te achten. Zeker! op veel dat ze mochten willen aanvoeren zou Scholten kunnen andwoorden dat, bezitten hunne bezwaren elk op zich zelf genomen veel schijn van grond, ze niet bestand zijn tegen hetgeen daarop door hem is aangemerkt in verband beschouwd met den ganschen loop van zijn betoog. Zoo is 't bijv. met die plaatsen of verhalen welke èn bij Matthaeus, èn bij Marcus, èn bij Lukas worden gevonden. Menigmaal wordt dan bij Marcus een deel van 't geen bij Matthaeus voorkomt saamgevoegd gelezen met een ander deel dat Lukas heeft. Meldt bijv. Matthaeus (VIII:16) dat vele ‘bezetenen’ tot Jesus gebracht werden toen het ‘laat’ geworden was, en Lukas (IV:40) dat allen die ‘kranken’ hadden dat deden toen ‘de zon onderging,’ dan zal Marcus (I:32) berichten dat dit geschiedde met allen die ‘kwalijk gesteld en van den duivel bezeten waren, toen het avond geworden was en de zon onderging.’ Op zulke plaatsen nu beroept zich de bestrijder der marcushypothese ten bewijze dat Marcus eerst schreef toen hij de euangelieën volgens Matthaeus en Lukas reeds voor zich had. Want, oirdeelt hij, waarschijnlijker is 't dat Marcus de beide berichten van zijn voorgangers met elkander vereenigde, dan dat Matthaeus en Lukas later zijn geschrift zóó gebruikt zouden hebben dat de een daaruit bijna altijd nam wat de
ander had laten liggen. Op zich zelf niet onjuist. Maar wat nu, als Scholten andwoordt: ‘die zaak is niet zoo onbegrijpelijk bij mijne voorstelling van de verschillende gedaanteverwisselingen der beide eerste synoptische euangelieën en het ontstaan van Lukas. Want daar deze èn den Deutero-Matthaeus èn den Deutero-Marcus gebruikte, was het natuurlijk dat hij den laatste ontleende wat de eerste had voorbijgegaan’? Dan kan de tegenstander zeker daartegen inbrengen dat daar iets zwaks is in hetgeen Scholten over dat ontstaan van Lukas heeft gezegd. Maar wederom blijft dan den hoogleeraar het andwoord mogelijk: ‘op zich zelf misschien, niet in het

{==69==} {>>pagina-aanduiding<<}
verband met geheel mijn betoog.’ Want wat is 't geval? Scholten redeneert aldus: ‘Lukas heeft blijkbaar Matthaeus gebruikt. Komt nu in zijn geschrift een verhaal voor, betreffende Jesus geboorte dat in lijnrechte tegenspraak is met hetgeen thands dienaangaande bij Matthaeus gelezen wordt, dan dienen we wel aan te nemen dat dit stuk van (den kanoniken). Matthaeus nog ontbrak in den Matthaeus dien hij kende; want anders zou zijn handelwijs onverklaarbaar wezen. Voert nu de bestrijder daartegen aan dat, zoo dit opgaat, het even onverklaarbaar is dat een latere omwerker van den door Lukas gebruikten (Deutero)-Matthaeus daaraan een geboorteverhaal zou hebben toegevoegd geheel in strijd met het reeds door Lukas geleverde: dan is daar aan beide zijden schijnbaar evenveel recht. Maar het voordeel is aan Scholtens zijde zoodra hij aantoont dat, wederom van elders, vaststaat dat wel Lukas een Matthaeusgeschrift, - hier den Deutero-Matthaeus, - gebruikt en dus gekend heeft, maar nergens uit blijkt dat omgekeerd de Trito-Matthaeus kennis droeg van Lukas bestaan. En sterk is hij in dit opzicht. Want werkelijk dragen de stukken door hem aan Trito-Matthaeus toegeschreven den stempel van een zeer laat ontstaan. Ook hier moet weder des hoogleeraars gansche weefsel worden uitgerafeld zal des tegenstanders bewering werkelijk even krachtig worden als de zijne. - Verwijst daarna de bestrijder van Marcus hoogeren ouderdom op de afgerondheid en eenheid van den kanoniken Marcus, in verband met diens dogmatische inzichten en meer bepaald zijne christologie, en wil hij daaraan het bewijs ontleenen dat dit geschrift een werk moet zijn uit betrekkelijk lateren tijd, toen voor velen het beeld van den joodschen Messias reeds lang verdrongen werd door dat van den Heiland der wereld: Scholten kan dat toestemmen. Maar van zijn standpunt, zal daar worden bijgevoegd dat dit alleen bewijst, staat eens, op andere gronden, zijn voorstelling vast van een oud
geschrift waaruit een Proto-Marcus, en een Proto-Marcus waaruit later een Deutero-Marcus zich ontwikkelde, dat die Deutero-Marcus zijn stof met een meesterhand verwerkte voor een zeer ontwikkelden kring. De tegenstander van de marcushypothese, in welken vorm ook zou op dien weg voet voor voet teruggedreven worden tot de loochening des bestaans van een Proto-Marcus, of liever een nog ouder geschrift maar welks trekken zuiverst in den Proto-Marcus werden bewaard.

{==70==} {>>pagina-aanduiding<<}

Maar, op dat veld teruggedrongen zal hem wellicht de kans op een gelukkigen veldslag 't gunstigst zijn. Die Proto-Marcus kon wel eens Scholtens achilleshiel zijn. Niet een, - maar diè Proto-Marcus of dàt nog oudere geschrift. Want hoe in Scholtens betoog het eene deel het andere steune, en welke kracht het getimmerte aan zijne verbindingen ontleene, als Culemborgs brug aan zijn verticaal- en diagonaalbalken, tegen zijn Proto-Marcus, of liever wat bij hem, als herinnerd werd, de bron van dat geschrift is, en dus eigenlijk zelf dien naam moest dragen, bestaat een gewichtige bedenking. Het zou, gelijk boven reeds is opgemerkt, een wonderloos boek zijn geweest. Maar bovendien, naar de schets daarvan blz. 253-258 gegeven, een welsamenhangend, tijdrekenkundig geschiedverhaal van Jesus lotgevallen en daden. Dit langs den weg der kritiek verworven resultaat wordt nu vervolgens in verband gebracht met hetgeen Papias, of juister Papias zegsman naar het bericht van Eusebius, aangaande een zeker geschrift van Marcus heeft verklaard: en wel zóó dat moet blijken hoe des hoogleeraars vondst overeenkomt met het door den ouderen getuige beschreven boek. Op die wijze zou de historie de juistheid staven van wat de kritîk had veroverd. Maar: òf alles moet hier bedriegen, òf juist Papias bewijst dat Scholtens Proto-Marcus-bron niet zijn oud Marcusg eschrift is. Want de hoogleeraar hield een zeer ordelijk, welsamenhangend verhaal over; maar de kerkvader verhaalt van zijn zegsman vernomen te hebben dat Marcus de gebeurtenissen uit Jesus leven, en 's Meester daden ‘niet in orde’ heeft beschreven. Scholten geeft aan die woorden wel een eenigzins anderen zin,
dezen nl. dat Marcus wat hij meêdeelde niet in juiste ‘volgorde’ heeft gegeven. Maar deze opvatting van Papias woorden is niet houdbaar omdat die berichtgever kort daarop laat volgen dat Marcus ‘zoo het een en ander’ (eigenlijk ‘sommige zaken’) ‘heeft opgeteekend, zoo als hij het zich herinnerde.’ Het marcusgeschrift door Papias bedoeld was dus wat wij noemen zouden een versameling van episoden ordeloos aaneengeregen, en alzoo juist het tegenovergestelde van hetgeen Scholten als vrucht zijner ontleding overhield. Bestrijding derhalve wordt juist dáár gevonden waar steun werd gezocht, en door die bestrijding gaat een groot, een veel beteekenend deel der vermeende winst verloren. De oudheid levert geen bewijs dat ze een marcusgeschrift gekend zou hebben zoo als Scholten

{==71==} {>>pagina-aanduiding<<}
het zich in zijn oorspronkelijken vorm meent te moeten denken. Integendeel spreekt haar hoogstopklimmende bekende getuigenis van een marcusgeschrift dat in een hoofdzaak de tegenvoeter daarvan zou zijn. Maar in dien stand van zaken wordt het gevaarlijk te gelooven, dat Scholtens gissing, in weêrwil van wat haar onwaarschijnlijks aankleeft, toch juist zou wezen. Overig blijft dan ten slotte: een fijn onderzoek, een geniale greep, maar tevens een bedenkelijke vraag, en de meening: dat in de zaak der marcushypothese het laatste woord nog niet is vernomen.
Iets anders echter is het te zeggen dat die zaak nog niet beslist is door dezen arbeid, iets anders dat des hoogleeraars onderzoek haar der beslissing niet nader heeft gebracht. Misschien deed het dat zelfs vele schreden. Daarvoor komt hem hulde toe en dank. Uit dat oogpunt zullen die hem niet onthouden worden ook door wie, na naauwkeurige kennismaking met dit boek, zich niet met geheel zijn slotsom kunnen vereenigen. Minstgenomen toont het de ongepastheid van geestigheden als Theodor Keim in zijne Geschichte Jesu von Nazara opdischt, wanneer hij de marcushypothese een poging noemt om een jong, frisch gelaat te ontsieren door het aanbinden van een overouden grijzen baard.
Jammer slechts dat wederom de heer P. Engels, uit den akademischen boekhandel te Leijden, niet heeft kunnen besluiten het zijne te doen om het getal der lezers te vermeerderen. Scholtens werken zullen toch zeker debît genoeg vinden om ze te kunnen leveren tegen den algemeen aangenomen prijs. Of wil hij den schrijver dwingen met het oog op zijn uitgever het bekende: ‘Hat doch der Wallfisch seine u.s.w.’ op zich toe te passen?
Alkmaar, november 1868.
van heijst.




II. Rechts- en Staatswetenschappen.

1. B. Heldring. Koloniaal beheer. Amsterdam, 1868 C.M. van Gogh.

2. De Hervorming van het Koloniaal Stelsel. 1868. D.A. Thieme te Arnhem.
Onder den titel: ‘koloniaal beheer,’ komt de heer Heldring terug op zijn programma: Indië moet in Indie worden geregeerd, en het batige slot vervangen door eene vaste bijdrage.

{==72==} {>>pagina-aanduiding<<}

Was ons oordeel over zijn vorig geschrift 1) niet gunstig; dat over het tegenwoordige is het nog minder.
Het is alsof de schrijver ons staatsregt niet kent, allerminst ons koloniaal staatsregt; hij verwart den toestand der inlandsche bevolking in Britsch-Indië met dien in Nederlandsch-Indië, en de verhouding van Groot-Brittanje tot de Britsch-Indische Bezittingen met die van Nederland tot de Nederlandsch-Indische. Ook dwaalt hij in de waardering van het lot der inlandsche bevolking van Britsch-Indië. Hoe bedroevend dat der inlandsche bevolking van Java zij, deze behoeft het lot der inlandsche bevolking in Britsch-Indië niet in het allerminst te benijden. Nog in 1866 zijn op de kust van Coromandel, tusschen Madras en Calcutta, in het district Orisse, op eene bevolking van 3 millioen zielen 750,000 personen den hongersdood gestorven, gevolg - dus luidt de uitspraak der ter zake ingestelde enquête - van het stelsel van regering. Ook in Britsch-Indië bestaat voor de inlandsche bevolking slechts regts-veiligheid op papier.
Wij reserveren ons dat elders te ontvouwen; voor heden slechts enkele opmerkingen met betrekking tot de drie magtspunten van het geschrift van den heer Heldring; te weten:
a. het scheppen, nevens den verantwoordelijken minister van koloniën, van een adviserenden kolonialen raad in Nederland en van een wetgevenden raad op Java;
b. het indienen van eene wet ‘waarbij even als in 1816, tot het uitzenden van commissarissen-generaal, met de ruimste volmagt wordt besloten;’
c. het vervangen van het batige slot door eene vaste bijdrage.
ad. a. In zoo verre het, met ongeschonden handhaving der ministeriële verantwoordelijkheid, raadzaam kan zijn den minister van koloniën de voorlichting te verzekeren van een vast, adviserend ligchaam, biedt de wet op den raad van state en de inrigting van dit hooge staats-collegie, gelijk ook het personeel, waaruit het is zamengesteld, voldoende gelegenheid aan het hoofd van het departement van koloniën, om voorlichting te ontvangen.
De schrijver schijnt met de inrigting en den werkkring van onzen raad van state weinig vertrouwd te zijn, en ook er niet op gelet te hebben, dat in Engeland geen staats-ligchaam als

{==73==} {>>pagina-aanduiding<<}
onze raad van state bestaat. Een stap verder op den weg bij art. 72 der grondwet voorgeschreven, dan bij de wet op den raad van state gedaan wordt, en wij zouden komen tot verdeelde ministeriële verantwoordelijkheid; d.i. tot vernietiging van die verantwoordelijkheid.
En wat betreft het scheppen van een wetgevenden raad op Java, waarschuwen de bezwaren en de bijzonderheden, die de schrijver zelf mededeelt, 1) uitnemend tegen het luisteren naar zijne aanbeveling om naar Britsch-Indië de oogen te wenden, als naar een model van staats-inrigting voor onze kostbare Oost-Indische bezittingen. Die bezittingen hebben behoefte aan regeling bij de wet:

1o.van den burgerregtelijken toestand der inlandsche bevolking;

2o.van het grondregt dezer bevolking; 2)

3o.van de belasting op den grond.

Zijn deze drie aangelegenheden in hoofdzaak door de wet geregeld, dan zal van zelf al wat tot het ‘bestuur’ over Nederlandsch-Indië behoort, worden overgelaten aan de locale autoriteit.
Deze autoriteit is thans reeds omringd door eenen adviserenden raad met aan wetgevende magt grenzende bevoegdheid. De schrijver schijnt ook daarop niet te hebben gelet. De art. 28, 29 en volgende van het regerings-reglement zijn hem even onbekend gebleven als de kritiek op zijn vorig geschrift, of hij heeft aan die wets-artikelen evenmin gedacht als bijv. aan zijne toezegging 3) om te antwoorden op de uitmuntend gedachte en uitstekend gestyleerde kritiek van Dr. A. van der Linde, geplaatst in het Handelsblad van 6 Junij jl.
ad. b. Zullen commissarissen-generaal ondergeschikt zijn aan den minister van koloniën, of zullen zij dat niet zijn?
Zoo ja, wat zal hen, wel beschouwd, dan onderscheiden van den gouverneur-generaal, gewapend met al het gezag dat het

{==74==} {>>pagina-aanduiding<<}
regerings-reglement en de magt aan den koning voorbehouden den Indischen landvoogd verzekeren? Dit klemt te meer, als in aanmerking wordt genomen dat bij wet wel kan worden besloten, dat er commissarissen-generaal zullen worden benoemd, maar dat de benoeming aan den koning, op voordragt van den minister van koloniën, verblijft, en alzoo, naar den eisch van ons staatsregt, geen andere personen tot commissarissen-generaal zullen worden benoemd dan die in hoofdzaak homogeen zijn met den minister van koloniën.
Zoo neen, waar blijft dan de ministeriële verantwoordelijkheid?
Te vergeefs zou de schrijver daarop antwoorden: bij de wet, die de uitzending van commissarissen-generaal beveelt, zal ook hunne instructie in hoofdzaak vastgesteld en kan ook hunne aansprakelijkheid jegens de vertegenwoordiging voorgeschreven en geregeld worden. Indien de wet hunne instructie in hoofdzaak vaststelt, dan is die wet de regeling; dan blijft voor hen slechts over het ten uitvoer leggen; dan onthoudt gij hun het attribuut waarom het u te doen is; dan blijft voor hen slechts te doen over wat zeer goed aan den gouverneur-generaal kan worden toevertrouwd. Verder, indien de wet hen aansprakelijk stelt jegens de vertegenwoordiging, dan zullen de conflicten van attributie tusschen den minister van koloniën en de commissarissen-generaal eene verwarring stichten, die weldra geheel de staats-machine zou verlammen. Onze schrijver schijnt er niet op te hebben gelet, dat in 1816, en volgende jaren, de ministeriële verantwoordelijkheid niet in onze grondwet was geschreven, en dat destijds gehandeld werd alsof de ministeriële verantwoordelijkheid geen bestanddeel van het constitutionele staatsregt ware. Evenmin schijnt hij er aan gedacht te hebben, dat art. 4 van het regerings-reglement, de gelegenheid opent tot de aanstelling en benoeming van een luitenant-gouverncur-generaal. Wordt daartoe besloten, wanneer zal worden overgegaan tot organieke hervorming, dan verkrijgt de gouverneur-generaal den noodigen tijd om zich aan het ten uitvoer leggen der hervormende wettelijke voorschriften te wijden.
ad. c. Of gij eene post brengt op de begrooting onder den titel: batig slot, of onder dien van: vaste bijdrage, komt in de werkelijkheid op hetzelfde neêr, nu de koloniale aangelegenheden een onderwerp van openbare gedachten-wisseling in- en buiten de vertegenwoordiging geworden zijn. Te meer is dit waar, omdat

{==75==} {>>pagina-aanduiding<<}
het kwaad niet schuilt in de som die de bate bedraagt, maar in het regeringsbeleid; de som zal zonder bezwaar kunnen opgebragt worden door eene nijvere bevolking van meer dan 20 millioen zielen, niet belast met staatsschuld en gevestigd op een zeer vruchtbaren bodem.
Indien het batig slot, vrucht van onze albemoeijing, het billijkheidsgevoel schokt, zal dan eene vaste bijdrage, loon van onze niet-bemoeijing, niet het billijkheidsgevoel jegens ons in het harnas jagen? En zult ge, zonder te kort te doen aan het beginsel waarvan ge voorstelt uit te gaan, de eventualiteit kunnen keeren dat de locale wetgever belastingen uitschrijft die de Nederlandsche belangen kwetsen? Immers neen. Iets anders ware het voorzeker, op de Indische begrooting te brengen een tantième van de Nederlandsche rentelast, en van de begrootingen der Nederlandsche departementen van Marine, Oorlog, Koloniën enz. Doch dit kan, en behoort te geschieden met onverzwakt behoud van het beginsel: vaststelling der Indische begrooting in hoofdzaak, bij de wet.

Met deze vlugtige opmerkingen meenen wij te hebben aangetoond, dat onze schrijver, weinig vertrouwd met ons staatsregt, ook het koloniale vraagstuk niet genoeg meester is, om er met vrucht over te adviseren en dat hetgeen hij aanbeveelt een onderdeel van het vraagstuk zou doorhakken zonder een enkel bezwaar weg te nemen. Maar niet aan doorhakken, aan oplossen van het vraagstuk is behoefte. Die oplossing is in goede handen, als zij toevertrouwd blijft aan het gemeen overleg tusschen de kroon en de vertegenwoordiging. Vele en groote bedenkingen zijn voorzeker tegen wettelijke regeling aan te voeren, maar zij is de minst slechte en de eenig mogelijke wijze, om tot eene, voor alle groote belangen meest bevredigende, wel beraden oplossing te komen. Die daaraan twijfelt, heeft geen vertrouwen in den constitutionelen regeringsvorm en geeft zich geen rekenschap van de ommekeer die reeds wortel heeft geschoten in het hoofd en in het gemoed van tal van mannen der conservatieve rigting. Aan vele conservatieven wordt onregt aangedaan, als men ze beoordeelt naar hetgeen de conservative pers dag aan dag te lezen geeft, en door enkelen in- en buiten de wertegenwoordiging verkondigd wordt. De kern der conservatieven is, niet minder dan de liberalen in den lande, doordrongen van

{==76==} {>>pagina-aanduiding<<}
het begrip dat de Nederlandsch-Indische huishouding, en in het bijzonder de staatshuishouding op Java, hervormd moet worden. Alleen kan zij zich niet vereenigen met de middelen, aanbevolen door sommige liberalen en, waarlijk, dat is haar niet ten kwade te duiden!
Moge weldra een zamenhangend geheel van organieke hervorming aan het onderzoek der vertegenwoordiging worden onderworpen. De finantiële toestand waarin wij verkeeren is niet minder zorgbarend dan die waarin zich de Oost-Indische bezittingen bevinden. De begrooting voor 1869 voorziet niet in alle eischen der dienst, en laat desniettemin de mogelijkheid van een te kort bestaan van vele millioenen, ook wanneer wij aannemen dat 800,000 balen koffij zullen kunnen aan de markt gebragt worden. Het onderzoek der ingediende algemeene staatsbegrooting en van de Indische begrooting zal die uitspraak staven.
De behoefte aan regeling van het koloniaal vraagstuk is dus dringend, ook uit een finantieël oogpunt; maar die regeling zal evenmin tot stand zijn te brengen door middel van het scheppen eener nieuwe categorie van staatsambtenaren als door partiële verbeteringen.
Geen menschelijke opvatting is onveranderlijk en volstrekt waar. Iedere opvatting heeft zijn tijd. Die van vóór 1848 heeft, zoo wel wat de kennis der Indische toestanden, als het begrip betreft van hetgeen tot afdoende betering daarvan dient te geschieden, - zijn tijd gehad.
Een zamenhangend geheel van hervorming is noodig, en dat geheel moet, in overleg met de vertegenwoordiging, in hoofdzaak worden vastgesteld bij een of meer wetten, en zoo wel de regten als de pligten regelen van de inlandsche bevolking onzer Oost-Indische bezittingen.
Eerst nadat dit zal zijn geschied, zal de toestand ontstaan, dien wij allen wenschen: ontwikkeling van handel, scheepvaart en nijverheid, en ruime baten voor de schatkist, vruchten van toenemende welvaart en beschaving der inlandsche bevolking in gindsche gewesten. Overigens spreekt het van zelf, dat dit programma van koloniaal regerings-beleid niet buitensluit uitbreiding van het personeel van den raad van Indië en verbeterde inrigting van zijne wijze van werken, noch ook eenige wijziging in de wet op den raad van state.
Onze schrijver zal ons oordeel gestreng vinden. Liever hadden

{==77==} {>>pagina-aanduiding<<}
wij lof uitgesproken. Op zich zelf is dat aangenamer en het is tevens een geschikt middel om vrienden te maken. De ernst van het onderwerp, ondanks billijke waardeering van den door den schrijver aan den dag gelegden goeden wil en van zijn uitnemend schrijftalent, verbiedt dit echter.
's Gravenhage, 6 October 1868.
L. van Woudrichem van Vliet.




Naschrift.

Onder het afdrukken komt mij eene brochure ter hand, uitgegeven bij D.A. Thieme, te Arnhem, onder den titel: De hervorming van het koloniale stelsel.
In even goed gebouwde volzinnen als die het geschrift van den heer Heldring tot sieraad strekken, worden daarin dezelfde gedachten ontvouwd als door dien schrijver worden voorgestaan.
De kennisneming van deze brochure heeft echter niet in het minst mijn oordeel over den bewusten gedachtengang gewijzigd. De anonymus, die - iedere regel van het uitmuntend gestyleerde stuk schijnt het aan te toonen - voorzeker van nabij bekend en vertrouwd is met de Indische aangelegenheden, noemt het cultuurstelsel ‘een mystificatie en een mislukking.’ Als ‘stelsel,’ zegt hij, 1) ‘heeft het slechts bestaan in de verbeelding van den genialen stichter en - op het papier.’ De schrijver houde ons ten goede dat wij, na aandachtige overweging van zijn arbeid ten opzigte van zijn stelsel van koloniale hervorming, getuigen hetgeen hij zoo te regt van het cultuurstelsel zegt: het zou zijn een mystificatie en een mislukking, en zoo het beproefd werd blijken slechts te hervormen - op papier.
's Hage, 16 November 1868.

III. Onderwijs.

Godsdienst-onderwijs en openbaar onderwijs, door Dr. E. van der Ven, enz. Haarlem, de Erven F. Bohn, 1868.
Art. 194 der Grondwet: ‘De inrigting van het openbaar onderwijs wordt, met eerbiediging van ieders godsdienstige begrippen, door de wet geregeld.
Er wordt overal in het rijk van overheidswege voldoend openbaar lager onderwijs gegeven.’

{==78==} {>>pagina-aanduiding<<}

Art. 165 der Grondwet: ‘Aan alle kerkgenootschappen in het Rijk wordt gelijke bescherming verleend.’
Ziehier Scylla en Charybdis, tusschen welke de openbare lagere school moet doorzeilen!
‘Voldoend’ onderwijs is in het oog van verreweg de meesten alleen de school, waar onderwijs gepaard gaat met opvoeding. Al is de dagschool niet een kostschool, gedurende de uren, welke het kind op de school vertoeft, moet de onderwijzer ontegensprekelijk tevens de taak van opvoeder van de ouders overnemen. Opvoeding, die niet op godsdienstige grondslagen berust, is in eene christelijke maatschappij ondenkbaar. En, dit is eene vaste overtuiging van zeer velen onder die ‘meesten’, dat elke godsdienstige rigting zonder dogmatiek een republiek is zonder grondwet.
Elke sekte en wederom elke rigting in iedere sekte meent in 't bezit der waarheid te zijn. Zijn bescheidenheid en verdraagzaamheid onder de praktische deugden opgenomen, waarvan zij professie maakt, dan zal zij toch in gemoede verklaren overtuigd te zijn, dat haar weg 't naast tot de waarheid voert. Onder de beloofde ‘bescherming’ verstaat zij dus - en die opvatting is zeer menschelijk, in haar oog zelfs prijselijk - niet alleen, dat de staat zich niet met haar bemoeit, maar veleer, dat de staat daar ongehinderd propaganda laat maken en aan andere godsdienstige rigtingen zooveel mogelijk belet hetzelfde te doen.
Geen plaats eigent zich beter tot slagveld voor deze propaganda dan de lagere school, waar kinderen van allerlei gezindheden vereenigd zijn. Natuurlijk: de kerk wordt in den regel alleen bezocht door hen, die dezelfde gevoelens deelen; de geestelijken bezoeken alleen de leden hunner gemeente. Kan men het echter zoo ver brengen, dat de onderwijzer verklaard en ijverig aanhanger is van zekere godsdienstige meeningen, dan zal hij ongetwijfeld krachtiger ten voordeele der ‘goede zaak’ werken, dan de eigenlijk gezegde godsdienstleeraar. Wanneer al zijne lessen en vermaningen doortrokken zijn van zekere dogmatische begrippen, zullen de leerlingen veel hooren en argeloos in zich opnemen, waarvan zij op katechizatie of in preeken òf nooit zouden gehoord hebben òf waartegen hun afschuw zou ingeboezemd zijn. En het tegengif, dat in de enkele uren van godsdienst-onderwijs opzettelijk wordt toegediend, is zeker vrij krachteloos tegen 't vergif, dat in allerlei onmerkbare vormen dagelijks uren lang in alle geestelijk voedsel wordt ingenomen.

{==79==} {>>pagina-aanduiding<<}

Als de staat, tusschen de godsdienstige sekten in geplaatst, welke de lagere school zoo gaarne elk tot het tooneel harer werkzaamheid willen maken, kort en goed het onderwijs in de godsdienst aan de kerkgenootschappen overlaat, en den onderwijzer gebiedt ‘zich te onthouden van iets te leeren, te doen of toe te laten, wat strijdig is met den eerbied, verschuldigd aan de godsdienstige begrippen van andersdenkenden,’ dan is wel de gordiaansche knoop doorgehakt, maar ook geene der strijdende partijen te vreden gesteld.
De onderwijzer mag niets zeggen wat ‘strijdig is met den eerbied, verschuldigd aan de godsdienstige begrippen van andersdenkenden.’ Maar, eilieve, laat een orthodox-protestantsch leermeester eens vaderlandsche geschiedenis vertellen zonder katholiken te kwetsen in feiten, die één zijn met hunne godsdienstige begrippen! - Draag eens als geloovig christen algemeene geschiedenis voor aan Joden! Tracht eens uwe leerlingen bekend te maken met de hoogst belangrijke rezultaten, waartoe de studie der geologie is gekomen, met den ouderdom der menschheid, zonder in strijd te geraken met bijbelsche voorstellingen, die bij zeer velen geldig zijn!
Al is de onderwijzer ook een model van verdraagzaamheid en voorzigtigheid, er zijn onder de negen vakken, welke de wet op 't lager onderwijs voorschrijft, minstens twee of drie, waarover hij best doet òf te zwijgen, òf ze zóó dor en oppervlakkig te behandelen, dat de leerlingen er niet in 't minst door geboeid worden en er dus ook niets van meedragen.
Nergens komen theorie en praktijk meer met elkaar in strijd dan wanneer gij een in godsdienstig opzigt neutraal onderwijs voorschrijft. Op het papier lijkt zoo iets zeer goed, maar uwe onderwijzers kunt gij niet uit papier knippen. Zij zijn individuën, en - dit verlangt gij immers? - wel ontwikkelde individuën; personen, die in vele zaken eene bepaalde meening koesteren; die vooral niet onverschillig zijn, waar 't op godsdienstig geloof aankomt; die voor zich 't regt vindiceren van alle burgers, om openlijk hunne meening uit te spreken. ‘Ja, maar op school moeten zij die overtuiging niet uiten!’ Goed zoo; zij zullen ook niet met opzet dergelijke kwestiën te berde brengen, maar verander de menschelijke natuur eens zoodanig, dat hetgeen wij uitspreken niet de duidelijke kenmerken draagt van 't geen er op den bodem der ziel ligt?

{==80==} {>>pagina-aanduiding<<}

In één woord: eene godsdienstige stemming is ondenkbaar zonder godsdienstige beginselen. Die beginselen zijn òf de leerstellingen eener sekte, òf godsdienstige begrippen, welke het individu zich zelven, buiten elke dogmatiek om, gevormd heeft. In beide gevallen zullen zij onwillekeurig vaak den grondtoon uitmaken van 's onderwijzers lessen. En leermeesters, die volkomen onverschillig zijn voor godsdienst, zal wel niemand als opvoeders zijner kinderen wenschen.
Men heeft veel geschermd en doet het nog met een zekere algemeene christelijke, tevens maatschappelijke, zedekunde, aan welker verkondiging zelfs Jood of heiden zich niet zouden ergeren. Mij dunkt, de bezitter van deze univerzele moraal moet nog steeds gezocht worden. Wel ken ik beginsellooze menschen; maar die houden er in 't geheel geene moraal op na. Doch een naar zedelijke beginselen levend mensch, die geene bepaalde meeningen omhelst b.v. over het doel en de beteekenis van Jezus' persoon en werk, over 's menschen bestemming na dit leven, - 't zij hij 't een en ander ontkent of op geloovig terrein staat, - ken ik niet. In 't eene geval kan hij zich niet buiten kerkelijke of eigen gevormde dogmatiek houden en moet somtijds andersdenkenden ergeren. In 't andere geval zal het hem uiterst moeijelijk vallen, zijn ongeloof of twijfelzucht geheel in zijn boezem op te sluiten, en zal hij nog meer lieden aanstoot geven.
Menigeen zal aanmerken, dat wij aldus voortredenerende 't gewigt van 's onderwijzers persoonlijkheid op godsdienstig gebied wel wat zwaar tillen.
Wij willen toegeven, dat dit in gewone tijden werkelijk 't geval zou zijn; dat in gewone tijden kinderen van 7-15 jaren nog geene ketterijen plegen te rieken, dat zij dan nog niet zeer ontvankelijk zijn voor godsdienstige leerstellingen. Vooral willen wij gaarne toegeven dat het er weinig toe doet, welke godsdienstige beginselen iemand belijdt, mits hij slechts godsdienstige beginselen hebbe, aangezien geen onzer zich mag beroemen in 't bezit der absolute waarheid te zijn.
Maar wij verkeeren thans niet in gewone omstandigheden. Meer dan ooit staan wijd uiteenloopende godsdienstige rigtingen vijandig en slagtvaardig tegenover elkander. Meer dan ooit worden dogmatische begrippen, die men vroeger aan de geestelijkheid overliet, het gemeen goed van een ieder. Het begrip van leeken, die eerbiedig 't stelsel van hun geestelijken herder

{==81==} {>>pagina-aanduiding<<}
volgen, vervalt meer en meer. Ieder gaat voor zich mede onderzoeken, en begint belang in die kwestiën te stellen, omdat hij ze werkelijk als zijn eigendom gaat beschouwen. En als nu de ouders, den onderwijzer van ketterijen verdenkende, den knaap of het meisje, dat van de school komt, vorschend uithooren, dan komt veel aan 't licht, dat anders in het duister ware blijven liggen, dan begint het kind zelf over zulke dingen mede te denken, dan ontstaat onverdraagzaamheid en ergernis.
't Lijdt geen twijfel, of men zou, als de gemengde school ‘van overheidswege’ in 't laatst der vorige eeuw bestaan had, dezelfde klagten op politiek terrein gehoord hebben, die thans op geestelijk gebied worden aangeheven. De meester zou, ook met den besten wil, zijne patriotsche of orangistische gevoelens niet hebben kunnen verborgen houden. Hij zou het evenmin allen partijen in de staatkundige rigtingen hebben kunnen naar den zin maken als dit thans in 't godsdienstige mag gelukken.
Al liep de meester ook geenzins met zijne denkwijze te koop, hij zou zonder twijfel ergernis hebben gegeven aan de voorstanders van menige partij in den staat.
Wanneer, zooals thans, de gemoederen in spanning zijn, en dat nog wel op zoo'n teer punt, als de godsdienst steeds bij onze natie was, dan baart de onverdraagzaamheid argwaan. Dan ziet men daar gevaar, waar men voorheen ook geen schijn er van vermoedde. Dan kan 't bijna niet anders, of de gemengde school moet in de oogen van zeer velen een gruwel zijn.
Zoo laat het verschijnsel zich verklaren, dat de wet op 't lager onderwijs geruimen tijd kon werken tot algemeen genoegen, ten minste zonder dat er gewigtige bezwaren tegen haar werden ingebragt, en dat eerst in de laatste jaren een waarlijk onrustbarende storm tegen haar is losgebarsten.
Hierbij moet, mijns bedunkens, één punt niet over 't hoofd worden gezien. Er heeft zich in de laatste jaren op godsdienstig gebied een verschijnsel geopenbaard, dat wel geschikt is om het alarm der kerkelijke partijen ik zeg niet te wettigen, maar toch in 't leven te roepen.
Wij bedoelen de zoogenaamde moderne rigting in de theologie. Naauw verbonden met de liberale rigting op staatkundig gebied heeft zij in den laatsten tijd reusachtige vorderingen gemaakt.
't Klinkt schijnbaar goed als voorstanders van die rigting u met cijfers aantoonen, dat nagenoeg onze geheele bevolking òf

{==82==} {>>pagina-aanduiding<<}
katholiek of hyper-orthodox protestantsch is, en u dan vragen: wat heeft onze moderne rigting dus te beduiden, dat men van haar gevaar ducht? - Die voorstanders wijzen u op het feit, dat bij de laatste kerkelijke verkiezingen immers gebleken is: dat de orthodoxe rigting nog verreweg die der meerderheid onzer protestantsche bevolking moet geacht worden, en dat dus de modernen een zeer onschadelijke minderheid uitmaken.
En waarlijk, als men op de cijfers let, dan is het zoo. Doch cijfers geven wel eene numerike, maar niet eene morele meerderheid. De waarheid is, indien wij ons niet al te zeer bedriegen, deze: dat het plebs, zoo als bij onze natie steeds 't geval was, ook thans nog, wat de overgroote meerderheid betreft, streng konfessioneel is. Aristokratiesch- en reaktionairgezinde individuën uit de hoogere, vooral uit de hoogste standen der maatschappij stellen zich aan 't hoofd van die overigens hoofdelooze massa. 't Orthodoxe predikanten-personeel vervult gaarne de rol van middelaar tusschen 't ongenaakbaar hooge standpunt der eenen en de bijna even moeijelijk te genaken ruwheid en eigendommelijke schuwheid der anderen.
Maar, zoo als wij zeiden, getalsterkte is niet de eenige, niet de ware meerderheid. Er is nog een andere stand, even ver verwijderd van de trotsche aristokrati een den adel, als vanden eigenlijk gezegden minderen man. Het is de talrijke burgerklasse, ververeenigd met den zoogenaamden fatsoenlijken en beschaafden stand. Het is de klasse van gegoede kooplieden, industriëlen. enz. Aan haar sluiten zich zeer vele ambtenaars en geleerden aan. Ook de meerderheid van het jonger onderwijzend personeel vindt. er hare plaats. Meerendeels liberaal op politiek gebied, is deze stand voor een groot deel modern in zake van godsdienst. Wanneer het op 't zielengetal aankomt heeft deze partij ongetwijfeld de minderheid; maar een goed deel van 't geen men de kern onzer natie zou kunnen noemen behoort er toe. Duidelijk blijkt de waarheid dezer bewering uit den geheel verschillenden uitslag bij verkiezingen voor staat en voor kerk. Bij verkiezingen voor staat, provincie en gemeente gelden alleen de stemmen der meer gegoeden. In den regel vallen deze stemmingen in liberalen geest uit, en, hoe hooger census er vereischt wordt, des te meer krijgt de konfessionele partij de nederlaag. Bij kerkelijke verkiezingen gaat het juist omgekeerd. Omdat daar zoo goed als geen census wordt in achtgenomen, zegeviert in den regel de orthodoxe partij, dewijl zij werkelijk de numerike meerderheid heeft.

{==83==} {>>pagina-aanduiding<<}

Doch wat baat zulk eene meerderheid? De geschiedenis is daar om te bewijzen, dat zij op den duur niet bestand is tegen morele meerderheid. 't Spreekt van zelf, immers die morele is het, welke men bestempelt met den naam van geest des tijds en publieke opinie.
Bij deze standen der maatschappij nu, welke de morele meerderheid vormen, wint ontegensprekelijk de moderne rigting meer en meer veld.
't Ware welligt te wenschen geweest, dat deze rigting der theologie zoo lang zij afbreken moest, en het nog te druk met de kritiek had om door vaste rezultaten weer aan het opbouwen te komen, binnen 't studeervertrek van den geleerde ware gebleven en niet had getracht zich een weg te banen bij de gemeente. Men zoeke in deze mijne woorden niet eene voorbarige en ongepaste veroordeeling der moderne theologie. Op 't gebied der zuivere wetenschap kunnen wij niet anders dan eerbied koesteren voor hen, die met scherpzinnigheid en diepe geleerdheid datgene kritiesch onderzoeken, wat tot nu toe blindelings werd aangenomen en die zoo aan menig vooroordeel eindelijk den bodem inslaan. Mij dunkt, uit de rigting, welke de wetenschap der theologie sints een tiental jaren nam, moet eenmaal iets heerlijks voortvloeijen: de vernietiging van alle sektewezen. 't Christendom, de godsdienst van Jezus wordt, helaas, door de meesten nog steeds geidentificeerd met het dogma van deze of geene sekte. Zoo lang het Christendom zich niet anders vertoont dan of als kerk van Rome of als kerk van Luther of als kerk van Kalvijn, is de ware kerk van Christus nog niet gekomen. Kritiek, kritiek vóór alles moet er wezen om in al dat menschenwerk waarheid en leugen te scheiden. Laat zij rustig, doch onverbiddelijk streng haar taak vervullen, al moeten wij ook zuchtend afscheid nemen van menige overlevering, die wij innig lief hadden.
Maar laat zij in stilte haar werk volbrengen. Dat zij hare edele roeping niet ontheilige door op te treden als tolk der wetenschap voor de smalle gemeente, die niet beter weet of de bijbel werd in 't Hollandsch geschreven, en die volkomen onontvankelijk moet verklaard worden voor alle kritiek hoe ook genaamd. En niet alleen de smalle gemeente moet onontvankelijk verklaard worden, als het er op aan komt haar zaken te betoogen, die geheel en alleen op kritiek der bijbels berusten; maar ik bid u: is zelfs een zoogenaamd beschaafd publiek op de

{==84==} {>>pagina-aanduiding<<}
hoogte om met vrucht in dergelijke kwestiën te kunnen doordringen?
Stel eens, dat men mij de taak had opgelegd om een zoogenaamd nuts-publiek op de hoogte te brengen der tegenwoordige onderzoekingen over de oudste geschiedenis van Rome. Ongetwijfeld zou deze opdragt mij niet weinig in verlegenheid brengen. Hoe toch de zaak grondig te verklaren voor een gehoor, waarvan verreweg de meesten niet in staat zijn de bronnen, waarop deze kritiek steunt, te raadplegen, en dat, al vertaalde ik ook onderscheidene teksten om ze onderling te vergelijken, toch geen flaauw begrip heeft van 't gezag van den eenen berigtgever boven dat van den anderen? Ik zou dus 't besluit moeten nemen eenvoudig tot mijne toehoorders te zeggen: over dit feit oordeelt ‘men’ of de ‘meesten’ aldus; ‘men’ ontkent dat Romulus ooit bestaan heeft; ‘men’ houdt de geschiedenis der oorlogen met Alba Longa voor brokken van een verloren heldendicht; die geheele koningsgeschiedenis ‘is’ grootendeels een zamenstel van mythen.
Mij dunkt, wanneer ik het talent had dit alles met pikante aanmerkingen en geestige zetten te kruiden, zou zelfs dat publiek mij met genoegen aanhooren: de verniel- en vernietigingszucht komt reeds bij 't kind zoo duidelijk te voorschijn, dat de trek bij den volwassene om liever stout te hooren ontkennen dan te hooren bevestigen zich wel laat verklaren.
Hoe 't ook zij, ik ben overtuigd, dat de uitwerking, door mijne verhandeling op mijne aandachtige toehoorders gemaakt, dan zou zijn: wel, wel, zouden zij zeggen, dat had ik in mijne jeugd heel anders geleerd. Er is dus van dat alles niets werkelijk gebeurd!
En als een vader uit mijn publiek bemerkt, dat zijn jongen op de school romeinsche geschiedenis leert, zal hij alligt zeggen: och kom, jongen, leert men u dat nog? 't Is altemaal bedriegerij en sprookjes!
Dit moet, bij de zucht van den mensch om zooveel mogelijk te negeren, onverbiddelijk de uitwerking zijn der kritiek op een niet geleerd publiek.
Doet gij nu, zoo vraag ik menigenmodernen theologie-prediker, niet hetzelfde bij uwe toehoorders? 1) Hen kunt gij evenmin op de hoogte

{==85==} {>>pagina-aanduiding<<}
brengen van 't gewicht der bewijsgronden, waarop deze of gene geleerde 't evangelie van Johannes voor een werk van de tweede eeuw verklaart. Ook voor hen spreekt gij over zaken, die uit teksten in vreemde talen, in hun vreemde tijden, bij hun vreemde volken geschreven, moeten opgediept worden. Ook gij moet het laten aankomen op een ‘men’ of ‘de meesten’ zeggen, welligt op een: ‘het is zoo.’ Ook uw publiek zal u verbaasd aanstaren; 't zal uw vernietigende kritiek gretiger opvangen dan de mijne over romeinsche geschiedenis, omdat het hier dingen geldt, waarin men van jongs af meer belang stelde, en die ons niet alleen als waar, maar ook als heilig en onschendbaar waren voorgesteld. En in dezelfde mate als de belangstelling hier grooter is, zal ook 't gejubel luider zijn, waarmee de oppervlakkigheid uitroept: Wonderen? Gekheid! Opstanding, hemelvaart? Sprookjes! Van die heele geschiedenis in den bijbel is ook al niet veel waar! - En al toont gij haar, als tegengif tegen uwe kritische wenken, op duizenderlei manieren de absolute waarde van 't Christendom aan, geloof mij, 't mefistofelische element in 's menschen natuur laat hetgeen het eenmaal vermeesterd heeft, niet zoo ligt weer varen.
Ieder eenigzins beschaafd mensch wil gaarne voor een halve geleerde doorgaan. Ieder voelt zich gevleid, als men hem tot kompetent beoordeelaar verklaart zelfs in zaken, die hij niet kan doorgronden. Daarbij komt, dat de meeste menschen liever tegenspreken dan toestemmen, liever met het heilige spotten dan het in bescherming nemen. 't Zoogenaamde profaneren, 't aanhooren van profane aardigheden heeft voor de meeste menschen iets zeer aanlokkelijks. Waarom? - Men meent onwillekeurig, dat het lagchen om dingen, die voor heilig doorgaan, een bewijs van moed, van zelfstandigheid, van vrijzinnigheid is.
Deze karaktertrekken van den mensch moeten wel degelijk in aanmerking worden genomen, ten einde de ongehoord spoedige verspreiding der moderne theologie te verklaren, terwijl zij helaas! óók in handen raaktevan lieden, wien 't meer te doen was om opgang bij 't publiek te maken, dan zelven ernstig te onderzoeken. Op

{==86==} {>>pagina-aanduiding<<}
't laagste plebs, dat in den regel zeer weinig van preeken en katechizatiën meedraagt wegens zijn al te geringe ontwikkeling, had deze verkondiging geen vat. Het heeft in den loop van eenwen door traditie langzamerhand eenige godsdienstige begrippen zich eigen gemaakt en ruilt die niet zoo spoedig voor de nieuwe leer in.
Maar geheel anders ging het bij menschen, die zelven wel eens wat gelezen en over 't een en ander nagedacht hebben.
Beoefenaars van de wetenschappen der natuur en vooral ook dilettanten in die vakken was het juist koren op hun molen als thans de theologen zelven 't sein gaven tot verwerping van alles, wat met de natuurwetten bleek in strijd te zijn.
In 't algemeen: tal van menschen, die wel hadden leeren denken, maar die hunne gedachten zelden over theologie hadden laten gaan, vonden het negeren veel natuurlijker en eenvoudiger dan zichzelven te kwellen met het verklaren van in hun oog onverklaarbare zaken.
In een woord: het is zoo ver gekomen, dat een groot deel der geleerden, die van niets anders willen weten dan van op zinnelijke waarneming gebouwde wetenschap, - dat een menigte van halfbakken geleerden, die 't geen zij van hooren zeggen weet, gaarne voor rezultaten van eigen onderzoek wil laten doorgaan, - eindelijk, op hun voorbeeld, alles wat verlicht en zelfstandig wil schijnen, zonder de bekwaamheid te bezitten om dit werkelijk te zijn - dat vooral ook vele jongere onderwijzers der lagere school, om strijd met hunne collega's aan de hoogere burgerschool, het materialisme huldigen en in schijn vurige aanbidders zijn der moderne theologie.
Onwillekeurig verbind ik daar materialismus en moderne theologie. Verre zij het van mij geleerden als een Baur, een Scholten e.a. van materialismus te beschuldigen. Maar ontegenzeggelijk is het, dat bij de naäpende en van hooren zeggen levende bent materialismus en moderne theologie trouwe gezellen zijn. Hiermêe willen wij niet beweren, dat de moderne theologie verwant is met materialismus. Integendeel. Zij staat er diametraal tegenover; maar 't blijkt toch, dat eene verzameling van enkele negerende stellingen op godsdienstig gebied, die men gaarne voor de leer der tübinger en leidsche school wil verslijten en met den wijdschen naam van theologie bestempelt, wonderwel zich leent tot de godsdienst van hen, die uit natuurlijken aanleg

{==87==} {>>pagina-aanduiding<<}
of van beroepswege alligt tot materialistische wereldbeschouwing overhellen.
En kan het anders? - Daar, waar 's menschen natuurlijke neiging tot materialismus zoo weinig tegenwigt vindt of liever waar zij ondersteund wordt door eenige onzamenhangende begrippen omtrent zaken van godsdienst, welke zich meer beroepen op het verstand dan op den hoogeren aanleg des gemoeds, daar ontstaat weldra zekere minachting tegen elk streven om den geest uit de stoffelijke omgeving tot het hoogere, tot het ideale op te voeren.
De kritiek is in handen van den geleerde het dissekeermes van den anatoom; maar wil de oppervlakkige liefhebber zich er van bedienen, dan is 't een instrument, waarmeê hij niets anders kan doen dan anderen en zich zelven wonden. Keeren wij nog eenmaal tot ons straks gekozen voorbeeld van kritiek der romeinsche geschiedenis terug: terwijl de kritiek den geleerde in dit vak dient om het ware van het valsche te scheiden en zijne overtuiging omtrent de oudheid en de waarde der staatsinstellingen van dat volk geen oogenblik aan 't wankelen raakt door de ontdekking van feiten, die den toets der kritiek niet kunnen doorstaan, heeft bij den oppervlakkigen beschouwer, die van dergelijke ontdekkingen in ontkennenden geest het een en ander hoort, juist het omgekeerde plaats. Hij gaat wegens enkele feiten de waarde van het geheel verwerpen. Aan zijne minachting paart zich weldra spot: de geheele geschiedenis van dat volk der oudheid wordt in zijne opvatting een kindersprookje.
Wij zijn alleen in de gelegenheid dit zelfde psychologische verschijnsel waar te nemen bij hen, die met moderne theologie hoog wegloopen, maar die niet genoeg voorbereid zijn om haar met gave des onderscheids, zonder nadeel voor hun godsdienstzin, in zich op te nemen. Zij vernamen iets over het onhistorische van enkele bijbelverhalen en het betwistbare auteurschap van enkele bijbelboeken; En zie!...gretig vat hun wereldsche zin, die al niet opperbest sympathizeerde met de hoog ernstige moraal van 't Christendom, dit als voorwendsel aan om zich 't geheele lastige pak der godsdienst van den hals te schuiven. En laat de predikant hen op 't wezen der godsdienst wijzen of tot een echt geestelijk leven opwekken, zooveel als hij kan, - waar geloof en hoop verdwenen zijn, neemt ook ook de liefde ijlings de vlugt.

{==88==} {>>pagina-aanduiding<<}

Bij velen onder 't groote publiek openbaart de moderne theologie zich - zeer zeker in strijd met en ten spijt van haar geest en strekking - als minachting van 't Christendom in 't algemeen, als een het betere in den mensch doodende zucht om met al wat bovenzinnelijk is te spotten, - als...datgene, wat men wel eens betitelt met den naam van ‘frivoliteit.’
De moderne theologie heeft in vele streken van ons vaderland zeer grooten indruk gemaakt op het aankomende geslacht der onderwijzers, ook van die der lagere school. Niet toegerust met de bekwaamheid om zelven degelijke bronnenstudie aan te wenden, maar toch door hunne opleiding aan eenig nadenken gewend, door naauwe verwantschap van hun beroep belangstellende in kerkelijke en godsdienstige zaken, vonden de brochures en tijdschrift-artikels, waarin sommige predikanten de bemoeijingen der historisch-kritische chool in zake der theologie trachtten te popularizeren, in hen gretige lezers. 't Valt niet te ontkennen, dat die geschriften, waarin nog hangende kwestiën voorbarig als beslist en waarin ondernomen nasporingen als rezultaten worden voorgesteld, meestal een zeer smaakvollen vorm bezitten. Daarbij komt, dat beschouwingen, die ten doel hebben 't bestaande af te breken, uit haren aard, op geestiger trant en op ligter te bevatten wijze kunnen voorgedragen worden, dan die, waarin opgebouwd of een stelsel verdedigd wordt.
Hoe 't ook zij, een zeer groot deel van 't onderwijzend personeel werd verklaard en vurig pseudo-modern. Waren zij modern op zulk eene wijze, dat zij de kritiek en wijsbegeerte van de koryfeën der moderne school op den voet konden volgen, 't zou gewis niet schaden: zij zouden door eenig inzigt in 't gewicht der hangende kwestiën tot ernst, omzigtigheid en nederigheid gestemd worden. Maar daartoe zijn zij evenmin in staat als 't meerendeel van 't zoogenaamde beschaafde publiek.
Wat wonder, dat de ontijdige popularizering van 't geen nog niet rijp is om reeds als rezultaten onder de oogen der gemeente te worden gebragt, op hen denzelfden invloed uitoefende als op anderen, die, niet voorbereid door voorafgaande studiën, de vruchten van dien boom der kennis proefden? Wat wonder, dat zij zich tevreden stellen met eene algemeene moraal, die haar eigenlijk steunpunt mist door gebrek aan pozitive godsdienstige beginselen?
Met zulk eene in de lucht zwevende moraal heeft men tegen-
{==89==} {>>pagina-aanduiding<<}
woordig zeer veel op. Doch wat is moraal anders dan de praktische zijde eener theorie over den mensch in zijne verhouding tot God, evenmensch, maatschappij en natuur? Nu valt het moeijelijk in te zien, welke de leidende beginselen kunnen zijn van een zedekundig stelsel, dat al te vaak gebouwd is op een grof pantheistiesch godsbegrip en op de meest mogelijk materialistische voorstelling van 's menschen wezen. Men versta mij wèl: ik beweer geenzins, dat mannen als Scholten, Kuenen, Hoekstra, materialisten en pantheisten zijn. En al waren zij pantheisten, 't zou hun niet schaden, omdat een echt wetenschappelijk pantheïsme ver verheven is boven den smaad, waarmede de eenzijdigheid het steeds beklad heeft. En ik herhaal hier, wat wij vroeger reeds zeiden: de moderne theologie is niet noodzakelijk verwant met, maar vijandig gekant tegen het materialismus. Wie het beweerde, zou een edel streven om het Christendom tot zijne oorspronkelijke reinheid terug te voeren, grovelijk miskennen.
't Materialismus ligt veeleer in den geest des tijds. Maar enkele geruchten over afbrekende kritiek, ten ontijde door niet genoeg ontwikkelden gretig opgevangen laten zich uitstekend met de materialistische rigting verbinden en geven haar schijnbaar een nieuw gezag. De groote schare, wier geest geen vleugels heeft om denkers op hunne vlugt te volgen, waant modern theoloog te zijn, als zij een stoffelijk pantheïsme en een grof materialismus belijdt.

Nu veroorlove men mij nogmaals op het in den aanvang van dit stuk gezegde terug te komen.
De groote grief tegen de gemengde school is deze: dat de onderwijzer òf met opzet propaganda zal trachten te maken òf onwillekeurig andersdenkenden zal ergeren. Zijne godsdienstige beginselen zijn één met zijne geheele persoonlijkheid. Die steeds te verloochenen is geen mensch gegeven. Het onderwijs kan zich op de lagere school niet tot zuiver wetenschappelijke taal bepalen. In mondelinge verklaringen over geschiedenis en natuurlijke historie kan de spreker niet nalaten zijne beginselen te laten doorstralen, en wanneer dit dagelijks bij herhaling geschiedt ze zijnen toehoorders in te enten. Bovendien, de wet zelve eischt

{==90==} {>>pagina-aanduiding<<}
dat de onderwijzers ‘het aanleeren van gepaste en nuttige kundigheden dienstbaar maken aan eene opleiding tot alle christelijke en maatschappelijke deugden.’
De wet zelve brengt den onderwijzer in verzoeking om buiten 't boekje om stof te bespreken, waarin zijne begrippen over God, Christendom, 's menschen bestemming enz. maar al te duidelijk kunnen doorstralen.
Wij opperden echter de bedenking: of aan dit bezwaar niet wat al te veel gewigt wordt gehecht? of de zaak niet wat al te breed wordt uitgemeten?
En wij kwamen tot het rezultaat, dat dit laatste werkelijk het geval is. In een tijd van gisting op godsdienstig gebied, die op het staatkundige leven rijkelijk haar invloed doet gelden, wordt het meer de vraag wat zou kunnen plaats hebben, dan wat werkelijk plaats heeft. Sedert 1806 hebben Roomschen, Joden en Protestanten van allerlei sekten vreedzaam naast elkander op de schoolbanken gezeten. In 1857 is die toestand onder bijna eenparige toejuiching van alle partijen bevestigd en versterkt. Thans eerst, sedert een jaar of drie, begint men te klagen en de gevaren, die elke konfessie loopt, lang en breed uit te meten. Heeft men die gevaren dan vroeger niet geducht? Heeft men dan vroeger niet ingezien, dat bekeering tot eene andere religie 't gevolg zou kunnen zijn van begrippén eenmaal op de school ingezogen?
Ja, men heeft het ingezien. Israeliten en Katholiken trachten steeds daar, waar hunne gemeenten talrijk genoeg waren, afzonderlijke scholen opterigten. Zoo iets is vrij natuurlijk, op 't standpunt van den streng konfessionele zelfs pligtmatig. Maar daar, waar zulk eene afscheiding om lokale redenen niet kon plaats grijpen, heeft men zich uitstekend geschikt. Ten minste de klagten bleven tot enkele gemeenten en personen beperkt. Zij ontaardden niet in een algemeen en luid geschreeuw, dat het geheele land in rep en roer brengt. Vanwaar juist thans dit verschijnsel?
Waarlijk, bezadigde mannen van allerlei geloofsbelijdenissen in 's lands vergaderzaal zouden niet bekrompen genoeg zijn om nie, in te zien, dat vooral in een land, waar allerlei sekten met gelijke regten nevens elkander staan, het pligtmatiger is, de verdraagzaamheid, die tot voor korte jaren bestond, aan te kweeken dan de gemoederen van verschillend-denkenden tegen elkander op te hitsen. Schurken zodon zij wezen, wanneer zij willens en wetens, en dat nog wel in den naam van Christus,

{==91==} {>>pagina-aanduiding<<}
den duivel der onverdraagzaamheid los lieten om eigen staatkundige bedoelingen te bereiken.
En, enkele blinde ijveraars, die er ten allen tijde waren, uitgezonderd, schuilt de ware grief ook niet in het verschil van godsdienstige rigtingen op de ééne gemengde school. De weldenkende Katholiek en Israeliet zullen daar, waar 't niet anders kan, er geen bezwaar in zien om hunne kinderen toe te vertrouwen aan de leiding van een protestantschen onderwijzer, mits in dien onderwijzer in zake van godsdienst gemoedelijke ernst gevonden worde. Maar als deze ontbreekt, als in de plaats der godsdienst treedt een streven om de wetten der natuur als Gods eenige openbaring te verklaren, als zich daaraan paart minachting voor alle vormen, waaronder de mensch hulde brengt aan het hoogere, kwalijk verholen spot met elke gemoedelijke uiting van het godsdienstig gevoel, dan treedt de kwestie van verschillende geloofsbelijdenis geheel op den achtergrond, om plaats te maken voor de gewigtige vraag: mag ik mijne kinderen toevertrouwen aan de leiding van lieden, die bij hen het godsdienstig gevoel ondermijnen?
De kwestie is nu niet langer: verschil van godsdienstige rigtingen; maar wordt deze: de strijd tegen eene geestes rigting, die tegèn alle godsdienst gekeerd is.
Al roepen voor de duizendste maal de vurige strijders der radikale partij: godsdienst behoort te huis bij de opvoeding, niet bij het onderwijs, en even als de kerk en staat moeten ook opvoeding en onderwijs streng van elkander gescheiden worden! - Dan is ons antwoord hierop: Maakt wetten zooveel als gij wilt; maar 't geen één is in 's menschen wezen, zult gij er niet door van elkander scheuren. In finantiëel en administratief opzigt kunt gij welligt staat en kerk scheiden; maar gij kunt niet beletten, dat de godsdienstige denkwijs haar magtigen invloed blijft uitoefenen op het geheele leven van den mensch, ook op zijne verhouding tot de maatschappij en den staat. Gij kunt het ééne individu niet tot twee wezens maken. Zoo gaat het ook met den onderwijzer. Gij kunt hem niet gelasten: denk, spreek en schrijf buiten de school zoo als gij wilt: maar wees op de school, gedurende een zeker aantal uren van den dag, een ander, een in godsdienstig opzigt volkomen neutraal mensch. Gij kunt alleen beletten, dat hij met opzet onderwijs in of tegen de godsdienst geeft, - verder reikt de magt der overheid niet.

{==92==} {>>pagina-aanduiding<<}

Men zegt: voer bewijzen aan, dat bij vele onderwijzers eene dergelijke, het godsdienstig gevoel ondermijnende rigting bestaat! Wat wil men? Moeten er personen genoemd worden? Moet er bepaald gezegd worden: A. of B. heeft dit stuk in de kourant geschreven? A. of B. heeft dit gesprek gehouden in dat gezelschap? Maar begrijpt men dan niet, dat zulk een noemen van personen een formele aanklagt zou zijn, een nieuwe vorm van inquisitie? Ziet men niet in, dat het ondenkbaar is in ons land en in onzen tijd personen wegens hunne denkwijze omtrent de godsdienst ter verantwoording te roepen?
En gesteld, gij kondt geschriften produceren of door getuigen bevestigde gesprekken meedeelen, wat zou 't nog baten? De strenge afscheiders van opvoeding en onderwijs zouden al weder zeggen: zoolang de onderwijzers zich niet aan handelingen schuldig maken, die onder de strafbepalingen van Art. 22 der Wet op 't lager onderwijs vallen, hebben wij niets met hun privaat leven en denken te maken. Bewijs, dat zij op de school zelve onbehoorlijke leeringen verkondigen! Een lid der tweede kamer 1) merkte zeer te regt aan, dat het zedelijk ongeoorloofd is de bewijzen hiervoor bij te brengen; dat als getuigen zouden moeten optreden de kinderen zelven. Zoo ware 't weldra gedaau met allen eerbied, met alle tucht, die de onderwijzer door zijn morelen invloed 't allermeest moet uitoefenen. 't Ware, zeide hij, een stelsel van ‘espionage.’ Liever had hij moeten zeggen: onderzoek doen naar godsdienstige denkwijze is wederinvoering der inquisitie.

Wij willen nu eenmaal aannemen, dat de grief tegen zoodanige rigting van 't onderwijs op sommige scholen volkomen juist is, dan volgt de vraag: wat kan de staat er aan doen? Wat heeft de wet op 't lager onderwijs er mede te maken? Wat wil men van den minister?
Mij dunkt, de groote fout der ijverige partijgangers tegen de gemengde school ligt hierin, dat zij aan bijzondere personen willen wijten, wat het werk is van den geest des tijds. Die geest des tijds is zonder twijfel materialistiesch. Eene materialistische denkwijze verdraagt zich zeer slecht met alles, wat naar gemoedelijkheid zweemt. Op godsdienstige instellingen en voorvader-
{==93==} {>>pagina-aanduiding<<}
lijke gewoonten ziet zij met minachting en spot neer. Waar zij dus van hooren zeggen verneemt, dat er tegenwoordig eene rigting in de theologie is, die kritiesch onderzoekt en er naar streeft om aan alle kleingeestig sektewezen een einde te maken, daar maakt zij zich gretig van dit verschijnsel meester. Zij legt de kwalijk begrepen leeringen in haren zin uit, om van het lastige pak der godsdienst bevrijd te zijn. Zoo gaat het ook op staatkundig terrein. Hoort zij gewagen van liberale denkbeelden, zij rukt ze uit hun verband, om alle orde van zaken om te keeren en de roode republiek af te kondigen.
Als nu de woede van vele ijveraars zich tegen de moderne theologen keert, omdat de geest des tijds er behagen in schept hunne denkbeelden te plunderen en in zijn zin te verdraaijen, dan moet men vragen: is dit billijk gehandeld? - Is het billijk om, als twee rigtingen zich gelijktijdig openbaren, het ontstaan der eene op rekening van de andere te schuiven; de eene aansprakelijk te stellen voor 't geen de andere doet?...Vooral indien zij, gelijk hier, niets met elkander gemeen heben?
De geleerde theoloog kan na een onpartijdig onderzoek eener godgeleerde kwestie gerust zeggen: wat gij tot nu toe als waar aannaamt, heb ik bevonden valsch te zijn; ‘hier sta ik, ik kan niet anders!’ - Kan hij 't helpen, dat ligtzinnige en oppervlakkige napraters zijn werk ellendig verknoeijen? Kan hij 't helpen, dat een nog ligtzinniger publiek zich zijn werk in nog meer verdraaiden vorm, zoodat het geheel onkenbaar is, toeëigent? Moet hij, ter wille van die gevolgen, dan niets onderzoeken en....zwijgen?
Wij zouden derhalve den ijveraars wel willen toeroepen: niet tegen de moderne theologie moet gij woeden, maar tegen den geest des tijds! Zoekt dien door woord en voorbeeld in een beter spoor te leiden. Maar dit kunt gij niet doen door wetten ter bevordering der godsdienst te maken. Allerminst bereikt gij uw doel door even als de Contra-Remonstranten de Arminianen uit te werpen en te vervolgen. Wat waar en goed is zal ook zonder uwe hulp zegepralen. Alleen door persoonlijk een voorbeeld te geven van zachtmoedigheid, nederigheid en ongehuichelde godsvrucht kunt gij weldadig, weldadiger dan gij denkt, op tijdgenoot en nakomelingschap werken!
En nu nogmaals de vraag: als de geest des tijds wil, dat het koele redenerende verstand de stem van gemoed en

{==94==} {>>pagina-aanduiding<<}
gevoel smoort, wat zal de staat, 's lands regering hieraan doen?
Zal hij scherp toezigt doen houden op godsdienstige denkwijs der onderwijzers? Hoe is dit mogelijk in onzen tijd, zelfs al ware er eene staatskerk? - Zeer juist zeide de heer Moens 1): Hoe zal men iemands godsdienst onderzoeken? Men kan niet meer doen dan onderzoeken of de onderwijzers bekwaam, zedelijk en waarlijk religieus zijn. - En had de geachte woordvoerder nagedacht over die laatste woorden, dan zou hij ongetwijfeld hebben ingezien, dat ook dit ‘waarlijk religieus zijn’ niet ter beoordeeling van de overheid staat. Alleen bekwaamheid en uiterlijk zedelijk gedrag zijn zaken, waarop de staat kan toezien.
Wat dan? Zal de staat de handen van het onderwijs aftrekken? Wie zullen dan de groote volkszaak overnemen! De kerkgenootschappen? Dit verhoede de hemel! Dan wacht ons een tijd van onverdragelijke tyrannie der geestelijkheid: uitsluiting der kinderen van andersdenkenden, een onderwijs, waarvan de sekten, die de minderheid in eene gemeente vormen, met den besten wil geen gebruik kunnen maken.
Wie dan? Partikulieren? Een zoo gewigtige zaak, als 't volksonderwijs is, gebruikt als middel tot winstbejag? De arme verstoken van onderwijs. Geene scholen in kleine gemeenten. Het, goddank, bijna afgeschafte métier der kostschoolhouders op veel uitgebreider schaal hersteld? Ook dit verhoede de hemel!
Wat dan? Het onderwijs overlaten aan kerkgenootschappen, partikulieren en andere vereenigingen, en daar alleen inmenging van staat en gemeente, waar het blijkt, dat eigen krachten te kort schieten? Dus nog altijd de hoofdleiding der zaak toevertrouwd aan kerkgenootschappen en partikulieren, en de staat werkzaam om hunne zelfzuchtige en dweepzieke bedoelingen te ondersteunen?
Neen, wie de openbare gemengde school tracht op te heffen of in hare werking te verlammen, tast het palladium onzer vrijheid, de gelijke regten van alle burgers, onze vrijheid van denken en van God te dienen, aan. Hij wil de eeuwen van duisternis en godsdienstige onverdraagzaamheid terugroepen.
Waar de meerderheid der individuën nog onverdraagzaam, nog vrij onverschillig is voor wezenlijke beschaving, daar is

{==95==} {>>pagina-aanduiding<<}
nog niet dat maatschappelijk ideaal bereikt, waarbij ieder de gemeene zaak tot de zijne maakt. Daar zou 't onderwijs nog niet algemeene behartiging vinden, maar òf tot winstbejag door partikulieren òf als godsdienstige propaganda door elke sekte misbruikt worden. Daar moet de staat verder vooruitzien dan het door eigenbelang en vooroordeelen verblinde individu. Daar moet de staat voorloopig - en 't kan bij onze natie nog wel menig jaar duren - de voogdij op zich nemen.
Geene afschaffing der school van overheidswege. Maar de voogdij mag niet in tyrannie ontaarden: zij moet eene opleiding zijn tot ‘selfgovernment’. Willen godsdienstige of andere vereenigingen en partikulieren met de gemengde school wedijveren, de staat zie hieriu de openbaring van een edel streven; hij legge aan het bijzonder onderwijs geene belemmeringen in den weg. En bestaan er, zooals sommigen beweren, in de wet bepalingen, die dat bijzonder onderwijs bemoeijelijken, mij dunkt, dan is het de pligt deze zoo veel mogelijk uit den weg te ruimen, altijd onder uitdrukkelijke voorwaarde, dat het algemeene belang, de gemengde school, er niet door benadeeld worde.

Wanneer wij de laatstelijk in de 2e. kamer gevoerde debatten over het hoofdstuk ‘onderwijs’ der begrooting nagaan, wekt dit het meest onze verwondering, dat er een zeer groot aantal leden is, die tegen het lager onderwijs te velde trekken, terwijl er slechts zeer weinige zijn, die de gemengde neutrale school zouden willen afschaffen. Slechts zeer weinige leden zijn er, die de stelling voorstaan: het is hard, dat een deel der bevolking moet bijdragen om een onderwijs in stand te houden, waarvan zij hunne kinderen geen gebruik kunnen laten maken. Zeer geestig wees de heer van der Linden 1) hen te regt, door aan te merken, dat men, gesteld het ware zoo, dan ook restitutie zou moeten geven aan den blinden man, omdat hij geen genot heeft van de straatverlichting.
Zij, die tegen de school opkomen, zonder haar te willen afschaffen, - wat verlangen zij eigenlijk? Herhaaldelijk werd gezegd: doet dan een voorstel, opdat wij weten, wat gij verlangt? - En meestal kwam het, als men zijne wenschen eenig-
{==96==} {>>pagina-aanduiding<<}
zins moest formuleren,' hierop neer, dat enkele wijzigingen werden voorgesteld in den geest van den heer Heemskerk: het oprigten van bijzondere scholen gemakkelijker te maken door 't fakultatief van dengene, die aan 't hoofd eener school mag staan, lager te stellen; de konkurrentie met de openbare school te verligten, door haar te verpligten tot heffing van schoolgeld; wijziging in Artt. 16, 24, 36 der schoolwet. - Een van beiden: òf de tegenstanders van de tegenwoordige schoolwet zijn ligt te vreden gesteld, òf er schuilt meer achter, zoodat hunne bewering, dat zij de gemengde school in geen geval willen afgeschaft hebben, slechts een masker is om hun streven: ‘de eindelijke zegepraal der sekteschool’ te vermommen. Waarschijnlijk wenschen die heeren wel een onderwijs, bestuurd door kerkgenootschappen en betaald door staat of gemeente; want, wanneer wij hooren van de sommen, die de orthodoxen voor hunne bijzondere of zoogen. christ.-nationale schoolinrigtingen veil hebben, verbazen wij ons over het weinige geld, dat zij aan de groote zaak besteden.
Zal het lager onderwijs verbeterd worden, dan moet dit niet geschieden door de gemengde neutrale school te kortwieken. Het bijzonder onderwijs moge vrij naast haar staan, maar zij moet niet in hare werking verlamd worden door haar te gebruiken als een supplement, als een aanhangsel bij de sekteschool. Op de gemengde, neutrale school zelve moet aan de grief van vijandigen zin tegen elken godsdienstvorm worden te gemoet gekomen.
Wij gelooven, dat hiertoe wel een middel te vinden is, een middel, dat tevens tot toetssteen zou vertrekken of het dien vurig konfessionelen lieden werkelijk ernst is met het zieleheil hunner kinderen, dan of veeleer de oude duivel van alle kerkgenootschappen, ‘heerschzucht’ ook hier veeleer zijn rol speelt.
De wijziging, die wij bedoelen, kan niet van den staat uitgaan. De kerkgenootschappen zelven moeten het initiatief nemen en dan sprekende bewijzen van hun goeden wil geven.
't Schijnt, dat men bij ons te lande den echten, verdraagzamen godsdienstzin wil zoeken aan te kweeken, door de godsdienst meer en meer uit het werkelijke leven terug te dringen. Doch ten hoogste kweekt men, zoo handelende, in plaats van verdraagzaamheid, onverschilligheid.
De Nederlanders zijn eene bij uitnemendheid godsdienstige natie. Deze opmerking is meermalen gemaakt en wordt door de geschiedenis ten allen tijde bevestigd. Zoo 't noodig is kun-
{==97==} {>>pagina-aanduiding<<}
nen de laatstelijk over 't onderwijs in de tweede kamer gevoerde debatten ten bewijze verstrekken, dat bij den echten Hollander deze karaktertrek der vaderen nog niet is uitgedoofd.
't Gewone uitwerksel, dat eene groote mate van godsdienstzin bij de minder verlichte standen pleegt te hebben, is onverdraagzaamheid jegens andersdenkenden. Met dit gebrek, het moet ter eere onzer natie door elk onpartijdige erkend worden, zijn wij niet in die mate bezoedeld geweest, als men van zulk een vroom volk kon verwachten. 't Spreekt bijna van zelf, dat zij, die een harden strijd hadden gevoerd om verlost te worden uit de banden van het katholicismus, streefden naar eenheid in geloofsbelijdenis, die zij in dien tijd beschouwden als een noodzakelijk middel om de nog jeugdige zelfstandigheid te handhaven. Ten gevolge hiervan zijn er bladzijden in onze geschiedenis, die wij gaarne zouden willen onleesbaar maken. Maar niettegenstaande dit alles werden andersdenkenden niet alleen steeds geduld, maar zochten zij hun toevlugt tot ons, omdat, in vergelijking van andere landen, het onze steeds beschouwd werd als de zetel der vrijheid ook op godsdienstig gebied.
Toen politike beweegredenen de voormalige autonomie der steden fnuikten ter wille der eenheid van den koninklijken regeringsvorm, werd er geene staatskerk in 't leven geroepen. Het nederlandsch-hervormd kerkgenootschap had toen ook nog een zedelijke magt, die niet behoefde te vreezen voor mededinging, allerminst voor overvleugeling door andere sekten.
Doch weldra ging zeer veel van dit overwigt verloren door het ontstaan van oneenigheid in den boezem zelven van ons kerkgenootschap. Te vergeefs beproefde Willem I, een zonderling voorbeeld van godsdienstigen ijver gevende, met geweld die tweespalt te smoren. 't Baatte niet; want een onoverwinnelijke kracht beukte de muren van het kerkgebouw: de stormram der theologische wetenschap. Allerlei rigtingen bestreden nu elkander en maakten de eenheid der nederlandsche-hervormde kerk tot een naam. De ééne kerk loste zich op in onderscheidene rigtingen. Gaarne erkennen wij in die oplossing geestelijken vooruitgang, een bewijs, dat er onderzocht en nagedacht wordt en dat men zoekt te naderen tot het leidend beginsel van alle protestantisme: eigen ontwikkeling en volkomen zelfstandigheid van het individu. Maar evenmin valt te ontkennen, dat onze

{==98==} {>>pagina-aanduiding<<}
nationale kerk er zeer door verzwakte. Katholieken en Israëlieten trokken er partij van: zij die vroeger geduld en als gasten behandeld waren, begonnen zich te laten gelden als meesters van 't huis.
't Valt ligt in te zien, dat zulk eene verhouding van allerlei kerkgenootschappen het burgerlijk bestuur en vooral het werk der wetgeving, waar het met zaken van religie in aanraking komt, zeer bemoeijelijkte.
Vooral het lager onderwijs behoort tot deze punten van aanraking. Was het gedurende bijna de helft dezer eeuw eene stilzwijgende voorwaarde, dat, ten minste in de eigenlijk protestantsche provinciën, het onderwijs gegeven werd met het oog op toekomstige belijders der nederlandsch-hervormde kerk, terwijl andersdenkenden het zich moesten laten welgevallen om hunne kinderen, zoo goed en kwaad als 't gaan wilde, daaraan te laten deelnemen, die toestand kon volgens de grondwet niet langer geduld worden. Volkomen neutraliteit in godsdienstig opzigt werd op de school voorgeschreven.
Dit voorschrift, hoewel, zoo als wij vroeger betoogden, naar de letter onuitvoerbaar, vond toch, omdat alle weldenkenden begrepen, dat de wet niet anders kon spreken, weinig bezwaar. Maar toen men eene rigting van het jonge Holland meende te bespeuren, die het wetsvoorschrift der verdraagzaamheid zóó wilde verklaren, dat de onderwijzer op de school niet alleen den Katholiek en Jood, maar zelfs den materialist niet alleen niet mag ergeren, maar 't hem zelfs naar den zin moet maken, toen geraakte het bloed van het ernstig-godsdienstige Holland aan 't koken, en minder de wet zelve, maar veeleer de toepassing, die sommigen aan haar geven wilden, werd in hun oog een gruwel.
Wij willen aannemen, dat de beschuldiging tegen een deel van 't jonge Holland zeer overdreven is, toch neemt, dunkt mij, de oppozitie zulk een dreigend karakter van uiting van den volkswil aan, dat het meer dantijd is naar maatregelen tot verzoening uit te zien.
Die maatregel moet, zooals ik zeide, van de kerkgenootschappen zelven uitgaan en kan, naar de oorzaak en den aard der kwaal, geen andere zijn dan deze: dat van 't onderwijs in de godsdienst meer werk gemaakt worde dan thans algemeen geschiedt.
Het burgerlijk bestuur kan dit niet gelasten. Wel kan het er

{==99==} {>>pagina-aanduiding<<}
de gelegenheid toegeven. Men zal zeggen: die gelegenheid bestaat reeds: de schoollokalen worden er toe beschikbaar gesteld. Doch het zijn niet de lokalen, welke tot het godsdienst-onderwijs dringend gevorderd worden, - die zijn overal ligt te vinden - maar het is de tijd er toe, waaraan gebrek is. Wanneer, zooals in de meeste steden, èn des voormiddags, èn des namiddags, èn des avonds school wordt gehouden, dan is het onmogelijk dat bovendien een redelijk getal uren aan godsdienst-onderwijs besteed worde. Men kan niet van het kind vorderen, dat het, na vijf of zelfs zeven uren daags op de schoolbanken te hebben doorgebragt, dan nog aandacht schenke aan een ander onderwijs van niet minder ernstigen en inspannenden aard. De vraag is, of onze landgenooten hier niet verkeerdelijk den regel toepassen: als ik in één uur dezen arbeid kan verrigten, kan ik in zeven uren zevenmaal zoo veel tot stand brengen. De vraag is: of een frissche, opgewekte geest zich in de helft van den tijd niet meer kennis kan eigen maken dan versufte en afgematte hersenen in het dubbele tijdsverloop? met andere woorden: of het aantal der schooluren bij 't lager onderwijs, waar het immers meer op geestontwikkeling dan op groot aantel van vakken aankomt, niet merkelijk zou kunnen bekort worden? Ten zeerste wensch ik de aandacht te vestigen op een artikel, dat voor eenigen tijd voorkwam in het ‘weekblad voor het lager-, middelbaar- en gymnasiaalonderwijs (7e jaargang, No. 49.) Wij deelen het in zijn geheel mede.
In de scholen in Duitschland heeft eene groote hervorming veel kans van ingevoerd te worden; n.l. de opheffing der namiddagschooluren. De laatste warme zomer heeft de proefneming met den schitterendsten uitslag bekroond. De morgenschooltijden zijn een weinig langer dan vroeger genomen, de leerlingen hebben meer dan gewonen ijver aan den dag gelegd. En wat het merkwaardigste is van het resultaat, is dat de vorderingen in omgekeerde reden staan tot den duur der lessen
Onlangs is in eene vereenigde zitting van afgevaardigden der Berlijnsche onderwijzersvereeniging en van 't Hufelandsch geneeskundig gezelschap met algemeene stemmen het wegvallen der namiddagschooluren voor wenschelijk verklaard.’
‘Ook in België heeft de Minister van Binnenlandsche Zaken bij de behandeling der begrooting verklaard, de kwestie der vermindering van schooluren, reeds toegepast in Duitschland en

{==100==} {>>pagina-aanduiding<<}
en vooral in Engelánd, aan een nauwgezet onderzoek te toetsen.
Ook in Spanje worden de schooluren enkel des morgens en in den zomer tijdig gegeven. De ondervinding heeft geleerd, dat 4 uren 's morgens (b.v. van 7-11), driemaal met 10 minuten uitspanning afgebroken, betere resultaten gaven dan 5 of 6 uren midden op den dag, zoowel voor de leerlingen als voor de onderwijzers.
Onder de belangrijkste vragen van physiologie en hygiëne behoort wel die, hoeveel uren daags en op welken leeftijd, de ziel ten volle geschikt is om wetenschap, waaronder abstracte, in zich op te nemen, zoodat ze later kan verwerkt worden. Meer dan eens hebben we in dit blad deze zaak ter sprake gebracht, naar 't ons voorkomt, met bitter weinig resultaat. In Nederland toch schijnt men van oordeel, dat de ziel niet af te matten is en maar aanhoudend kan volgepompt worden. Zet naast deze kwestie het feit, dat duizenden onderwijzers in allerlei vakken dit en dat honderd- en duizendwerf moeten herhalen. Is het repetitio est mater studiorum wel zoo absoluut waar? Later komen op dit punt terug.’
Mij dunkt, bij zulk eene inkorting van den schooltijd zouden de kinderen vrij wat meer frischheid van geest en daarmeê ook vrij wat meer lust en bevattelijkheid op de katechizatiën meebrengen, dan thans algemeen 't geval is. Ja, wij houden het voor noodzakelijk en dan zou het zonder schade voor de gezondheid der jeugd kunnen geschieden, de katechizatieuren veel talrijker te maken dan thans. Wij vermoeden, dat Pruissen de zaak bij 't regte eind aanvat. In de maand November jl. lazen wij in de dagbladen 't volgende berigt, dat zeer onze aandacht trok:
‘Tegen den 30sten November beginnen de zittingen van den Bondsraad. De nieuwe wijziging in de onderwijswet, enz. Het gewijzigde programma van onderwijs op de lagere scholen stelt als eerste vereischte een grondig godsdienst- en bijbelonderwijs, een uitvloeisel van de meer en meer toenemende religieuse beweging in den schoot der Protestantsche kerk in de Pruissische monarchie.’
Wij gelooven, dat hier het regte middel is gevonden tegen de vooral in ons land en bij 't opkomend geslacht hand over hand toenemende onverschilligheid voor godsdienst.
De geest eener natie kan er nooit beter op worden, als men

{==101==} {>>pagina-aanduiding<<}
de kinderen den geheelen dag op de school houdt, waarvan het godsdienstonderwijs gebannen is, en hen zóó bijna de gelegenheid ontneemt om degelijke kennis te verkrijgen van een der gewigtigste roerselen van 't leven van maatschappij en individu.
Wij gaan hierbij uit van de vooronderstelling, dat de belijders van elke sekte zullen toestemmen, dat elke godsdienstige belijdenis hare goede zijde heeft; dat elke godsdienst goed is, mits zij met ernst en gemoedelijkheid worde beleden. Van de allerbekrompensten zelfs verwachten wij nog de bekentenis, dat elke andere godsdienst dan de hunne beter is dan godsdienstloosheid, materialisme, positivisme en wat dies meer zij.
En hij moet al zeer diep in het materialisme verzonken zijn, die meent, dat 's menschen geest alleen behoefte heeft aan verstandelijk voedsel, die niet erkent, dat de andere helft van het geestesleven ligt in het gemoed, - dat ook het godsdienstig gevoel moet gevoed en veredeld worden.
Grondig onderwijs in de godsdienst is voor het individu en voor de maatschappij een onberekenbare weldaad. Niets leidt meer tot bekrompenheid en onverdraagzaamheid dan oppervlakkige begrippen in zake van godsdienst. Nu willen wij gaarne erkennen, dat niet de godsdienstleeraars van alle sekten en rigtingen dit onderwijs ooit zóó grondig zullen willen geven als wij dat wenschen. Maar hoe streng en eng dogmatiesch 't onderwijs van menigeen ook moge wezen, als er meer met opzet werk van wordt gemaakt en de leerling meer ijver en ernst er bij meebrengt, zal het toch in allen gevalle deze vrucht dragen, dat zelfs het eenzijdig voorgestelde beter begrepen wordt, dat de geest zich vormt om over dergelijke zaken te gaan nadenken en misschien eenmaal zelf te gaan onderzoeken.
Is eenmaal de tijd gevonden, dan zal, zoo als wij zeiden, het initiatief om zich meer gezet met de godsdienstige belangen der jeugd bezig te houden van de kerkgenootschappen zelven moeten uitgaan. Zij zullen hunne voorgangers moeten in staat stellen meer godsdienstleeraars dan predikers te zijn.
Met alle bescheidenheid wagen wij het de meening te opperen, of het nut, dat het preeken afwerpt, wel in verhouding staat tot den tijd en de moeite, die er aan ten koste wordt gelegd. Gaarne bekennen wij het, er zijn nuttige en opwekkende leerredenen; maar de overgroote meerderheid er van bereikt niet het doel, dat de redenaar er mede beoogt. Reeds die deftige vorm

{==102==} {>>pagina-aanduiding<<}
en die zoogenaamde preektoon maken, dat de kerkganger het gehoorde van het praktische leven afscheidt. Eene hartelijke vermaning onder gewone, minder formeel daartoe verordende omstandigheden schijnt het werkelijke leven nader te komen en een meer vruchtdragenden indruk te weeg te brengen. De eerdienst der protestantsche kerkgenootschappen zou welligt meer sympathie vinden, als de ritus wat indrukwekkender, 't gezang wat muzikaler en de preek wat minder....‘hoofdschotel’ ware. Bidden, gezang, het vieren der plegtigheden bij een korte toespraak zijn de bestanddeelen der godsdienstviering van de apostolische gemeente, welke elke sekte voorgeeft weer in 't leven te roepen. De toespraak is ontaard in een rede, zoodanig aan kunstregels gebonden en tot eene hoofdstudie van den kerkelijken redenaar gemaakt, dat een afzonderlijk vak van welsprekendheid er het aanzijn aan heeft te danken.
Werd de godsdienstleeraar niet langer gedwongen eene wezenlijk hoofdbrekende studie van zijne preeken te maken, die tegelijk sierlijk voor een verfijnd en smaakvol, wetenschappelijk voor een hoogontwikkeld, ligt te begrijpen voor een onwetend publiek en daarbij voor de hoogst verschillende gemoedstemmingen van die allen moeten berekend zijn, hij zou kostelijken tijd overhouden om jong en oud meer godsdienstonderwijs te verstrekken waarbij hij zich meer naar ieders mate van ontwikkeling en geestelijke behoeften kan schikken.
Ons verlangen zou dus zijn: minder uren besteed aan louter verstands- en geheugenoefeningen; meer uren gewijd aan het andere deel van 's menschen wezen, aan de behoeften van zijn gemoed.
Daar zien wij een nieuwen, edelen werkkring voor den predikant geopend, op wiens ambt tegenwoordig, helaas, een groot deel van het publiek met minachtend schouderophalen neerziet. Daar opent zich 't vooruitzigt op aankweeking van nieuwen godsdienstzin bij een groot deel onzer natie, welker natuur zich vrij wat beter leent tot de ernstige vroomheid onzer vaderen, dan tot de wufte wereldsgezindheid van den Franschman. Bij dat volk moge de ligtzinnigheid iets geestigs, iets bevalligs hebben: bij het onze ontaardt zij weldra in een plat en ploertig materialismus.

In de brochure, welker titel wij aan 't hoofd van dit opstel

{==103==} {>>pagina-aanduiding<<}
plaatsten, vestigt de kundige schrijver ten opzigte van het middelbaar onderwijs de aandacht van het publiek op de punten, die wij het laatst aanroerden: gebrek aan beschikbaren tijd tot godsdienstonderwijs bij de vele vakken der hoogere burgerschool en laauwheid van de zijde der kerkgenootschappen, vooral van 't nederlandsche-hervormde, hierin blijkbaar, dat zij niet de minste poging hebben in 't werk gesteld om, bij de regeling van 't middelbaar onderwijs, de regering indachtig te maken op de godsdienstige behoeften der jeugdige staatsburgers.
Omdat wij in deze punten volkomen eenstemmig zijn met den geachten schrijver, vonden wij in zijn geschrift minder aanleiding tot het leveren eener beoordeeling, dan wel tot eene uitvoerige beschouwing van hetzelfde belangrijke onderwerp op 't gebied van 't lager onderwijs.

Deventer.
A.J. Vitringa.

{==104==} {>>pagina-aanduiding<<}

Wij zijn verzocht de aandacht onzer lezers te vestigen op eene nieuwe Filiaalstichting der Maatschappij tot bevordering der Toonkunst, waarvan hieronder het programma.
Vereeniging voor Nederlandsche Muziekgeschiedenis.



De Vereeniging is, - als Filiaalstichting der Maatschappij t.b.d. Toonkunst, - op den 19den November j.l. gegrondvest.

Het Hoofdbestuur der V. is, op uitnoodiging der M..aanvaard door de Heeren:

Prof. W. Moll, Voorzitter; Frans Coenen, Onder-Voorzitter:

Dr. J.P. Heije, le. Secretaris; Emil Mohr, 2e Secretaris;

Mr. J.A. Sillem, Penningmeester; H. Tiedeman, Bibliothecaris: allen te Amsterdam; en wijders door de HH.:

J.C. Boers (Delft); P. Leendertz, Wz. (Medemblik); en H.C. Rogge (Leiden).
De Navorscher is gekozen tot orgaan der V.; en wel bovenal voor Vraag en Antwoord betrekkelijk feiten en personen. Een broeder programma en afzonderlijke verslagen komen later. Voor 't oogenblik zij voldoende, dat de V. zich ten doel stelt de, ten onzent zoo goed als onbekende, en toch zoo roemrijke geschiedenis der Nederlandsche Toonkunst, - en meer bepaald het regtmatig aandeel van Noord-Nederland daarin, - na te sporen en aan het licht te brengen.
De V. behandelt tot dat einde in 't bijzonder de tijdperken, welke met Hobrecht (1450) aanvangen, en met Swelinck (1621) eindigen. Intusschen zal noch het daaraan voorafgaand tijdvak, van Radboud af (900) - noch het merkwaardig tijdvak van kwijning, verval, en aanvankelijk weder herleven (1650 tot 1800), uit het oog worden verloren.

De hoofdrubrieken onder welke het Hoofdbestuur de ingewachte bouwstoffen en mededeelingen (ook die, welke het Buitenland levert) rangschikken, en, zooveel doenlijk, onder algemeene gezigtspunten zaamvatten zal, zijn:
1. Biographie (Boers); 2. Bibliographie (Rogge); 3. Critiek en Aesthetiek (Sillem), 4. Instrumenten en Instrumentatie (Coenen). 5. Orgels en Organisten (Mohr); 6. Kerkgezang (Moll); 7. het geestelijk en wereldlijk Lied (Leendertz); 8. het Nederlandsche Zangspel (Tiedeman); 9. het muzikaal Volksleven (Heije).

{==105==} {>>pagina-aanduiding<<}

Adviserende Leden des Hoofdbestuurs zijn de V. met raad en inlichting ten nutte.
Correspondenten worden, zoo mogelijk in elke Gemeente des lands, verzocht zich te leenen tot het doen van nasporing; het winnen van Beschermers en Leden; het opwekken tot het aan de V. schenken van Muziekwerken en Geschriften, vóór 1800 verschenen: - en het stichten van Afdeelingen, in welke de compostiën der oudere nederlandsche toonmeesters (welke door de V. zullen worden uitgegeven) beoefend en uitgevoerd worden.
Beschermer is elk, die 's jaars ten minsten ƒ 3. -: Lid, die ten minsten ƒ 1.25 bijdraagt.
Zij ontvangen elk jaar kosteloos een afdruk der Verslagen en Schetsen der V. Eerstgenoemden bovendien een afdruk, in partituur en stemmen, van ten minsten één, door de V. uitgegeven, oud-nederlandsch Muziekwerk.

De toetredenden vóor of in 1869, ontvangen Prof. Moll's Geschrift betrekkelijk ‘het Kerkgezang tijdens de opkomst en den bloei der oud-nederlandsche Muziekschool’ (Voordragt in de k. Akademie v. wetensch.), ten geschenke.
Het zal aan elk, die aan den eerst ondergeteekende (portvrij voor 1 Cent) een Naamkaartje zendt, - buiten op het adres zijn woonplaats schrijft, benevens het woord ‘Beschermer’, òf ‘Lid’, òf (bovendien) ‘Correspondent’ - vrachtvrij worden toegezonden.

Hunnerzijds gelieven zij, telken jare voor 1o. Maart - of, wijders, telkens eene maand na hun toetreden, het bedrag hunner deelneming, portvrij, per Postwissel over te maken aan den Penningmeester, Mr. J.A. Sillem te Amsterdam.

Ieder (en in de de eerste plaats dus elk Correspondent), die zoo goed is ons de uitkomsten zijner nasporingen of zijner wetenschap mede te deelen, wordt beleefdelijk verzocht, elke mededeeling op een afzonderlijk blaadje te schrijven (ten naastenbij in 't formaat van een octavo-bladzijde schrijfpapier, overdwars genomen), opdat al het ingekomene terstond alphabetisch kunne gerangschikt en, zooveel mogelijk, naar de rubriek tot welke de mededeeling behoort, kunne geordend worden.

{==106==} {>>pagina-aanduiding<<}

Het aldus geordende wordt in Verslagen, Schetsen en Overzigten (later, zoo we belangstelling genoeg vinden, in een uitsluitend daaraan gewijd Tijdschrift) afzonderlijk uitgegeven, en aan de Beschermers en Leden verstrekt. Bijzondere punten worden - gelijk wij reeds zeiden - in den gebruikelijken vorm van Vraag en Antwoord in de ‘Navorscher’ ter sprake gebragt.

Zoo trede dan ieder toe, die beseft, welk een schuld wij te kwijten hebben aan den roem des voorgeslachts, aan de eere onzes Lands tegenover het kunstlievend Europa: aan de geestesverheffing der thans levenden, - die zoo goed als geheel vervreemd zijn van een der schitterendste tijdperken van voorvaderlijke glorie, dat ooit eenig volk in zijne geschiedenis had aan te wijzen.
Elk beschaafd man, elke hooger ontwikkelde vrouw doordringe zich van de overtuiging, dat het hier eene nationale zaak geldt; en dat, voor eene kleine Natie als de onze, niets noodlottiger is, dan onkunde betrekelijk eigen historischen roem en ongeloof aan eigen kracht.
Beide zullen verdwijnen, wanneer elk Nederlander die het vermag, ons pogen steunt met de belangrijke stoffelijke middelen en met de veelvuldige wetenschappelijke bouwstoffen, die wij behoeven om. - in levende tegenstelling tot de verwaarloozing van het verledene - te toonen, dat de studie van de ‘Eeuw der Nederlanders’ op muzikaal gebied het beste middel is, om op nieuw zulk een Eeuw voor ons Vaderland te doen aanbreken.
Dat is alzoo de roeping en de taak der Natie. Vervulle Zij die: Wij zullen naar wij vermogen het onze doen.
Amsterdam, 1868/69.

In naam der Vereeniging:

J.P. HEIJE:

EMIL. MOHR:

Secretarissen.







{==107==} {>>pagina-aanduiding<<}

Historische bijdragen.


De voormalige pensionarissen.

Door C.A. van Sypesteyn.

Sedert overoude tijden trof men bij de Regering van verschillende steden in de Republiek der Vereenigde Nederlanden, vooral in de stemhebbende steden van de provincie Holland een ambtenaar aan, die, als pensionaris bekend, in schijnbaar ondergeschikte betrekking zeer grooten invloed op die Regering uitoefende.
Wij zullen daaromtrent een en ander mededeelen; meer bepaald met het oog op hetgeen in de provincie Holland gebruikelijk was.
De pensionaris, - bij ‘courtoisie’ gewoonlijk raad-pensionaris genoemd - ook wel raad en pensionaris, 1) wanneer hij ook zitting had in de vroedschap - voerde dezen titel gewoonlijk levenslang, zoodat de afgetreden of in andere betrekking overgeplaatste pensionaris veelal nog onder die benaming werd aangeduid.
Op den pensionaris was dus dikwijls, met wijziging van den titel ook toepasselijk het spreekwoord, ‘ééns burgemeester, altijd burgemeester.’
Hij gaf zijn advies in alle geschillen de stad betreffende, was in het bijzonder belast met het handhaven van al de stedelijke privilegiën en regten en woonde alle vergaderingen der stedelijke Regering bij.

{==108==} {>>pagina-aanduiding<<}

Ook bij alle vergaderingen van de Staten van Holland en bij de meeste bijeenkomsten van de Staten-Generaal waren de pensionarissen der stemhebbende steden tegenwoordig. Gewoonlijk werd het aan hen opgedragen of door de overige afgevaardigden aan hen overgelaten, om aldaar, uit naam van hunne stad, het woord te voeren. 1) In den regel werden voor deze betrekking, - welke men het best als stads-advocaat, 2) of gelijk Hooft zoo kernachtig zegt, als loontrekkend raadsman, zou kunnen bestempelen, - jonge regtsgeleerden gekozen, die zich reeds op eene of andere wijze als bijzonder kundig hadden onderscheiden: zoo was bijvoorbeeld te Dordrecht, - alwaar slechts één 3) pensionaris was, die door den oud-raad werd aangesteld - bepaald, dat hij regtsgeleerde en de Latijnsche en Fransche talen magtig moest zijn
De invloedrijke personen in de steden, de toenmalige burgemeesters, of andere regenten, de zoogenaamde ‘groote heeren’ of Patriciers, veelal vermogende kooplieden, lieten gaarne aan de pensionarissen de behandeling, althans zeker de voorbereiding over van de moeielijke zaken, zoowel in den stedelijken Raad als in de vergadering der Staten.
Deze hadden dus meer dan iemand de gelegenheid om grooten invloed op den gang van zaken uit te oefenen, om zich op den voorgrond te stellen en om van hunne bekwaamheid te doen blijken.
Was het dan te verwonderen, dat wanneer eene belangrijke commissie, eene ambassade, of eenig ander aanzienlijk staatsambt moest worden begeven door de Staten van Holland, of door de Algemeene Staten, de aandacht het eerst viel op den een of anderen pensionaris, die zich door welsprekendheid of door goede behandeling van zaken, in de Statenvergaderingen had onderscheiden?
Dat nagenoeg uitsluitend bekwame menschen tot pensionarissen werden gekozen en dat zij van hun standpunt uitstekend partij hebben weten te trekken, wordt op eene merkwaardige

{==109==} {>>pagina-aanduiding<<}
wijze bevestigd door de lijsten dier ambtenaren in de verschillende Hollandsche steden.
Wij zullen daarvan in dit opstel eenige voorbeelden aangeven en daartoe in de eerste plaats onze aandacht vestigen op de lijst der pensionarissen van Dordrecht, welke in bijzondere mate de juistheid van deze stelling kan doen uitkomen.
Hieraan wenschen wij eenige beknopte herinneringen te doen voorafgaan die ofschoon niet onbekend, tot het regt begrip der zaak thans welligt niet misplaatst zijn.

De ‘souvereine’ magt in de Provincie Holland, berustte gezamenlijk bij de Ridderschap, - de vertegenwoordigers van het geheele platteland, - en bij de steden. Zij werd uitgeoefend door de vergadering der Edel Groot mogende Heeren Staten van Holland en West-Friesland, die vier malen in het jaar - in de maanden Maart, Julij, September en November - te 's Gravenhage vergaderden, doch ook buitengewoon bijeengeroepen konden worden. De leden der Ridderschap waren allen, 1) en voor hun leven, leden der voornoemde Staten, terwijl de achttien stemhebbende steden ieder een onbepaald aantal leden ter Staten-vergadering konden benoemen. Gewoonlijk waren uit iedere stad afgevaardigd één burgemeester, twee of drie vroedschappen en, zoo als boven reeds is gezegd, altijd de pensionaris, die niet mogt worden toegelaten voordat hij den eed van zuivering had gedaan en die steeds, - althans met zeer enkele uitzonderingen, - voor zijne stad het woord voerde.
Menigmaal gaf dat uitoefenen van souvereine magt door de Staten der provincien. - wel eens in Holland genoemd ‘hooghhartige coopluijden, instrumenten wesende van de souveraine pensionarissen’ - aanleiding tot hevige tegenkanting.
Vooral werden daartegen bedenkingen ingebragt door de partij, welke de oppermacht wilde zien overdragen, het zij aan de Prinsen uit het huis van Oranje, het zij zelfs aan vreemde vorsten. Reeds bij het leven van Prins Willem I en vooral later gedurende het verblijf van Leijcester in Nederland, werd gesmaald op de souvereine pensionarissen 2) en werd gewaarschuwd tegen

{==110==} {>>pagina-aanduiding<<}
hunne aanmatigingen. Dit alles mogt echter niet baten en het pensionarisambt nam integendeel met den tijd en met den bloei der Republiek in aanzien en in magt toe.
De vergaderingen der Staten van Holland werden gehouden op het Binnenhof in de prachtige zaal waarin thans de Eerste kamer der Staten-generaal en de Provinciale Staten van Zuid-Holland hunne bijeenkomsten houden, welke zaal in het midden der XVIIe eeuw werd gebouwd, zoo als ze thans nog is, doch de muren waren toen met prachtige tapijten behangen. Eene fraai bewerkte balustrade sloot in die zaal een groot vierkant parket af, waarin afzonderlijke tafels voor de edelen en voor de verschillende stemhebbende steden waren geplaatst; aan elke tafel was een uitspringend blad, waar de pensionaris der stad tegenover zijne medegecommitteerden zat, 1) terwijl de Raadpensionaris zijne stoel had aan het smalle einde der lange tafel voor de Ridderschap bestemd.
Door de edelen of de Ridderschap, werd te zamen slechts ééne stem uitgebragt en daar ieder van de achttien stemhebbende steden - onverschillig hoeveel afgevaardigden door haar werd gezonden - evenzeer slechts ééne stem had, waren er te zamen dus steeds in eene Staten-vergadering van Holland negentien stemmen. -
De beide secretarissen woonden de vergaderingen ook bij, maar zij moesten buiten de balustrade zitten.
De bijeenkomsten der Staten van Holland waren overigens niet

{==111==} {>>pagina-aanduiding<<}
alleen voor het publiek gesloten, maar er werd zelfs aan de afgevaardigden volstrekte geheimhouding omtrent het verhandelde opgelegd, en toen het bleek, dat wel eens aan openbare tafels over de zaken werd gesproken, is later bij resolutie aan alle afgevaardigden uitdrukkelijk verboden, ‘in een herberg of ordinaris in den Hage te logeren, of de maaltijd te houden.’
Van daar, dat voor de afgevaardigden van elke stemhebbende stad, in s' Gravenhage een afzonderlijk gebouw - logement genaamd en soms voor twee of drie steden gezamenlijk - was ingerigt, alwaar zij allen en dus ook de pensionarissen moesten logeren en eten. Aldaar mogten bovendien geen vreemden worden toegelaten. 1)
De Staten van Holland benoemden steeds eenige afgevaardigden uit hun midden, die aanhoudend in 's Gravenhage bleven om de loopende zaken te behandelen en die het Collegie vormden van Gecommitteerde Raden. Bovendien was er nog een soortgelijk Collegie, dat van de Gecommitteerde Raden van het Noorder-quartier, ook door de Staten van Holland benoemd, aanhoudend te Hoorn gevestigd.
Het Collegie der Gecommitteerde Raden te 's Hage was tien leden sterk en werd even als de Statenvergadering altijd gepresideerd door het oudste lid van de Ridderschap, die onder dat getal was begrepen. 2)
Ook werden uit de Staten van Holland eenigen afgevaardigd in de Staten-Generaal - de Hoog-Mogenden. - in den Raad van State, in de generaliteits-Rekenkamer en in vele andere commissiën, die allen te 's Gravenhage bijeenkwamen.
De Raadpensionaris van Holland vervulde bij de Staten van die provincie, meer bijzonder bij de Ridderschap, nagenoeg dezelfde betrekking, doch in meer uitgebreiden zin, als de pensionarissen bij de stedelijke Regeringen; hij woonde alle verga-
{==112==} {>>pagina-aanduiding<<}
deringen bij, zoowel van de Staten van Holland, als van de Gecommitterde Raden en van de Staten-Generaal. Doordien hij in de vergadering der Staten van Holland alle zaken voorstelde, uiteenzette en verdedigde, was ook dat ambt, - even als van de pensionarissen in de steden en wel in nog meerdere mate, - uitnemend geschikt om de bekwaamheden van den titularis te doen uitkomen.
Het aanzien van den Raadpensionaris was dan ook vooral groot, wanneer deze een uitstekend man was, zooals dit wel met de meesten, maar toch volstrekt niet met allen het geval was 1). Gewoonlijk kon hij als pensionaris der edelen op de geheele Ridderschap, wier raadsman en hulp hij van zelf moest zijn, den grootsten invloed uitoefenen, een invloed te grooter omdat aan dit Collegie de benoeming tot een aantal zeer gezochte posten en commissiën was voorbehouden.
Ook in de Staten-Generaal was de invloed van den Raadpensionaris, die alle vergaderingen verpligt moest bijwonen als vaste Gedeputeerde van Holland en als vast lid van elke commissie, 2) zeer groot. Dat Collegie der Generaliteit of der Staten-Generaal, dat zonder vacantiën (permanent) het geheele jaar door bijeen bleef en zelfs dikwijls des zondags bijeenkwam, hield zijne vergaderingen des morgens ten elf ure in eene, thans in vier kleinere kamers 3) verdeelde zaal, even groot als de Trêves-kamer en allernaast deze gelegen. Het aantal afgevaardigden van elke provincie was onbepaald en verschilde gewoonlijk van vijf tot tien. In den regel telde de vergadering een vijftigtal leden, waaronder steeds zeer veel pensionarissen. Het getal van vijftig werd echter menigmaal verreweg overschreden. Elke provincie had een zeker aantal van de 26 aanwezige stoelen beschik-
{==113==} {>>pagina-aanduiding<<}
baar 1); waren er nu meer afgevaardigden gekomen - hetgeen men vindt aangeteekend als een misbruik, dat wel plaats had, wanneer een of ander burgemeester aan een
zoon of neefje op kosten der provincie den Haag wilde laten zien 2) - dan moesten deze achter de stoelen overeind blijven staan. Soms had men stoelen, waarachter in dat geval wel zeven of acht afgevaardigden post hadden gevat, doch hoe velen ook aanwezig, allen te zamen van eene provincie, bragten slechts ééne stem uit, zoodat er altijd in het geheel maar zeven stemmen waren.
De Algemeene Staten hielden menigvuldige ‘besognes’ met de vreemde gezanten en bezigden daartoe altijd de beroemde Trêveskamer, 3) waarbij de aanspraken steeds door den Raadpensionaris van Holland moesten worden gehouden.

Reeds vroeg had men in de provincie Holland deze zelfde betrekking van Raadpensionaris, ofschoon onder den titel van ‘Advocaat van den lande van Holland’ aan bekwame mannen opgedragen.
De eerst benoemde in 1510 was Mr. Albrecht van Loo, sedert 1505 pensionaris van Dordrecht. Hij overleed in 1525 en werd opgevolgd door Mr. Aert van der Goes, pensionaris van Delft.
Deze beroemde man, in 1545 overleden, zag zich nog bij zijn leven vervangen door zijnen zoon Mr. Adriaan van der Goes, overleden in 1560.
Mr. Jacob van den Eijnde, pensionaris van Dordrecht, Mr.

{==114==} {>>pagina-aanduiding<<}
Paulus Buis, pensionaris van Leiden, en Mr. Johan van Oldenbarneveld, pensionaris van Rotterdam, volgden elkander op als Advocaat van Holland, terwijl na de gevangenneming van laatstgenoemden in 1619, Mr. Andries de Witt, pensionaris van Dordrecht eenigen tijd het Advokaatsambt waarnam.
Toen Andries de Witt den 20en December 1620 benoemd werd tot Raadsheer in het Hof van Holland, werd Antonij Duijck voor het eerst onder den naam van Raadpensionaris aangesteld den 21en Januarij 1621.
Dordrecht was, als de oudste, de eerste der stemhebbende steden van Holland en op dien grond nam de pensionaris van Dordrecht bij ontstentenis van den Raadpensionaris steeds diens betrekking waar.
‘Dat regt van den pensionaris van Dordrecht’, zegt de heer Bakhuizen van den Brink, 1) ‘was van oude herkomst. Reeds bij afwezigheid van Aert van der Goes, was zijn betrekking door dien ambtenaar waargenomen’. (1529-1535)
In 1569 was daarvan afgeweken, toen de pensionaris Buis van Leiden het beleid der vergadering als Advokaat op zich genomen had, doch, zegt de heer van Bakhuizen, dit was geschied ‘bij afwezen van den Advocaat, en, zoo als er uitdrukkelijk wordt bijgevoegd, “van den pensionaris van Dordrecht”’.
Deze bijvoeging is dus de bevestiging van de stelling, dat de waarueming door den pensionaris van Dordrecht steeds regel was; 2) daaruit laat zich verklaren het groot aantal pensionarissen van Dordrecht, dat ook definitief tot Raadpensionaris werd benoemd.

Onder de steden van Holland, welker geschiedenis eene eigenaardige belangrijkheid bezit, behoort het overoude Dordrecht in de eerste en voornaamste plaats genoemd te worden.
Vele bronnen staan den onderzoeker ten dienste, om tot in

{==115==} {>>pagina-aanduiding<<}
de geringste bijzonderheden Dordrecht's geschiedenis te leeren kennen.
Bovenal is te wijzen op de ‘Beschrijvinge der stad Dordrecht enz. door Matthijs Balen, Dordrecht. 1677’, en op de ‘handvesten van Dordrecht van Mr. P.H. van der Wall’.
Vooral het eerstgenoemde werk, geeft eene duidelijke en uitvoerige beschrijving van de Regering dier stad, met hare vreemde middeneeuwsche vormen, zoo zeer afwijkende van die der overige Hollandsche steden.
Zoo had men in Dordrecht b.v. één ‘borgemeester van de gemeijnte’, en één ‘borgemeester van 's Heeren wege’, welke laatste was Voorzitter van het ‘Gerechte’, dat men in andere steden noemde: schepenbank. Het ‘gerechte’ of de stedelijke Regtbank van Dordrecht was zamengesteld uit den voorzittenden burgemeester, benevens negen schepenen en vijf Raden, welke laatsten alleen mogten adviseren en geene stem hadden.
De Vroedschappen, zoo als men die had in andere steden, waren in Dordrecht niet bekend, maar aldaar had men veertig Raden, die, eerst door de gilden gekozen, later zich zelven aanvulden. De Raden die vroeger burgemeester of schepenen waren geweest, hadden den titel van oudraden.
Bovendien had men daar nog een Collegie, ‘de goede luijden van den Achten’, dat in sommige gevallen, bij voorbeeld bij het kiezen van burgermeesters te zamen met de Veertigen vergaderde en dat vooral schijnt ingesteld te zijn om de privilegiën en de regten der stad en van de burgemeesters tegen de wel eens wat lastige Veertigen te beschermen. Die instelling van de Achten zou men welligt eenigzins kunnen vergelijken met eene Eerste kamer der Staten-Generaal, terwijl men zich dan de Veertig Raden meer als Tweede kamer zou kunnen voorstellen.
Er ware veel te zeggen over de andere inrigtingen van dien aard in Dordrecht gevestigd, zoo als o.a. van de Hooge vierschaar van Zuid-Holland, bestaande uit den Bailluw van Zuid-Holland en elf mans - mannen; van de vele geschillen, uit verkiezingen tot verschillende bedieningen voortgesproten; enz.; doch al deze instellingen zijn door anderen vervangen, de bijzonderheden daarvan hebben thans veel van hun belang verloren en eene mededeeling van al die kleine geschillen zoude ons thans te veel van ons onderwerp afleiden.
Het ambt van pensionaris schijnt in Dordrecht reeds vroeg

{==116==} {>>pagina-aanduiding<<}
bestaan te hebben; althans reeds in 1468 vindt men bij Balen als zoodanig genoemd Mr. Adriaan N. uit Dreijscher.
Bij den eed, dien de pensionaris van Dordrecht in handen van den schout moest afleggen, verbond hij zich o.a.; ‘om de kerke Christi (Gereformeerd), naer Godes Heilig woordt, te helpen handthouden; 1) de stede van Dordrecht, ende alle gilden derselver stede, te helpen houden in heuren rechten; derselver stede proffijt en oirbaer te helpen doen, ende haere schade schutten; goede toezicht te hebben op der stede privilegiën, keuren ende handvesten;....Dagelijcx ter zale te comen, ten waere in der stede saecke vacerende; ende tot allen tijden van de borgemeesters ende regeerders der stede van Dordrecht ontboden wordende, bij henluijden te sullen comen; ende voorts alles te doen wat een goet ende getrouw Raed-pensionaris van Dordrecht schuldig is ende behoort te doen’.
Hieruit ziet men ten duidelijkste, dat het beschermen van, en het waken voor de regten en de privilegiën van de stad, inzonderheid aan den pensionaris was opgedragen.
De belofte om dadelijk als hij zoude worden geroepen bij den burgemeester en de regenten te komen, en om alle dagen op het stadhuis te verschijnen, bevestigt onze meening, dat het den ‘grooten heeren’ zeer gemakkelijk was een bekwaam jong mensch te hebben voor die betrekking, steeds gereed en beschikbaar om het moeijelijke werk voor hen te verrigten, en om zelfs in de vergaderingen alles voor hen te verdedigen en te bepraten.

Op blz. 355 en 356 van het bovengenoemde werk van Balen, vindt men eene naamlijst van de pensionarissen van Dordrecht, waarvan wij hier een uittreksel doen volgen:


1468 Mr. Adriaen N. uit Dreijscher.

1476 Mr. Cornelis de Jonge, heer van Baardwijk.

1505 Mr. Albert van Loo.

1518 Mr. Floris Oem van Wijngaerden.

1518 Mr. Jacob van den Eijnde.


{==117==} {>>pagina-aanduiding<<}

1520 Mr. Gerrit Bogaerd.

1529 Mr. Joost. Betszoon.

1532 Mr. Joost Beest. 1)

1538 Mr. Nicolaas de Groet.

1550 Mr. Willem Soeck.

1553 Mr. Nicolaas van Diemen.

1553 Mr. Cornelis ven Hooglande.

1563 Mr. Peter Cornet.

1577 Mr. Adriaan Wenthen.

1578 Mr. Jan Bets Zoon.


Tot dusver treft men onder deze pensionarissen van Dordrecht, met uitzondering van den vroeger genoemden Advocaat Mr. Albert van Loo, van Mr. Jacob van den Eijnde, die eerst pensionaris van Delft was en in 1562 Advocaat (Raadpensionaris) van Holland werd, 2) en van den welbekenden Pieter Cornet, geen mannen aan wier namen beroemd zijn geworden.
Merkwaardig is daarentegen het vervolg van deze lijst, waarbij eene aaneengeschakelde reeks van beroemde mannen ons als de opvolgende pensionarissen van Dordrecht worden opgegeven.

1580. Mr. Jacob Hallincg, Pauwelszn, meer bekend onder den bijnaam van Pauli, was secretaris van Dordrecht en werd in 1580 pensionaris van die stad, nadat hij reeds vroeger in Julij 1572, toen Cornet gevangen was genomen, bij de Vergadering der Staten van Holland, te Dordrecht gedagvaard, diens plaats had waargenomen en de vergadering had geleid 3). In 1584 benoemd tot Raadsheer in het Hof van Holland, vervulde hij later nog andere aanzienlijke staatsambten, als lid van den Raad van State, Rekenmeester van Holland, bijzondere Raad van prins Maurits (Gedeputeerde te velde) enz. Hij stierf den 10den Januarij 1605 en werd als pensionaris van Dordrecht vervangen door:
1584. Mr. Joost van Menen of de Menin, vroeger advocaat-fiscaal en sedert 26 Maart 1576 Raadsheer in het hof van Holland. In 1585 en 1587 als ambassadeur naar Engeland gezon-
{==118==} {>>pagina-aanduiding<<}
den, gaf hij vele blijken van bekwaamheid, doch werd later, om zijne naauwe vriendschap met Leicester, als verrader beschouwd. In 1594 nogmaals in gezantschap naar Denemarken gezonden, werd hij bij zijne terugkomst openlijk van verraad beschuldigd.
Hij stond teregt voor het Hof van Holland en werd later, schoon onschuldig verklaard, den 15den April 1595 ontslagen als pensionaris van Dordrecht; hij overleed in 1597.
Na hem werd benoemd:
1595. Mr. Johan Berck, Matthijs Zn, die reeds sedert den 10den Januarij 1591 de betrekking had waargenomen, bij die van Secretaris der stad. In 1607 en 1610 werd hij als afgezant naar Engeland en in 1618 als zoodanig naar Denemarken gezonden.
Hij is als staatsman, vooral door zijn ambassade naar Venetië in 1622 gunstig bekend; hij overleed te Dordrecht den 18den Augustus 1627. 1)
In 1618 werd tot pensionaris benoemd:
1618. - Mr. Andries de Witt Corneliszoon, ouder broeder van Jacob de Witt.
Nadat van Oldenbarneveld in 1518 in verzekerde bewaring was genomen, werd hij door de Staten van Holland belast met de waarneming van diens betrekking van lands-Advocaat, welke hij vervulde tot dat hij den 8sten December 1620 benoemd werd tot Raadsheer in het Hof van Holland. Hij overleed te 's Gravenhage den 26sten November 1637.
Het schijnt dat de betrekking van pensionaris van Dordrecht eenigen tijd door den Secretaris der Stad is waargenomen, althans eerst in 1623 werd daartoe benoemd Mr. Jacob Cats, pensionaris van Middelburg, die zich lang beraadde, alvorens hij zich die keuze liet welgevallen.
Dat Cats toen reeds in groot aanzien was, blijkt daarnit, dat hij in Dordrecht wonende, opvolgend tot Curator der Hoogeschool te Leiden en tot buitengewoon ambassadeur in Engeland werd benoemd.
Na den dood van den Raadpensionaris Duijck in 1629, was er reeds sprake van, dat Cats hem zou opvolgen, doch zijne hoedanigheid van geboren Zeeuw deed, na vele en langwijlige handelingen,

{==119==} {>>pagina-aanduiding<<}
in April 1631 de meeste stemmen vallen op den pensionaris van Amsterdam, Adriaan Pauw, heer van Heemstede, die in 1636, toen zijne vijf jaren, - voor welken tijd de Raadpensionarissen steeds werden benoemd, - verstreken waren, door Cats werd vervangen.
Toen Jacob Cats in September 1651 zijn ontslag verzocht en bekwam, trad Adriaan Pauw nogmaals als Raadpensionaris op.
Cats overleed te 's Gravenhage in 1660.
Gedurende de afwezigheid van Cats, had de secretaris van Dordrecht, Mr. Matthijs Berck, heer van Goidschalckoird en zoon van den bovengenoemden ambassadeur Johan Berck in 1634 gedurende korten tijd de betrekking van pensionaris waargenomen.
Na Cats is daartoe in 1637 benoemd: Mr. Herbert van Beaumont. Simonszn., die echter reeds in April 1640 werd benoemd tot secretaris van de Staten, en Chartermeester van Holland, in welke aanzienlijke betrekking, die hij tot aan zijn dood vervulde, hij aan het vaderland veel gewigtige diensten heeft bewezen.
Tot pensionaris van Dordrecht werd daarop benoemd:
1 Mei 1640. Mr. Nicolaas Ruijsch, Coenraadszn., schepen in die stad, die deze betrekking waarnam tot zijne benoeming als griffier van de Staten-Generaal in 1650. Hij vervulde dat ambt met lof tot aan zijn' dood, den 3den November 1670.
In zijne plaats werd tot pensionaris aangesteld:
21 December 1650. Mr. Johan de Witt, toen 25 jaren oud, sedert twee jaren advocaat voor het Hof van Holland en wonende te 's Gravenhage. Reeds zeer spoedig nam de Witt, bij de afwezigheid van den Raadpensionaris Pauw, - die verscheidene malen als buitengewoon ambassadeur naar Engeland werd gezonden, - later ook gedurende diens langdurige ongesteldheid en na diens overlijden (21 Februarij 1653) geruimen tijd de, vooral in die moeijelijke jaren, belangrijke betrekking van Raad-pensionaris waar.
Op 28 jarigen leeftijd werd de Witt door de Staten van Holland definitief daartoe benoemd en den 30sten Julij 1653 als zoodanig beëedigd.
Hij vervulde dit ambt tot den 4den Augustus 1672 en dus tot kort voor zijn' dood.
Tot pensionaris van Dordrecht was intusschen benoemd:
1 September 1653. Mr. Govert van Slingelandt, Barthoudszn. die echter reeds in 1656 tot ambassadeur naar Zweden be-
{==120==} {>>pagina-aanduiding<<}
noemd, van dien tijd af, diplomatieke betrekkingen met roem vervulde, totdat hij in 1664 aangesteld werd tot secretaris van den Raad van State.
Tot pensionaris van Dordrecht was verkozen:
3 Mei 1655. Mr. Johan Berck, wiens vader, de bovengenoemde secretaris Mathijs Berck, ook in 1634 dat ambt had waargenomen. Na diens dood volgde Johan Berck hem weder als secretaris op en werd als pensionaris vervangen door:
1 September 1664. Mr. Nicolaas Vivien, 1) den vollen neef en boezemvriend van Johan de Witt. Gedurende diens afwezigheid op de vloot, ook na diens verwonding door Jacob van der Graaf in Junij 1672, en nadat de Witt op zijn verzoek den 4den Augustus 1672 was ontslagen, nam Vivien het Raadpensionarisambt waar, totdat hij zich na den gruwelijken moord op den 20sten Augustus van dat jaar, aan alle openbare bediening onttrok.
Vivien verzocht en bekwam zijn ontslag als pensionaris van Dordrecht den 13 September 1672 en,
12 October daarop werd Mr. Rochus van Moleschot, in zijne plaats aangesteld.
Tot zoover gaan de opgaven van Balen, die ons, - over nagenoeg eene eeuw, van 1580 tot 1672, - als pensionarissen van Dordrecht doen kennen eene reeks van beroemde mannen, die in dit merkwaardige tijdvak van onze geschiedenis, allen eene min of meer belangrijke plaats op het staatkundig terrein hebben ingenomen.
De ambassadeurs Joost van Menin, Johan Berck, Jacob Cats, en Govert van Slingelandt, - de werkelijke of waarnemende Raadpensionarissen van Holland, Andries de Witt, Jacob Cats, Johan de Witt, Nicolaas Vivien, - de beroemde secretaris van Beaumont en de griffier Ruijsch, die beiden van 1650-1670 zooveel invloed op den gang van zaken hadden, - deze allen zien wij elkander opvolgen.
Was het dan wonder, dat de denkbeelden van onafhankelijkheid en vrijheid, van bewaring der souvereine regten van Holland, - waarvan de Regering van de oudste en eerste stad, van Dordrecht zich bij voorkeur de bescherming voorbehield, - door

{==121==} {>>pagina-aanduiding<<}
de vroegere pensionarissen dier stad ook in de Hooge Regering werden toegepast?
De hoogste staatsambten in Holland werden toch, in de laatste helft der 17e eeuw, nagenoeg allen door hen bekleed, die uit aanzienlijke Dordrechtsche regeringsgeslachten gesproten, onder elkander vermaagschapt, in die stad hunne betrekkingen en vrienden hadden achtergelaten, en die niet weinig werden lastig gevallen om, hetzij stedelijke, hetzij persoonlijke, maar meestal uitsluitend Dordrechtsche belangen te bevorderen. De Dordrechtsche geslachten van Beveren, Ruijsch, van Beaumont, de Witt, Berck, van Someren, van Slingelandt, Duijck en zoo vele anderen, waren rijk aan bekwame mannen, die in de aanzienlijkste betrekkingen vooral bij de Staten van Holland, bij monde van den pensionaris de belangen van hunne stad voorstonden.
Natuurlijk was het dan ook der toenmalige regeringspartij niet onverschillig wie, bij het openvallen van eenig pensionarisambt, daartoe zou worden benoemd en er werd dan ook dikwijls geen moeite ontzien om de keuze op vrienden te doen vallen.
Onder de vele voorbeelden, die men hiervoor zou kunnen aanvoeren, diene het volgende uittreksel uit twee zeer belangrijke brieven door Johan de Witt den 11den September 1654 geschreven aan zijne vertrouwde vrienden Jacob van Wassenaar, heer van Obdam, toen luitenant-admiraal en lid van de Ridderschap en Hieronymus van Beverningk, Thesaurier-generaal der Unie en toen met Nieupoort en Jongestal tijdelijk als ambassadeur naar Engeland gezonden.
Toen de pensionaris van Haarlem, Albert Ruil, die in 1650 met Jacob de Witt op Loevestein had gezeten, in het begin van 1654 was overleden, had de Witt gaarne gezien, dat de pensionaris van den Briel, Mr. Adriaan van Almonde, die met eene bijzondere zending naar Engeland was afgevaardigd en zeer met hem bevriend was, daartoe werd gekozen. Aan Obdam schreef hij daaromtrent:
‘Het pensionnarisschap van Haerlem heeft op den Heere van Aelmonde niet connen gedirigeert werden, ende is onder anderen bij die gene die het werck tegenbrouwden tot een argument gebruijckt, dat gem: heere van Aelmonde met mij te familiair was ende oock door mij wierde gerecommandeert. Maer echter is de saecke gebracht in dat spoor dat ontwijffelijck de keur niet qualijck sal vervallen, ende hope ick UEd met den naes-
{==122==} {>>pagina-aanduiding<<}
ten te adviseren dat Mr. Adriaan van Strijen daertoe van desen dach finalijck sal wesen gecosen; sijnde albereijdts op maendach voorleden het getal dergenen die daertoe in consideratie quamen bij omvraege gereduceert op twee personen die gehouden werden voor genomineert, en hadde den voornoemden Mr. Adriaen van Strijen in de voorsz. omvraege 20 stemmen, d' heer secretaris Loo 13, ende den gem: heere van Aelmonde niet meer dan 11. sulx de voorsz twee eersten daermede gehouden sijn voor genomineert, ende is ten voorz. daege deputatie van vier heeren uijt de vroetschap herwaerts gedecerneert omme den gem: heere van Strijen te sonderen op 't point van de religie, die met goede satisfactie weder terugge sijn gereijst ende naedemael den dach van de electie was geprefigeert tégens huijden, soo wil ick geenszins twijffelen off sal die saecke huijden in voege als boven wesen getermineert. Alleenlijck staet meergem: heere van Strijen niet ten beste aen, seeckere resolutie bij de vroetschap der voorsz. stede genomen van dat den aencomenden pensionnaris alleenlijck soude genieten het tractement daerop den overledenen heere Ruijl in de bedieninge is gecomen, naementlijck de somme van twee duijsent car: gls., alhoewel 't selve tractement naederhandt tot drie duijsent gls 1) is verhoocht; doch ick hebbe door bekende vrunden hem seer ernstich doen aenraeden daerop geen difficulteijt te willen
maecken, uijt vreese dat anderen het werck daermede zouden weten te versetten, immers dat daermede de saecke blijvende fluctueren buijten besluijt, eenige crachtige debvoiren 't zij bij predicanten, ofte andersins daertegen souden mogen werden gedaen. Ende meijne ick den meergem: heere albereijdts sooverre gedisponeert te wesen dat de saecke daerop niet sal haperen, alhoewel ick ook aen de andere zijde bij de heeren van Haerlem sooveel debvoiren gedaen hebbe dat deselve oock mogelijck noch wel tot het oude tractement soude wesen te brengen.’
‘Ick twijffele niet off gem: heere van Strijen sal een goede voorstander wesen van de vrijheijt van 't vaderlandt, ende dat deselve met de eerlijcke regenten wel sal sijn symboliserende, daertoe ick het mijne altijdts sal contribueren; ende soude mogelijck ten selven eijnde niet ondienstich wezen, dat UEd. gem:

{==123==} {>>pagina-aanduiding<<}
heere met een brieffken in de voorsz. desselfs nieuwe charge geliefde te congratuleren, maeckende inleijdinge dat UEd. uijt mijn schrijvens den geluckigen uitval van de kenre der stede Haerlem tot deselve charge verstaen hadde; ende in cas UEd. sulx geraeden vindt, sal ick onder mijn couvert met den naesten 't voorsz. brieffken van congratulatie verwachten, ende de finale electie op deszelfs persoon alsvoren wesende gedaen, gelijck ik daeraen niet en twijffele, 't selve alsdan overleveren....’
Nog op denzelfden dag, 11 September 1654, ontving de Witt tijding van de benoeming van van Strijen en schreef aan van Beverningk:
‘Ick hebbe bij alle middelen onder de handt het mijne gecontribueert ten eijnde het vacerende pensionnarisschap der stede Haerlem mochte vallen in handen van een eerlijck man, liefhebber van 't vaderlandt ende van de diergecochte vrijheijt van dien, ende daertoe bij eenigen sijnde op de baen gebracht de heer Advocaat Mr. Adriaen van Strijen (die in 't begin niet scheen aengenaem te sullen connen werden mits de gesintheijt van desselfs vader en de famille in 't stuck van de religie) hadde ick mijn debvoir gedaen tot de heer pensionnaris van Aelmonde die ick 't sedert eenige daegen herwaerts vastelijck gemeijnt hebbe dat daertoe gepromoveert soude hebben geweest, doch heeft d'apparentie die daertoe scheen te wesen nu in 't laetste vermindert, ende wederomme d'inclinatie tot den eerstgenoemden heere werckelijk vermeerdert sulx dat den gem: heere van Strijen eijntelijck op gisteren 1) daertoe finaelijck is geeligeert.’

Niet lang daarna, den 3den Februarij 1856, zeer kort voor het huwelijk van Johan de Witt, schreef zijn' broeder Cornelis, toen Ruaard van Putten en als ‘gecommitteerde ter admiraliteit’ wegens Dordrecht, wonende te Rotterdam, het volgende:

‘Mijnheer ende Broeder!
Ick hebbe uijt den Heer van der Meer, gedeputeerde van de Stadt Gornichem, in 't collegie ter Admiraliteijt alhier, verstaen dat de heeren vroetschappen der voornoemde stede in de

{==124==} {>>pagina-aanduiding<<}
plaetse van den heere van Zijl 1), tot pensionaris der opgemelte stede geeligeert hebben Mr. Philippus Paludanus ofte van den Broeck, broers sone van den heer Michiel van den Broeck, Advocaat-fiscael in 't collegie ter Admiraliteijt alhier, 't welck goedgevonden hebbe uwe Edt. bij desen bekent te maecken:
Ick twijfel of gemelten Philippus van den Broeck, van soodaenige maximes sal sijn, als de tegenwoordige conjuncture van tijden wel souden requireren, ende considererende het humeur van desselfs oom voornoemt, vreese het contrarie....’
Ook hieruit blijkt ten duidelijkste hoeveel gewigt men toen hechtte aan de vervulling van eene openvallende pensionarisplaats door eenen vriend of partijgenoot.

Met het bovenstaande meenen wij, ook door te wijzen op het voorbeeld van Dordrecht, de juistheid van onze stelling, - de belangrijkheid van het pensionaris ambt, - genoegzaam te hebben aangetoond. Het zou voorzeker geen ondankbare taak zijn, om ook de lijsten van de opvolgende pensionarissen in de overige steden van Holland na te gaan en om daaruit eenige bijzonderheden bij een te brengen. Zoo waren toch te Amsterdam, de bovengenoemde Raadpensionaris Adriaan Panw, - de beroemde ambassadeurs Willem Buijs, Willem Boreel, heer van Duijnbeek, Coenraad van Beuningen, Pieter Vogelsang, Pieter de Groot, zoomede Cornelis Hop en dieus zoon Jacob Hop, allen pensionarissen dier stad.
Te Haarlem zou men de beroemde namen van Mr. Quirijn Talesius, Adriaan van Assendelft, Cornelis van Alkemade, Johan de Haan, Gillis de Glarges, Albert Fabritius, en Adriaan van Strijen, van de Raadpensionarissen Michiel ten Hove Gaspar Fagel en Jacob Gilles en eindelijk van Mr. Pieter Leonard van de Kasteele, onder de pensionarissen aantreffen.
Te Rotterdam begonnen Johan van Oldenbarneveld, Hugo de Groot, Pieter de Groot, de Raadpensionaris Isaac van Hoornbeek, en, opmerkelijk genoeg ook de zoo beroemde Mr Gijsbert Karel van Hogendorp, 2) hun loopbaan als pensionaris.

{==125==} {>>pagina-aanduiding<<}

Te Leiden vindt men Mr. Paulus Buis, die in 1584 Advocaat van Holland werd, en Rombout Hogerberts, - te Delft, den Advocaat van Holland, Mr. Aert van der Goes en den Raadpensionaris Anthonij Heinsius, - te Gouda Bruno van der Dussen, - te Purmerend. Mr. Franco Riccen, den neef en vriend van Johan de Witt en Mr. Jan Jacob Mauricius, 1) - te Goes den beroemdeu ambassadeur Albert Joachimi, - te Brielle den bovengenoemden Adriaan van Almonde, Mr. Cornelis Fannius, den vollen neef en boezemvriend van de Witt, Mr. Cornelis Teresteyn van Halewijn en ook den lateren archivaris Mr. H. van Wijn, - te Vlissingen den ambassadeur Michel van Gogh, - te Dordrecht, in lateren tijd nog Mr. Cornelis de Gijselaar onder vele anderen op de lijst der pensionarissen.
Ook onder de zes, zoogenaamde Loevesteinsche, Heeren die in 1650, op last van den stadhouder Willem II, naar dat slot werden gebragt, en die van 1650 tot 1670, zeer grooten invloed op de Regering van ons Vaderland hebben uitgeoefend, bevonden zich drie pensionarissen, namelijk: Albert Ruil van Haarlem, Nicolaas Stellingwerf van Medemblik en Nanning Kaiser van Hoorn.
De eerste werd te Haarlem, zooals wij hier boven hebben vermeld, in 1654 vervangen door Mr. Adriaan van Strijen: de beide laatsten, waarvan Kaiser meermalen met roem ambassades heeft vervuld, waren vertrouwde vrienden en drukke correspondenten van Johan de Witt.
Het zou niet moeijelijk vallen, om deze opgaaf van pensionarissen nog aanzienlijk en met beroemde namen te vermeerderen, doch wij achten het bovenstaande ruim voldoende om te mogen aannemen, dat zij veelal uitnemend goed van hun standpunt hebben weten partij te trekken en dat onze meeste groote staatslieden in deze betrekking de gelegenheid hebben gezocht en gevonden, 2) om in de hooge Staatscollegiën hunne bekwaamheden aan den dag te leggen.

{==126==} {>>pagina-aanduiding<<}

Het is zeer opmerkelijk, dat het pensionarisambt geheel en overal is verloren gegaan en dat, bij opvolgende verandering in de Regering der steden, die betrekking niet onder eene andere benaming is bijbehouden, even als dit met al de andere stedelijke ambten plaats vond.
Let men op de belangrijkheid der betrekking, dan moet het verwonderen, dat velen thans aan den naam van pensionaris een geheel ander denkbeeld hechten, dan het ambt in werkelijkheid was, en dat er zelfs zijn die niet juist het groote verschil vatten, dat er tusschen een pensionaris en een ontvanger, griffier of secretaris eener gemeente bestaat.
Het is bekend, dat door opvolgende veranderingen in ons staatsbestuur, waarbij de souvereine magt der provinciën geheel is verdwenen, ook de stedelijke Regeringen geheel van vorm zijn veranderd.
Was die Regering in vroegeren tijd voor elke stad nagenoeg verschillend van vorm, thans is overal hetzelfde stelsel ingevoerd. En toch vindt men in de thans aangenomen vormen, ofschoon geheel gewijzigd, - met uitzondering van de pensionarissen, - nagenoeg alles terug, hetgeen vroeger vooral in de provincie Holland bestond. 2)
Zoo doen, bij voorbeeld, de Provinciale Staten, nog denken aan de vroegere Staten der provinciën, de gedeputeerde Staten aan de gecommitteerde Raden, de Burgemeester en wethouders aan de ‘borgemeester en vroedschap’, de gemeenteraden aan de ‘vroetschappen, oudraden, veertigen’, enz.
De schepenen, de schouten, de bailluwen enz. moesten wel, uit den aard der zaak, bij de nieuwe instellingen - zoodra de stedelijke regtsmagt, de privilegiën der steden en de ‘souvereiniteit’ der provinciën ophielden te bestaan, - plaats maken voor andere regterlijke ambtenaren of andere overheidspersonen, maar hunne verrigtingen bleven in gewijzigden vorm behouden. Maar toen de betrekking van Raadpensionaris, zoowel in Holland

{==127==} {>>pagina-aanduiding<<}
als in Zeeland ophield te bestaan als een gevolg van het afschaffen van de sonvereine magt der afzonderlijke provinciën, toen werd ook de betrekking van stedelijke pensionaris - de handhaver en beschermer der stedelijke privilegiën en regten, - afgeschaft, omdat de privilegiën en regten der steden, bij veranderden vorm van bestuur, ophielden van kracht te zijn. Het eene kan dus als een natuurlijk gevolg van het andere beschouwd worden. Wel heeft men nog gedurende eenigen tijd in enkele groote steden, onder den naam van stads-advocaat een ambtenaar behouden, wiens werkkring als bezoldigd raadsman, eenigzins aan het pensionarisambt herinnerde, maar ook deze stadsadvocaten, zijn, na de invoering der gemeentewet van 1851, voor goed verdwenen.
Zoo blijft thans voor het nageslacht slechts de gedachtenis over aan dat merkwaardige ambt, in welks vervulling zoo menig beroemd Nederlandsch Staatsman gelegenheid vond, zich te onderscheiden.
Steeds zal voor velen die nagedachtenis in eere blijven, als die van een der schoonste instellingen van de staatsregeling van de Republiek der Vereenigde Nederlanden.

C.A. van Sypesteyn.






{==128==} {>>pagina-aanduiding<<}

Binnenlandsche letterkunde.

Bibliographie.





I. Fraaie Letteren.

Guillaume d'Orange, le Marquis au court nez. Chanson de geste du XIIe siècle. Mise en nouveau langage par 1e Dr. W.J.A. Jonckbloet. Amsterdam, P.N. van Kampen, 1867.
De Heer Jonckbloet doet dit zijn werk voorafgaan door eene inleiding, waarin hij zich beijvert om de tot verschillende tijden en personen behoorende historische feiten aan te wijzen, die ten grondslag schijnen te liggen aan de zangen, van welke Willem van Oranje de held is. Hij bouwt daartoe op zijn vroeger onderzoek, en maakt gebruik van Prof. Dozy's meesterlijke bijdragen tot de door onzen auteur behandelde vraag. Somwijlen, en hoe kon het anders? is de overeenbrenging van gedicht en geschiedenis tamelijk gewaagd en onzeker. Maar vast gaat het, dat deze zangen meer dan menig andere middeleeuwsche roman van Franschen oorsprong het historisch karakter vrij zuiver bewaard hebben, al is het ook dat de heldendaden van andere Vorsten van denzelfden naam aan éénen zijn toegeschreven.
Juist hierom echter kan men deze zangen niet dan in oneigenlijken zin met den naam epos bestempelen. De auteur denkt er eenigzins anders over, en haalt Hegels definitie van het epos aan tot bevestiging van zijn beweren. Doch die definitie omvat in geenen deele dat alles wat het ware heldendicht kenmerkt. De epische dichter behoort vrijmachtig over zijne stof te heerschen en op den Olympus of, wilt gij, in de hemelsfeer moet hij als te huis zijn; de aardsche gebeurtenissen en toestanden moet hij van een hemelsch licht omstraald aanschouwen: in één woord, eene ontmoeting tusschen hemel en aarde, door den

{==129==} {>>pagina-aanduiding<<}
dichter erkend en vertoond, maakt het wezen der epische dichtkunst uit. In dezen roman daarentegen hebben wij een zeker aantal fragmenten, die in plaats van door eenen dichter aan één geheel ondergeschikt gemaakt te zijn, hem elk op zich zelf bezig hebben gehouden. De stof, het historisch element, had voor den bewerker eene macht, die hij niet aan een hooger doel heeft vermocht dienstbaar te maken. De levendigheid der teekening, de oorspronkelijkheid, de betrekkelijke vrijheid der behandeling geven groote waarde aan de voorstelling, maar verheffen deze fragmenten gezamenlijk geenszins tot de waarde van een epos. En inderdaad men behoeft niet lang te twisten over de vraag, of wij hier met een gedicht te doen hebben, dat op denzelfden rang als de Ilias van Homerus aanspraak hebben zou. Uit de vrucht wordt de boom gekend. De dichterlijke inspiratie blijkt uit den harmonischen vorm, - en vergelijk nu het heldenvers der Grieken, zoo oneindig verscheiden binnen de grens derzelfde maat, breed en beknopt tegelijk, nimmer door eentonigheid of eenvormigheid van klanken vervelend, altijd vrij en naar den eisch der stemming ernstig of luchtig voortschrijdend, - vergelijk dat Grieksche metrum met de vermoeiende eentonigheid van regels, allen met hetzelfde aantal lettergrepen en denzelfden toonval, en vaak bij verscheidene tientallen op denzelfden klank eindigende: een staaltje van kunst en volharding, waarvoor niemand den dichter dank mag weten. Zulk een vorm getuigt niet, als de grieksche, van de vrijheid des dichterlijken geestes, die zich in den band eener hoogere harmonie beweegt.
Maar al deze redenen wettigen juist eenen arbeid, als hier door Dr. Jonckbloet ondernomen is, en die, op de poëzij van Homerus toegepast, getuigen zou, dat men onbevoegd was om het wezen der Ilias te vatten. Bij de overbrenging van Homerus in eene andere taal mag men zich van de poging niet ontslagen rekenen om aan de vertaling een dichterlijken vorm te geven, hoe ver die ook bij het Grieksch moge achterstaan. Bij de overbrenging daarentegen, die wij hier voor oogen hebben, van het oudere in het nieuwe Fransch, heeft de Heer Jonckbloet ons, bijna zeide ik, van den vermoeiënden vorm verlost, waarin het oorspronkelijke vervat is. Daarom had hij in zijne inleiding het ‘vers sonore et majestueux’ liever onvermeld moeten laten. Door toch zoo hoog van den vorm op te geven, zou hij

{==130==} {>>pagina-aanduiding<<}
waarlijk zijnen arbeid in een eenigzins dubbelzinnig licht plaatsen, hetgeen deze volstrekt niet verdient. Immers wegens den inhoud, dien Dr. Jonckbloet ons hier genoegzaam onverminkt mededeelt, zijn de middeleeuwsche gedichten uiterst belangrijk.
Niet alleen zijn zij de aandacht van degenen, die den geest dier tijden bestudeert, ten volle waardig, maar ook meene niemand zonder hen tot de waarachtige kennis der middeleeuwen te kunnen komen, of al wat toen den geest der menschen beziggehouden en hun gemoed vervuld heeft, te kunnen doorgronden. Daarom juichen wij dezen arbeid van ganscher harte toe.
Zijne vertaling, zegt de auteur, sluit zich zoo nauw mogelijk aan het origineel aan. Slechts laat hij de herhalingen achterwege en heeft hij zich hier en daar eene verplaatsing veroorloofd. Dit bestek, door den auteur zelven van zijn werk gegeven, zou aan de uitvoering getoetst verdienen te worden. Waar ik de bewerking met het oorspronkelijke heb vergeleken, is mij hier en daar eene bijzonderheid voorgekomen, omtrent welke ik mij afvraagde, waarom zij niet in de overbrenging behouden was. Doch om dit met voorbeelden te staven, is het hier de plaats niet: bovendien hecht ik aan mijne bevinding tegenover den vertrouwden goeden smaak en de kunde van den auteur zooveel gewicht niet.
Het gemis van aanteekeningen tot noodzakelijke toelichting van de algemeen te weinig gekende zeden en gebruiken der middeleeuwen verontschuldigt de schrijver op eene afdoende wijze. Hij belooft, namelijk, een groot werk te zullen leveren, getiteld: le moyen âge d'après les poètes du tems. Moge hij deze belofte zoo betalen, dat hij zelf er roem mede behale en er eene inderdaad vruchtbare kennis door bevorderd worde. Maar zal de geschiedenis der Nederlandsche letterkunde, door hem mede beloofd, dat geven wat wij van hem mogen verwachten, dan worde dit werk niet door dat andere vertraagd.

Utrecht, April 1868.
W.G. Brill.


{==131==} {>>pagina-aanduiding<<}

II. Wis- en Natuurkunde.

PRAKTISCH VOLKSBOEK. Museum voor natuur, kunst en wetenschap, een maandschrift ter verspreiding van nuttige kennis, ook in hare toepassing op het dagelijks leven. Tweede serie. Zevende en achtste jaargang, 1867. Te Sneek, bij van Druten en Bleeker. Prijs ƒ 3.60.
Het doet ons genoegen, dat de Redactie der Letteroefeningen ons wederom het Praktisch volksboek ter bespreking en beoordeeling heeft toegezonden. Er zijn niet vele tijdschriften in ons Vaderland, die zulk een uitgebreid nut kunnen stichten, als dit volksboek. Daarom gevoelen wij sympathie voor deze onderneming; maar daarom ook behooren de HH. uitgevers er zorg voor te dragen, dat het werk in alle opzichten aan de vereischten van een goed Volksboek voldoe, en kan het hun niet dan aangenaam zijn, wanneer wij het door hen geleverde met de vereischte nauwkeurigheid nagaan.
Ten vorigen jare maakten wij de opmerking, dat het volksboek niet op groote oorspronkelijkheid kan bogen. Wij willen zien welke oorspronkelijke stukken ons in dezen jaargang worden voorgelegd.
Het blusschen van brand; door Dr. J. Sasse. Dr. Sasse wil ons op de hoogte stellen van de vorderingen, die de wetenschap op het punt van brandblusschen heeft gemaakt. Daartoe spreekt hij eerst over de beide hoofdvoorwaarden waarop het verbranden berust. Het brandende lichaam moet voordurend op eene bepaalde temperatuur worden gehouden, en er moet een gestadige toevoer van zuurstof plaats hebben. Een overvloedige toevoer van water belet de vervulling van de eerste voorwaarde en verhindert ook eenigszins het toetreden der buitenlucht. Men heeft ook andere bluschmiddelen (b.v. pekel, oplossingen van aluin en zwavelzuur-ijzeroxydule) voorgeslagen, maar om verschillende redenen is men tot het water teruggekeerd. Nu er in de groote steden van Europa uitgebreide waterleidingen aanwezig zijn, wordt het gebruik der stoomspuiten minder raadzaam geoordeeld. De schrijver dringt aan op spoedige hulp. Vervolgens geeft hij op, welke bestanddeelen de scheikunde heeft doen kennen om het gemakkelijk vlam vatten van lichte weefsels te voorkomen. Hij brengt verscheidene voorbeelden bij van proeven, die men genomen

{==132==} {>>pagina-aanduiding<<}
heeft, ten einde aan te toonen, tot hoever het vermogen van deze zelfstandigheden om de verbranding te weren zich uitstrekt. Waarschuwing tegen het bedrog met de Buchersche brandbluschkardoesen, die geheel en al hetzelfde effect hebben als gewone zwavel. Eindelijk wordt er gesproken over het blusschen van brand in fabrieken door middel van stoom. - Dit stukje is recht gepast en laat zich met genoegen lezen. Ook de stijl is goed. Een leek moet echter den indruk ontvangen, dat de wetenschap al zeer weinige vorderingen op dit punt gemaakt heeft. In den aanhef toch maakt de schrijver zich vroolijk over onze brandweer, en hij eindigt met te zeggen: blijft er maar bij.
Het heden en verleden, door A.W.P. Een commentaar op de spreuk ‘in 't verleden, licht het heden, in 't geen is, wat komen zal,’ welke spreuk hier toegepast wordt op de geologie en de palaeontologie. - Het komt ons beter voor aan het publiek te toonen, dat het mogelijk is over de vroegere toestanden van de oppervlakte onzer aarde een eenigszins grondig oordeel te vormen, dan het te verzekeren, dat ‘de natuurkundige’ zien kan, wat geen oog van menschen gezien heeft.
Iets over het vraagstuk der voeding. In den aanhef doet de schrijver uitkomen, dat de verklaring van het denken, als eene werking van geestelijken aard, voor als nog niet door de wetenschap gewaagd wordt. Met de voortplanting, voeding en groei is het eene andere zaak. Pettenkofer heeft door zijn respirator het vraagstuk der voeding eene schrede verder gebracht. Stand van het vraagstuk. De massa neemt toe, wanneer zij in aanraking is met de dampkringslucht en die inademt; de paddenstoelen bewijzen dit. Invloed der zuurstof als voedingsmiddel. De wijze, waarop de verdere organische omzetting der elementaire stoffen in het lichaam plaats heeft, moet nog gevonden worden. Opsomming van hetgeen pleit voor de stelling, dat de voeding ook plaats heeft door assimilatie uit de atmosfeer van allerlei stoffen, als van zuurstof, water, koolstof, stikstof en ook van minerale zelfstandigheden, als zwavel en phosphorus. Het middel, waardoor, en de wijze, waarop dit vermogen om uit de lucht die voedzame bestanddeelen op te nemen verkregen wordt, zijn tot nog toe onbekend. - Eene zeer fraaie en leerzame bijdrage. De stijl is niet helder; de zinnen zijn te lang. De toon had wat meer populair kunnen zijn. De inleiding zou wat uitgebreider en in wat minder wijsgeerige taal kunnen geschreven worden

{==133==} {>>pagina-aanduiding<<}

Waarom geene Fabriek? De hoofdstrekking van dit stukje schijnt te zijn, de wenschelijkheid te betoogen van het oprichten eener fabriek door de Regeering tijdens de verschijning der veepest. De schrijver zet uiteen, hoe men in eene fabriek te Buchsweiler bij Straatsburg uit aluinerts aluin, ijzervitriool, enz. en uit ‘dierlijke lichamen’ Berlijnsch blauw, lijm, phosphorus, enz. maakt. Hij meent door zijn opstel verder ‘een wenk te hebben gegeven aan de particuliere nijverheid’ en aangetoond te hebben ‘hoe noodig het is, dat toekomstige fabriekanten naar de Hoogere Burgerschool gaan, om zich met hart en ziel op de scheikunde toe te leggen’. Een gesprek over het politiek beleid der Regeering dient als inleiding. - Wanneer deze politieke beschouwing werd weggelaten, en de werkzaamheden, zooals die in de fabriek plaats hebben, uitvoeriger, duidelijker, grondiger uiteengezet werden, dan zou het een verdienstelijk stukje kunnen worden. Nu beteekent het weinig.
Het Middelbaar Onderwijs, eene bron van welvaart en genot; door A. Winkler Prins. Nadat de Heer Winkler Prins gewezen heeft op de spreuk ‘kennis is macht,’ spreekt hij zijne ingenomenheid uit met de inrichting van ons Lager Onderwijs en beklaagt hij de mannen, die het tegenwoordig Middelbaar Onderwijs niet genoten hebben. Vervolgens toont hij ons aan, dat de welvaart ontstaat door den arbeid en dat de Middelbare School aan onze jongelieden leert goed te arbeiden. Hierdoor kunnen zij veel geld verdienen en de algemeene welvaart vermeerderen; dit wordt in het breede uiteengezet. Maar de Middelbare School is ook een bron van genot, omdat zij de weetgierigheid bevredigt. Hare leerlingen kunnen lezen, hetgeen de fraaie (!) letterkunde in het binnenland en in den vreemde oplevert, en den inhoud van een dagblad beoordeelen. Ja, hun geest deinst zelfs niet terug voor de beschouwing van de ingewikkelde strijdvragen op het gebied van den godsdienst. De fabriekant smaakt genot, als hij de werking zijner machines begrijpt, de koopman als hij zijne winsten berekent(!), de landbouwer, als hij het verband der oorzaken beschouwt, die samenwerken om hem een overvloedigen oogst te leveren. Vooral op reis smaken de leerlingen der Middelbare School een buitengewoon genot. - Deze lofrede op de Middelbare Scholen bevalt ons niet. Wij gelooven, dat zij meer kwaad dan goed zal doen. Zij doet verwachtingen koesteren, die het Middelbaar Onderwijs niet kan en niet behoeft te bevredigen;

{==134==} {>>pagina-aanduiding<<}
en juist daardoor zal het zijn crediet verliezen. Het hoofddoel van het Middelbaar Onderwijs, de ontwikkeling van den geest, waardoor de leerlingen in staat worden gesteld zich eene zelfstandige wereldbeschouwing te vormen, wordt hier zoo niet geheel, dan toch bijna geheel voorbijgezien. Wij mogen hier die zaak niet uitgebreider bespreken.
Iets over den oorsprong van den mensch. Hierin wordt de spot gedreven met allen, die nog vasthouden aan het scheppingsverhaal van den mensch, zooals dat in het Oude Testament te lezen staat, en met hen, die het niet eens zijn met de geleerden, die ‘wel genegen zijn om Adam te beschouwen als den stamvader van een meer ontwikkeld ras, maar het op grond van wèl gestaafde feiten eene onmogelijkheid rekenen, dat hij de eerste mensch zou geweest zijn.’ Wij ontvangen verder nog de mededeeling, dat men aangaande 's menschen oorsprong nog aan het begin van het pad des onderzoeks staat. - Deze bladzijden maken een onaangenamen indruk. Zij hebben hoegenaamd geen nut, maar geven buiten noodzaak ergernis; en in een populair tijdschrift komt dit het allerminst te pas.
De weg van Beiroet naar Damascus; door W.v.S. Na eene korte beschouwing van het reizen in Syrie en Palaestina, zooals dat voor duizend jaren geschiedde en ook nu nog plaats heeft, geeft de schrijver eene even korte beschrijving van den nieuwen weg van Beiroet naar Damascus, door de graven Pertuis, vader en zoon, aangelegd, en in 1858 voor het verkeer geopend. - Een oppervlakkig stukje, dat niet veel meer dan eene mededeeling van het bestaan van dien weg bevat. Het is niet vloeiend geschreven.
Wanneer wij het eerste en het derde stukje uitzonderen, dan zullen wij niet veel tegenspraak ontmoeten, wanneer wij beweren, dat dit oorspronkelijk gedeelte niet veel te beduiden heeft. Hierin althans is het tijdschrift niet vooruit gegaan. De Uitgevers hebben het volste recht, zich te beklagen over de medewerking der medewerkers.
Tot de vertalingen moeten de volgende opstellen gebracht worden.
Over eenige fabelen in de Dierkunde. Naar Maximiliaan van Wied in het Archiv für Naturgesch. von Froschel XXVII, S. 8-14; door Cl. M. Drie ‘fabelen of dwalingen’ worden hier besproken; 1e. het betooveren van (door) vergiftige slangen; 2e.

{==135==} {>>pagina-aanduiding<<}
de voeding van kolibries met honig; en 3e. het ontzag voor de koninklijke waardigheid in het dierenrijk. Wat het eerste punt betreft, er is geene wèl gestaafde waarneming bekend, die zulk eene gevolgtrekking rechtvaardigt. Tegen het tweede punt strijdt de directe waarneming en de structuur van de tong der kolibries, die niet toelaat, dat deze vogeltjes zóóveel honig uit de bloemen hunner woonplaatsen opnemen, dat ze daarvan leven kunnen. Vóór de derde fabel pleiten wel is waar enkele waarnemingen, maar deze rechtvaardigen haar niet genoegzaam, omdat er talrijke andere, veel beter geconstateerde waarnemingen tegenoverstaan. - Niet onaardig, ofschoon van meer gewicht voor den zoöloog, dan voor het publiek. De stijl is goed.
Over den invloed van de aswenteling der aarde op de vorming der rivieroevers. Naar Dr. O. Ule. De schrijver wijst ons op het nut, dat er in gelegen is, wanneer de eene wetenschap het oog gevestigd houdt op de resultaten der andere. Dit doet tegenwoordig ook de geographie. De aswenteling der aarde is een feit, dat reeds lang vast staat. Men weet, dat Bradley de aberratie van het licht, Foucault de draaiing van het slingervlak uit de aswenteling der aarde verklaard hebben. Een andere invloed van de aswenteling moet zijn, dat de lichamen, die in eene richting van Noord naar Zuid, of omgekeerd, bewogen worden, rechts schijnen af te wijken, wegens het verschil in draaiingssnelheid van verschillende punten op het aardoppervlak. Dit nu moet ook zichtbaar zijn bij den loop van rivieren, en vooral van die, welke in eene richting van Noord naar Zuid, of omgekeerd, stroomen. Er wordt in een tweede gedeelte aangetoond, dat men dien invloed van de aswenteling der aarde waarneemt bij vele rivieren in Rusland, verder bij den Nijl, den Ganges, den Indus, de Mackenzie, de Mississippi e.a. waaronder er ook voorkomen, die in het Zuidelijk halfrond der aarde gelegen zijn. Eindelijk wordt de loop van den Rijn, van den Donau en van andere duitsche rivieren nagegaan. Bij al deze rivieren kan men uit de omstandigheid, dat de rechter oever de hoogste is en uit andere verschijnselen opmaken, dat er eene drukking door het water op den rechter oever wordt uitgeoefend. - Dit stukje is onderhoudend en duidelijk geschreven. Het is eene nuttige bijdrage. De opmerking op bl. 20 omtrent het loven van den Schepper is meer dan dwaas; hoe komt de vertaler er toe om Ule, zoo te commentariëeren?

{==136==} {>>pagina-aanduiding<<}

Het Rendieren-tijdperk van Midden-Europa. Naar Karl Vogt. In de eerste plaats worden de argumenten opgegeven, die er voor pleiten, dat in vroegeren tijd Skandinavië en een groot gedeelte van het tegenwoordige Europa met gletschers bedekt is geweest, en dat de ijszee aanvankelijk een lager gelegen waterspiegel had, dan de tegenwoordige. De schrijver houdt zich aau de feiten en laat de verklaring rusten. Hij geeft ons eene beschrijving van de zeer uitgebreide fauna gedurende den tijd van het ijstijdperk en vermeldt eenige bijzonderheden omtrent het verhuizen der dieren naar Noordelijker en Zuidelijker streken. Daarna volgt een overzicht van het ‘vóór - geschiedkundig tijdperk des menschelijken geslachts’. Er wordt in aangetoond, hoe men uit de werktuigen, die blijkbaar door menschen gemaakt zijn, uit de aanwezigheid en den toestand van verschillende beenderen, die tegelijk met die werktuigen gevonden worden, uit de afbeeldingen van dieren op die werktuigen aangebracht, zich eene voorstelling kan vormen omtrent de bezigheden, de omgeving, den kunstzin en de levenswijze van de menschen, die leefden ten tijde van het rendiertijdvak. - Het stuk is uitstekend geschreven. Helder en duidelijk, moet het den lezer opwekken tot kennisneming van hetgeen door anderen omtrent dit onderwerp geschreven is. Wij achten het bijzonder geschikt voor den denkenden lezer, die niet schroomt zich wat in te spannen. De vertaling is vrij goed, ofschoon wij soms het oorspronkelijke naast ons wenschten, ten einde eenige minder duidelijke voorstellingen opgehelderd te zien.
De werking van water op lood. Uit: Aus der Natur, door V.T. De schrijver merkt op, dat de stelling, ‘zacht en zuiver water (gedistilleerd water, regenwater, enz.) tast het lood altijd, en wel meestal sterk, hard, met aardzouten bezwangerd water, weinig, doorgaans in het geheel niet aan’, alleen met eenige beperking kan worden aangenomen. Er worden eenige proeven medegedeeld, die aantoonen, dat de eigenschap van gedistilleerd water om het lood aan te tasten kan worden weggenomen, maar dat het water door bijvoeging van een weinig ammoniak of salpeterzuur deze eigenschap weer terugkrijgt. Doet men er wat veel van deze stoffen bij, dan tast het water het lood niet aan. De aanwezigheid van met koolzuur bezwangerde lucht schijnt bij deze werking van het water op het lood noodzakelijk te zijn. - Wij gelooven niet dat deze bladzijden veel lezers zullen vinden; ze

{==137==} {>>pagina-aanduiding<<}
zijn te wetenschappelijk en te dor. De vertaler had er wel iets toe kunnen bijdragen, om den vorm wat aangenamer te maken.
De atlantische telegraaf. Naar Hermann Wagner. De pogingen door de schepen Niagara, Agamemnon en Great Eastern aangewend om den telegraaf-kabel tusschen Engeland en Amerika te leggen, worden met weinige woorden vermeld. Het leggen van den kabel in 1866, zijn samenstel en de toestellen, die men bij het afrollen bezigden, worden uitvoeriger beschreven, terwijl de schrijver eindigt met eene nauwkeurige mededeeling van hetgeen betrekking heeft op het opvisschen van den kabel van 1865. - Dit stukje is hier zeer geschikt. Het is bijzonder onderhoudend geschreven, en geeft een vrij volledig overzicht van deze reusachtige onderneming. De vertaling is goed.
Koffij. Naar Justus von Liebiq. Na eenige korte opmerkingen over den invloed van de koffij op de gezondheid en over de soorten van koffij, deelt de schrijver ons mede, dat wij, zoo wij goede en zuivere koffij willen drinken, de boonen eerst moeten uitzoeken en zegt ons verder hoe wij ze moeten branden en zetten. Hij eindigt met het onderscheid op te geven tusschen de koffij, die men verkrijgt, wanneer men zijn recept nauwkeurig opvolgt, en den drank, waaraan men in het dagelijksch leven den naam van koffij geeft, en die dikwijls geen spoor daarvan bevat. - Ook dit opstel zal met genoegen gelezen worden. Toch gelooven wij niet, dat het hier gegeven recept veel zal worden opgevolgd, en wel om de eenvoudige reden, dat de meeste menschen liever geen koffij zullen drinken, dan zich zooveel moeite getroosten. De vertaling is niet vrij van germanismen; wat beteekent b.v. in het hollandsch ‘zwarte koffij’?
De oude vuurspuwende bergen van Griekenland. Naar het Fransch van F. Fouqué. Door A.W.P. Vooraf gaan eenige mededeelingen omtrent het inwendige der aarde, waaraan de opmerking wordt verbonden, dat de vulkanen ons niet alleen bekend maken met de stoffen, die den vloeibaren ring beneden de aardkorst samenstellen, maar ons ook leeren, dat die ‘schors aan de benedeuzijde doorploegd is van rechtlijnige, zeer lange kloven, die er hier eens hooger daar eens minder hoog in opklimmen’. Men mag dit opmaken uit de reeksen, waarin zich de vulkanen over de aarde verspreiden. Als voorbeeld noemt de schrijver de drie evenwijdige reeksen, door de Cycladische eilanden gevormd. Op de laatste van deze reeksen bevinden zich het

{==138==} {>>pagina-aanduiding<<}
eiland Milo en, op de kusten van den Peloponneus, de zwavelmijn Sousaki en het schiereiland Methana. Tot deze laatste plaatsen heeft de schrijver zijn onderzoek beperkt. Hij beschrijft ons eerst eene interessante rotskloof bij Kalamaki, vervolgens de zwavelmijn Sousaki en verder den vulkanischen toestand van Methana, alwaar hij ons den Kameni-Petra als een belangrijken vulkaan doet kennen; Ovidius en Strabo hebben het ontstaan van dezen beschreven. Hij trekt uit zijne waarnemingen het besluit, dat het verband, dat er vroeger bestond tusschen Santorin, Sousaki en Methana, thans door verstopping der onderaardsche gemeenschapskanalen is opgeheven. Vervolgens geeft hij ons eene nauwkeurige beschrijving van de ligging, de geologische gesteldheid, de vulkanische werkingen van het eiland Milo en tevens van den invloed dezer laatste op den gezondheidstoestand der inwoners en op de slijpsteenen- en zwavelindustrie, zoowel van de ouden als van de tegenwoordige bewoners. Eenige bijzonderheden, omtrent de Venus van Milo en den samenhang tusschen de vereering dezer godin en den geologischen toestand van het eiland, worden in het voorbijgaan medegedeeld. - Ook deze bijdrage zal den lezer niet onbevredigd laten; misschien is zij van wat te plaatselijken aard. De inleiding is te algemeen; zij doet geheel wat anders verwachten, dan het stuk geeft.
De Manzanillo. Naar F. Schödler. Eene botanische beschrij. ving van den vergiftigen Manzanillo boom, die tot de familie der Euphorbiaceën behoort. Er wordt in aangetoond, dat de verhalen van de schadelijke werking van den Manzanillo zeer overdreven zijn, ofschoon het melksap een zeer nadeeligen invloed kan uitoefenen. - Zou de lezer zich een duidelijk denkbeeld van dezen boom kunnen vormen, en zon dit stukje hem werkelijk interesseeren? Wij gelooven het niet.
Wind en regen. Naar J. Jamin in de Revue des deux Mondes van 1867. Février, 2e. livraison, bl. 914 enz.; door Dr. A.F. Reitsma. I. Beschrijving van de samenstelling des dampkrings. Het ontstaan van regen en wind in het algemeen. De eerste waarnemingen, die zich over eene groote uitgestrektheid hebben uitgebreid. II. Theorie van de pool- en equatoriaalstroomen. III. Verklaring van den Noord-Oost en Zuid-Oost passaat en van den Zuid-Westelijken en Noord-Westelijken equatoriaalstroom, van het regelen der windsterkte en van de vrij gelijkmatige samen-
{==139==} {>>pagina-aanduiding<<}
stelling des dampkrings. IV. Beschrijving van de wijzigingen in den vochtigheidstoestand der lucht, wanneer men een zeker volumen lucht in zijnen kringloop volgt. V. Invloed van de verdeeling van land en water op de hoeveelheid regen, die er valt, en op de temperatuur. Invloed van den golfstroom, waarvan de richting ook van den vorm der kusten afhangt. VI. Beschrijving van het verschijnsel der cyclonen en de verklaring daarvan door den schrijver. VII. Opgave van de organisatie der meteorologische waarnemingen in Frankrijk en Engeland, zooals die tot in den laatsten tijd zijn voortgezet, en van de resultaten, uit die waarnemingen afgeleid. VIII. Opgave van hetgeen de atlas, uit deze waarnemingen opgemaakt, ons leert aangaande het verschijnsel der stormen. Besluit. - Een uitnemend stuk, Jamin waardig. Het is wederom eene bijdrage tot de fransche netheid in voorstelling en schrijven. Men krijgt een volledig overzicht, en toch kan ieder, die leeren wil, het stuk begrijpen. Ook de vertaling is goed.
Kamerbloemen. Naar Paul Sorauer. Hierin wordt opgemerkt, dat het van de plant zelf afhangt, hoe zij behandeld moet worden; er worden eenige regels aangegeven, omtrent het begieten, de standplaats, de potaarde bij het verplanten, de verschijnselen, waaraan men zien kan, dat een plant verplant moet worden, de wijze van verplanten, den aard der potten, enz. - Een zeer onvolledig stukje. Wij gelooven niet, dat de bloemliefhebber er veel uit leeren zal. Het zijn enkele losse opmerkingen, die geringe waarde hebben.
Een en ander over Reizen, Genootschappen en geschriften van den jongsten tijd, die in verband staan met de Aardrijkskunde. Naar het Hoogduitsch van E. Behm. Betoog, dat de kennis van den aardbol eene wetenschappelijke behoefte is geworden. Geschiedknndig overzicht van de reizen in de Poolstreken, in Afrika en in Australië, om aan te toonen, dat de eene reis een gevolg was van de andere, dat de belangen van de wetenschap, van den handel, van het krijgswezen, van de zendelinggenootschappen samenwerken tot het bekend worden van de onbekende deelen des aardbols. Vooruitgang in dezen in de laatste tien jaren. Opgave van de volken, aan welke wij hier het meest te danken hebben, en van de omstandigheden, die juist deze volken in staat stellen, zooveel meer te doen dan andere. Eigenschappen, die een goed reiziger bezitten moet. Werkzaamheid

{==140==} {>>pagina-aanduiding<<}
van de verschillende beschaafde volken voor de aardrijksbeschrijving van het land hunner inwoning. Het samengaan van de belangen der wetenschap en van die der Regeeringen. De geographische genootschappen en geschriften. Opgave van de voornaamste genootschappen, met vermelding van ieders eigenaardigheid, doel, fondsen, aantal leden, organen en uitgegeven geschriften. Opgave van andere vereenigingen, die mede voor de geographie van belang zijn, en van geogr. tijdschriften. Statistiek van de uitgekomen aardrijkskundige werken in de verschillende landen in en buiten Europa. - Een opstel, dat moeielijk overtroffen zal worden. Hoe nuttig zou het zijn, wanneer er van tijd tot tijd van andere wetenschappen ‘dergelijk een en ander’ werd medegedeeld in veel gelezen tijdschriften. Er is niemand, die dit stuk niet met groot genoegen lezen zal. Ook de vertaling is goed geslaagd.
Eene beklimming van den Etna. Naar A. Natalis. Beschrijving van de moeielijkheden, die aan het beklimmen en afdalen van den Etna verbonden zijn, en van het schoone vergezicht, dat de schrijver van den top des bergs aanschouwde. Aan de beschrijving, van hetgeen de heer Natalis van den krater des vulkaans gezien heeft, wijdt hij maar ééne bladzijde. - Het zijn eenige weinig beteekenende regelen. Onwillekeurig vraagt men, of de heer N. niet beter gedaan had, zijne gezondheid tesparen en te vreden te zijn met den Etna uit de verte te beschouwen, wanneer hij niet meer van zijne reis heeft medegebracht, dan hetgeen hij ons hier aanbiedt. De opmerking omtrent de plaats van den horizon is zeer duister.
Het ozon en zijn invloed op de bewerktuigde Schepping. Naar Dr. O. Ule. I. Waarschuwing om niet te spoedig de grenzen onzer kennis te trekken. Zuurstof, vroeger algemeen voor een element gehouden, is geen element. Invloed van de zuurstof op de organische en anorg. schepping. Zij is alleen werkzaam, als ze in den toestand verkeert, waarin ze ozon heet. II. Sterke oxydeerende werking van hetozon. Middelen om de aanwezigheid van ozon te herkennen, en om bij benadering de hoeveelheid te bepalen. III. Uiteenzetting van hetgeen hier genoemd wordt: scheikundige opgewektheid. Het ontstaan van ozon uit gewone zuurstof door electriciteit, licht, oxydatie van etherische en vette oliën, enz. IV. Bestrijding van het gevoelen, dat alleen de stikstofhoudende lichamen vatbaar zijn voor verrotting. De rol, die

{==141==} {>>pagina-aanduiding<<}
het ozon bij het formeeren van ammoniak uit stikstof te vervullen heeft, en de invloed van het ozon op den landbouw worden aangetoond. Berekening van de massa ammoniak, die er bij de verbranding van steenkolen ontstaat en thans bijna geheel verloren gaat. V. Desinfecteerende werking van het ozon. Zijn invloed op het ademhalingsproces. - Ook deze bijdrage beviel ons. Zij is niet te wetenschappelijk en geeft toch een goed en duidelijk overzicht van den stand der tegenwoordige kennis van het ozon. Hier en daar heeft men de wetenschappelijke ontwikkeling der lezers misschien wat te hoog aangeslagen.
De stoom. Naar Friedrich Körner. I. Iets over het ontstaan en de eigenschappen van den stoom. Het gebruik van den stoom in stoombaden; het bleeken en wasschen door middel van stoom, het koken en het verwarmen van woningen door stoom. Het stoomgeschut. II. De stoom als beweegkracht voor werktuigen. Kort historisch overzicht van de uitvinding der stoommachine. III. Historisch overzicht van de uitvinding van stoombooten en spoorwegen, en eene korte beschrijving van deze. Kapitalen, die in de spoorwegen worden gestoken. Sferoïdaal toestand. IV. De stoom, beschouwd als oorzaak van het ontstaan van vulkanen, van aardbevingen, van opstuwingen van geheele landstreken. Hieraan wordt eene uitgebreide beschrijving van vulkanen en vulkanische uitbarstingen vastgeknoopt. - Onzes inziens wordt hier te veel behandeld. Het zou beter geweest zijn, wanneer ieder hoofdstuk afzonderlijk uitvoeriger en grondiger behandeld ware. De vertaler merkt op, dat over sommige zaken in de vroegere jaargangen reeds uitvoeriger gesproken is (waarom die jaargangen niet aangehaald?); maar juist daarom had men alles, wat niet direct met den stoom samenhangt, hier kunnen weglaten. De vertaling is beneden het middelmatige en de opmerkingen, hier en daar door den vertaler in het midden gebracht, verhoogen de waarde van het stuk zeker niet.
Het licht en zijne verschijnselen. Naar Friedrich Körner. I. Lofrede op het licht en op de natuurkundigen, die gezocht hebben naar het antwoord op de vraag: wat is licht? Overzicht van de licht-theoriën. De methode om de snelheid van het licht te meten; scheiding van het licht in kleuren; strepen van Frauenhofer; photometer; licht- en warmte-spectrum; scheikundige en magnetische werking van het licht. Opgave van het aantal trillingen in de seconde en van de breedte van de ver-
{==142==} {>>pagina-aanduiding<<}
schillend gekleurde stralen. II. Toepassing van de leer der schaduw in de schilderkunst. Chineesche schimmen; silhouetten; tijdwijzers. III. Eenige zeer beknopte opmerkingen over het ontstaan van het blauw des hemels, van het morgen- en avondrood, van de schemering, van het alpengloeien, van den regenboog, van de kringen om zon en maan, van de fata morgana, van het flikkeren der sterren, van het zodiakaal licht, enz. - Een opstel van geringe waarde. Het is eene weinig samenhangende opsomming van al hetgeen men in de leerboeken over Natuurkunde in de leer van het licht behandelt. Ook is het niet altijd nauwkeurig; het eerste gedeelte zal het brein van den lezer eerder verduisteren, dan verhelderen. De vertaling is daarenboven niet gelukkig geslaagd.
Zon, lucht en aarde in haren invloed op het leven der planten. Gevolgd naar een stuk in het Magazin f.d. Literatur des Auslandes, 1866, No. 43; door H.J. van der Scheer. Hier wordt uiteengezet, hoe men langzamerhand tot de overtuiging is gekomen, dat de planten het koolzuur in de atmosfeer oplossen, en de zuurstof teruggeven, terwijl zij de koolstof behouden. Vervolgens wordt nagegaan, wat er verder met die koolstof gebeurt, van waar de planten de waterstof ontleenen voor hare koolwaterstofverbindingen, en van waar de stikstof afkomstig is, die de planten in zich opnemen. De schrijver merkt op, dat de gronden der hier behandelde verschijnselen ons onbekend zijn. Hij bespreekt Priestley's stelling omtrent het ‘eeuwig evenwicht’ in de geheele natuur, en eindigt met aan te toonen, dat de plant, even als het dier, bij den aanvang van haar bestaan leeft zonder toevoer van buiten en bij het einde van haar leven zich arm maakt, om de vrucht tot rijpheid te brengen. - Het geheel kon wat uitvoeriger behandeld zijn. Wij aarzelen echter niet, het hier medegedeelde voor ons tijdschrift zeer geschikt te noemen. De lezer wordt op eene waarheid gewezen, die hem grootsch moet voorkomen, en hem met een geheel ander oog dan vroeger het leven der planten zal doen beschouwen. De stijl van het stukje is goed.
Een blik in de geheimen der wijnkelders. Vrij gevolgd naar de ‘Abhandinger fra de forskjellige Videnskaber’. Door Dr. J. Sasse. De lezers worden opmerkzaam gemaakt op de knoeierijen, bedriegerijen of oplichterijen van vele wijnkoopers. De schrijver doet ons zien, dat men reeds in de vroegste tijden zich aan dergelijke bedriegerijen schuldig maakte. Hij wijst ons op verkeer-
{==143==} {>>pagina-aanduiding<<}
de praktijken bij de geforceerde ontwikkeling, op het versnijden van den wijnen op het nut, dat de scheikunde hier zou kunnen aanbrengen, wanneer niet de wijnhandelaren ook met de ontdekkingen der wetenschap hun voordeel deden. Ook deelt hij ons eenige geheimen mede, die door de Heeren Grimelli, Leuchs en een berlijner duur worden verkocht, waardoor men wijn uit water leert bereiden. Deze geheimen zijn natuurlijk speculatiën op de beurs van eenvoudige lieden. - Wij lezen hier van zaken, die geenszins algemeen bekend zijn. Wij wenschten, dat de schrijver wat uitvoeriger had medegedeeld, waarom het gebruik van zuiveren wijn te verkiezen is boven het gebruik van vervalschten of uit water bereiden wijn. Het hollandsch is niet altijd zuiver.
Het aardmagnetismus en zijne verschijnselen. Naar Dr. S.F. Jonas. Iets over de ontdekking van den natuurlijken magneet en zijne hoofdeigenschap. Eigenaardigheden van den natuurlijken magneet. Mededeelingen van het magnetismus van het erts aan ijzer. Aantrekkende en afstootende kracht der magnetische polen. De magneet in betrekking tot de aarde. De magneet beschouwd als middel om veilig de zee te bouwen. Vereischten van het ijzer om, na aanraking met een magneet, magnetisch te blijven. Magnetische polen der aarde. Jaarlijksche verandering der declinatie. Hare dagelijksche veranderingen; korte verklaring hiervan, volgens Christie, door de thermo-electriciteit. Inclinatie en hare jaarlijksche verandering. Magnetische equator. Opsomming van de verschillende verklaringen van het aardmagnetismus. - Deze bijdrage zal met genoegen gelezen worden. De schrijver onderneemt niet te veel, zoodat hij gelegenheid heeft om dat, wat hij meêdeelen wil, goed te behandelen.
Over het algemeen is de keuze der stukken, die vertaald zijn, niet ongelukkig geweest. Het blijft echter steeds zeer wenschelijk, dat de vertalers zich altijd rekenschap geven van de redenen, die hen bij hunne keuze moeten leiden.
Wij moeten aan vele der HH Schrijvers verschooning vragen, omdat wij sommige stukken, die meer of minder van het oorspronkelijke afwijken, maar zoo rondweg vertalingen hebben genoemd. Wij deden dit echter niet zonder reden. Wanneer er in den vreemde een werk of een tijdschriftartikel verschijnt, dat uitmunt door ware populariteit, door eene heldere voorstelling, door eene geleidelijke volgorde, dan achten wij de vertaling van zulk een stuk en de opname daarvan in ons tijdschrift eene

{==144==} {>>pagina-aanduiding<<}
zeer wenschelijké zaak. De vertaler behoort dan eere te geven aan wien eere toekomt, en dus den naam van den schrijver te vermelden. De lezer weet ook gaarne wie het is, die tot hem spreekt. Wij achten het daarentegen niet wenschelijk, dat de vertaler het oorsponkelijkstuk amendeert, commentariëert of varieert door zijne eigene opmerkingen tusschen de regels van het stuk in te lasschen. Dit maakt hetzelfde effect, als wanneer men ientand in de rede valt. Zulk eene geamendeerde vertaling zou men kunnen vergelijken bij een geverfd kleed, waarop hier en daar een lap is gezet; hoe zorgvuldig men de naden ook weet te verbergen, het kleed is en blijft gelapt. Hiermede keuren wij het echter in het geheel niet af, dat men eene goede gedachte of eene heldere voorstellingswijze uit den vreemde overneemt, zonder nu juist eene vertaling te leveren. In dat geval komt het ons echter beter voor, den oorspronkelijken schrijver niet te noemen, ten minsten niet in een tijdschrift als dit Volksboek. Men zou dan niet zulke vreemde indrukken teweeg brengen, als wij nu eenige malen ontvingen. Om een voorbeeld te noemen: onder een stuk, waarin gezegd wordt, dat aan het geld, waarmede de Nederlanders hunne spoorwegen bekostigen, de vloek van den Javaan kleeft, leest men ‘naar Friedrich Körner’; dit staat vreemd. Men zal ons deze uitweiding ten goede houden.
Als bladvullingen noemen wij:
Het rijk Sarawak. Eene zeer korte beschrijving van den staat Sarawak of Borneo Proper, op de noordkust van Borneo gelegen, en bestuurd door James Brooke en diens neef.
De theecultuur in Indië. Het aankweeken van den theestruik in Assam.
Wij vinden in dezen jaargang een rubriek van stukken, die wij in den vorigen niet aantroffen. Het is die van recensiën. Wat er in de lucht gebeurt. - Deze aankondiging komt ons niet gepast voor. Het hier aanbevolen werkje van Dr. Felisch is door den Heer Winkler Prins vertaald, en bij de Heeren van Druten en Bleeker uitgegeven. In den jaargang 1866 van het Volksboek werd daarvan in een paar bladzijden een uittreksel gegeven. Wij vragen: waarom in dezen jaargang bijna eene geheele aflevering gevuld met een overdruk van eenige losse stukken uit dit boekje? Het getuigt er zeker niet van, dat de Uitgevers met bijdragen overladen worden.
Ons drinkwater en onze duinen; door Dr. F.C. Winkler; door

{==145==} {>>pagina-aanduiding<<}
G. Brandt. Eene aanbeveling van Dr. Winkler's boekje. De Heer G. Brandt is door Dr. Winkler volkomen overtuigd geworden, dat in cholera-tijden het gebruik van water een belangrijken invloed heeft op onze gezondheid. Dr. Winkler kan zich geluk wenschen!
Beklaagden wij ous vroeger over het gemis aan bijdragen van de Heeren medewerkers, de Heer Winkler Prins maakt ook thans weder eene gunstige uitzondering. Wij gelooven te mogen aannemen, dat bijna de helft van het tijdschrift van zijne hand is. Hij zal het ons zeker niet euvel duiden, wanneer wij hem aanbevelen, wat meer op taal en stijl te letten.
Nog ééne vraag voor wij eindigen. Wij vinden op den omslag der afleveringen vermeld, dat de tekst waar het noodig is zal worden opgehelderd door platen en houtsneéfiguren. Op twee plaatsen (bl. 304 en 325) beweren de schrijvers, dat zij de zaken niet duidelijk kunnen maken zonder behulp van platen. Hoe moeten wij beide mededeelingen met elkander in verband brengen?
Het uiterlijke van het werk verdient allen lof. De druk is goed en duidelijk. Zinstorende drukfonten hebben wij niet aangetroffen.
Moge de kring der lezers van het Praktisch Volksboek zich steeds meer uitbreiden, en de Uitgevers en medewerkers daardoor worden opgewekt om alles te doen, wat in hun vermogen is, opdat het werk beantwoorde aan de verwachtingen, die men er met recht van mag koesteren.

Terwijl het bovenstaande gedrukt werd, ontvingen wij den 8en Jaargang van het Volksboek. Wij mogen geen misbruik maken van de ons afgestane ruimte, en zullen daarom, ofschoon met leedwezen, slechts een enkel woord over dezen Jaargang in het midden brengen.
Er is, dunkt ons, vooruitgang te bespeuren. Over Levensduur en Lerensverzekering, door Dr. W. Gleuns Jr., ‘Eenige raadgevingen voor gezonden en zieken, door Dr. A.F.H. de Lespinasse’, ‘De Tabak, door V.T. Jr.’, ‘De sterke drank in het huiselijk leven’, ‘Wat is bier? door G.C.W.B.’, ‘Leeuwenhoeck’ zijn stukken die hier te huis behooren, en getuigen, dat de schrijvers zich bewust zijn geweest van hetgeen men van hen verlangen mag. Als wij deze bijdragen vergelijken met de

{==146==} {>>pagina-aanduiding<<}
oorspronkelijke stukken der vroegere Jaargangen, dan mogen wij de lezers en de Uitgevers geluk wenschen.
Ook in de keuze der vertaalde stukken is men goed geslaagd. Honderdvijftien van de 384 blz., zijn gevuld met de vertaling van twee voorlezingen van den Engelschen geoloog David Page; zijn zulke lange stukken in een Tijdschrift, dat voor het ‘Volk’ bestemd is, wel op hunne plaats?
Met genoegen zagen wij, dat er onder de bijdragen een paar voorkomen, die niet direct met de natuurwetenschappen samenhangen. Het is goed, dat de lezers, voor wie ons Tijdschrift bestemd is, eens gewaar worden, dat er ook buiten deze weten-schappen ‘nuttige kennis’ te vinden is. Wanneer de Jaargang van 1869 zóó ver boven dien van 1868 uitmunt, als die van 1868 boven dien van 1867, dan hebben wij veel goeds en schoons in het vooruitzicht.

Dr. van Schevichaven.

III. Letterkundige Varia.

DE BEPROEVINGEN VAN TANTE MARGARET. Margaret's trouble. Door eene nieuwe schrijfster. Uit het Engelsch door Oda. Amsterdam, P N. van Kampen, 1868. In gr. 8o. 164 bl.
Bij uittreksel is dit verhaal door den bekwamen en smaakvollen P.N. Muller in de Gids 1867 medegedeeld. Aan het verlangen om het in zijn geheel te ontvangen schrijve men deze volledige uitgave toe. De geschiedenis is vrij eenvoudig: eene jonkvrouw wordt oude vrijster omdat haar verloofde ontvrijd is door hare zuster. Doch de gang van het verhaal heeft iets boeiends, de voorstelling is ongemaakt natuurlijk en de zedelessen: ‘dat het verkrijgen van onzen liefsten wensch ons niets baat zonder tevredenheid, en dat de vervulling onzer wenschen ons nimmer bevredigen kan, tenzij we iets goeds gewenscht hebben’ - worden recht aanschouwlijk voorgesteld. ‘Oda’ leverde eene zeer goede vertaling; vlekjes als: ‘zij sterkte niet aan’ - zij nam niet toe in krachten, bladz. 84, en ‘den nederlaag’, bladz. 68, zijn zeldzaam. Van Kampen zorgde voor eene nette uitgave. Wat wil men meer?





























{==147==} {>>pagina-aanduiding<<}

Binnenlandsche letterkunde.

Bibliographie.






I. Fraaie Letteren.

Heiligerlee-literatuur.

No. 1. HEILIGERLEE EN ULTRAMONTAANSCHE KRITIEK door Mr. G. Groen van Prinsterer I, II, III. Amsterdam. H. Höveker 1868.

No. 2. UIT DEN GEUZENTIJD. Verhalen uit den vrijheidsoorlog tegen Spanje door W.N. Wolterink. Dordrecht, J.P. Revers 1868.

No. 3. VOOR DRIE HONDERD JAREN. Historische herinnering door W.J. Hofdijk V, VI, VII, VIII. Utrecht, Kemink en Zn. 1867, 68.

No. 4. Over de beide staatspartijen in de voormalige republiek der Vereenigde Nederlanden door Mr. H.J. Koenen. Uitgegeven ten behoeve der oprichting van een gedenkteeken op het slagveld van Heiligerlee. Amsterdam, C.G. van der Post, 1868.
Het jaar 1868 mag in menig opzicht een allerbelangrijkst jaar heeten ook voor ons vaderland, en hij, die eens de geschiedenis van onzen tijd voor onze nakomelingen schrijft, zal het ongetwijfeld naast '48 en '53 stellen onder de jaren, die époque maken in onze ontwikkelingsgeschiedenis. Een jaar van strijd en agitatie! Heeft de kroniekschrijver er al geen grondwetsherziening of monsterpetitie te vermelden, de partijschap, de verbittering, niet het minst door de herleving van oude herinneringen, het openrijten van onde, kwalijk geheelde wonden opgewekt, heeft niet minder ernstige gevolgen. Die partijschap, tot nog toe binnen enger grenzen beperkt, breidt zich op onrustbarende wijze uit. Op kansel en katheder, in 's lands vertegenwoordiging zoowel als in de pers, in handel en nijverheid, ja in het dagelijksch verkeer doet zij haar invloed gelden. Tegenover de katholieke demonstratiën, vormt zich een even heftige protestantsche, laat ik liever zeggen anti-katholieke manifestatie, de schifting der partijen dreigt eene scheuring te wor-
{==148==} {>>pagina-aanduiding<<}
den tusschen medeburgers, tusschen kinderen van denzelfden grond. Teeken ik den toestand te zwart? Is het niet een feit, in mijn oog een zeer betreurenswaardig feit, dat, terwijl de katholieken bijna zonder onderscheid den geloofsgenoot stemmen om zijn geloof bij verkiezingen, ondersteunen om zijn geloof in nering en bestaan, daarentegen niet weinige protestanten en zelfs zij, wier verlichte denkwijze hen volstrekt onverschillig maakte omtrent den geloofsvorm, den katholiek bestrijden of hunne klandisie ontzeggen om diezelfde reden.
Die toestand is niet plotseling geboren, maar de herinnering, die het jaar 1868 met zich bracht, aan den aanvang van den tachtigjarigen worstelstrijd met Spanje heeft er zeker toe medegewerkt. De katholieken niet tevreden met de herwonnen vrijheid, betreurden de toen verloren alleenheerschappij, en gretig maakten zij van die vrijheid gebruik om aan de drie eeuwen oude grieven lucht te geven. Niet voor de eerste maal, het is waar; immers reeds voor zestien jaren o.a. achtte van Vloten zich ‘geroepen, een enkel trouwhartig woord tot zijn roomsche landgenooten te richten, die zich naar de meening van sommigen hunner, in eene geheel andere verhouding van hunne overige medeburgers, op een - waarom het leelijke woord niet geuit? - vijandig standpunt tegenover Nederlands bevrijding van Spanje bevinden.’ 1)
Maar noch Alberdingk Thijms protesten, noch Nuyens' bewerking van Kochs Onderzoek naar de oorzaken der Nederlandsche omwenteling in de XVIe eeuw, noch zijn jongst verschenen Geschiedenis der Nederlandsche beroerten zelfs maakte eenigen indruk of wekte wederspraak bij de aangevallen partij. Het laatste werk werd zelfs met eenige ingenomenheid door die tegenpartij begroet. Zij schuwde den strijd niet - zoo lang de aanval geschiedde eerlijk en loyaal.
Op den dag zelf, waarop in den slag bij Heiligerlee de aanvang van onzen vrijheidsoorlog herdacht werd, hield de abt J.W. Brouwers te Amsterdam eene redevoering, die in naam zijner katholieke geloofsgenooten een krachtig, een afdoend protest moest zijn tegen de opvatting van dien oorlog, sedert drie eeuwen bij nagenoeg al onze geschiedschrijvers zoowel als bij

{==149==} {>>pagina-aanduiding<<}
de massa des volks gangbaar, Een krachtig protest was 't zeker; - maar afdoend? Mr. Groen van Prinsterer achtte zich, en te recht, geroepen dat protest te beantwoorden, en daar ook de heer Brouwers zijne stellingen nader bepleitte, gaf dit aanleiding tot een proces voor de rechtbank der publieke opinie met zeer ongelijke krachten maar daarom toch met niet minder scherpte gevoerd. Tegenover Groen, den man, wien ongetwijfeld, hoe men ook over zijne gevoelens op godsdienstig of staatkundig gebied moge oordeelen, eene eereplaats toekomt onder onze vaderlandsche geschiedvorschers, den man, die zijn halve leven gewijd heeft aan de studie hoofdzakelijk van het tijdperk in kwestie, en die op dit punt eene autoriteit is zelfs voor zijne bestrijders, tegenover hem zien wij een voorzeker scherpzinnig en welbespraakt advokaat, maar die, op dit gebied zoo goed als vreemdeling, (zoowel Mr. Groen als Ds. ter Haar 1) hebben het overtuigend bewezen) in zijne oppositie alleen afgaat op het gezag van zijn orakel Dr. Nuyens zonder zich eens de moeite te geven de zaak behoorlijk te onderzoeken, waar de bronnen voor de hand liggen. Wil men een voorbeeld. Een goed deel van Groens derde brochure is gewijd aan de beschuldiging, door Brouwer met zekere voorliefde telkens herhaald, als zou Lodewijk van Nassau schuldig geweest zijn aan den beeldenstorm. Nuyens verzekert het, dus Brouwers twijfelt er niet aan. Als afdoend bewijs haalt hij daarvoor een uit zijn verband gerukte volzin aan van een brief door Lodewijk zelven geschreven. De heer Groen geeft ons dien volzin in zijn verband terug, waardoor het bewijs zeer negatief wordt. Daarbij neemt hij welwillend aan, dat Brouwers te goeder trouw en onvoorbedachtelijk zich met dien volzin heeft tevreden gesteld zonder verder te lezen of notitie te nemen van de getuigen à décharge, die Groen in overvloed te
voorschijn brengt. Ik vrees echter voor den lichtvaardigen beschuldiger, dat eene circonstance atténuante niet aannemelijk is, en dat het bekende qui se fâche à tort ook hier zeer toepasselijk is. Wat toch moeten wij zeggen van zinsneden als de volgende: ‘niet dan troebel water en eene onrijpe vrucht doet de heer Groen zijnen lezers voorzetten’, ‘de heer Groen heeft alweer niets anders gedaan dan al zijne oude en onlogische kunstgrepen met een nieuwen

{==150==} {>>pagina-aanduiding<<}
illogischen kunstgreep te vermeerderen,’ wanneer ze door een Brouwers een Groen worden naar 't hoofd geworpen? Een waardig contrast tegen dergelijke taal vormt het kalme, goed beredeneerde betoog van Mr. Groen; mocht hij ook onder de katholieken even onpartijdige, belangstellende lezers vinden als aan de bekwame woordvoerders der ultramontaansche partij onder de protestanten te beurt gevallen is! Dan moge ieder voor zich het oordeel vellen tusschen de oratorie van den een en de kritiek van den ander. Dan moge ook de heer Brouwers toezien, dat hij niet door die groote rechtbank der openbare meening, waarop hij zich heeft beroepen, worde schuldig verklaard aan hoon en laster en aan moedwillige vervalsching der historische waarheid.

Een geheel ander karakter dragen de verschillende schetsen onder den gemeenschappelijken titel Uit den geuzentijd door den heer W.N. Wolterink bijeenverzameld en ‘bij gelegenheid van het derde eeuwfeest uitgegeven’. Niet gaarne zou ik ook dit werkjen mijn katholieken landgenooten aanbevelen. Immers, en dit is mijne voornaamste aanmerking op deze verhalen, het ademt niet alleen een sterken anti-Spaanschen maar ook een bepaald anti-katholieken geest, en daardoor kan het slechts de wederzijdsche verbittering versterken, waar aan verzoenende woorden zoo groote behoefte is. Het kan niet genoeg herhaald worden, dat, speelde al de godsdienst een groote rol in het verzet tegen de Spaansche dwinglandij, zij niet de eenige factor was, dat roomsch en onroomsch beiden een afkeer hadden van de inkwizitie, 1) dat de strijd voor de aloude rechten en vrijheden in zijn oorsprong was een echt nationale, geenszins een uitsluitend protestantsche. Die nationale richting, door Oranje zoo waardig vertegenwoordigd, heeft onze geschiedenis verrijkt met hare schoonste bladzijden. De godsdiensthaat daarentegen gaf aanleiding tot gruwelen als die te Gorkum, in Noord-Holland en elders, die een donkeren schaduw werpen op de edele zaak. Ook de

{==151==} {>>pagina-aanduiding<<}
heer Wolterink is niet blind voor de gebreken en misdrijven dier ‘waterleeuwen’, wier heldenfeiten hij met zooveel ingenomenheid verhaalt. Zijn oordeel over den moord, aan Pacheco gepleegd, bewijst het en die met hem meenen, dat het ‘inderdaad noodig was, dat een paaschlam geofferd werd om Vlissingen daarmede de vereischte kracht te geven voor eene waardige voortzetting der zoo stout begonnen en zoo grootsche taak’, zij, die in de ondergane verdrukking eene verontschuldiging kunnen vinden voor de hardvochtigheid en losbandigheid, aan eene revolutie onvermijdelijk verbonden, zij zullen deze flinke schilderingen van de roemrijkste feiten uit de eerste jaren van den vrijheidsoorlog met onvermengd genoegen lezen. Op dergelijke romantische tafereelen mag het mes der historische kritiek niet al te streng worden toegepast, en gaarne beaam ik de woorden van den prospektus: ‘zonder dat de geschiedenis ergens geweld wordt aangedaan, krijgt de lezer in losse maar uitgewerkte novellen tooneelen vol gloed en leven onder de oogen, die hem tijdelijk dwingen, te leven in het benardste, maar door de stoutste krachtsontwikkeling tevens meest zielverheffende tijdperk, waarvan 's lands historie spreekt.’

Over de vier vervolgnommers van Hofdijk, Voor driehonderd jaren kan ik kort zijn. Ik zou slechts mijn gunstig oordeel, over de vorige afleveringen uitgesproken, moeten herhalen. Hier wordt ons eerst in no. V een blik gegund in eene ‘verlaten huizing,’ het hof van Nassau te Brussel, als ‘het sombere symbool van het door zijne beste en edelste krachten verlaten Nederland.’ Oranje tegenover Egmond! Een heerlijke gelegenheid voor Hofdijk om in forsche, soms wel wat gezwollen bewoordingen in den eerste ‘Neêrlands kracht’ te verheffen ten koste van ‘Neêrlandsch zwakheid’, den weifclenden Egmond. Jammer dat zijn dichterlijke fantasie hem nu en dan doet overslaan in waren bombast. Of hoe zal men anders noemen volzinnen als deze (blz. 211): ‘de duivelvruchtige Durcy de Bruignac wijst er in onze dagen erustig op hoe, na het veelvuldig toegeven der Noord-Amerikanen aan het spiritisme, dien listigen duivelsvond, de verwoestende burgeroorlog is ontstaan; langs den weg van vrij wat gezonder redenering kon Oranje de onheilbrengende gevolgen voorspellen van de demonische uitspattingen der Calvinistische ijveraars.’ Kon de schrijver besluiten, waar hij als historieschrijver optreedt,

{==152==} {>>pagina-aanduiding<<}
zijn Pegasus een weinig in te toomen, zijne voorstelling zoude er zeker eer bij winnen dan verliezen.
N. VI. schetst ons Egmond tegenover Alba, den Maraan, die de Mauren haatte, maar toch trotsch was op een bloed dat zich beroemde van Toledoos Mohammedaansche koningen af te stammen. Vooral het tafereel van Egmonds gevangenneming is goed geteekend; de doodsche stilte ‘ter Andwerpsche beurze’ en in de straten van Brussel zoowel als in het hof van Nassau, terwijl het feest is in het hof van Culemborch, de laaghartigheid van Noircarmes naast den ridderlijken don Fernando, wiens beter gevoel in strijd komt met de vaderlijke bevelen, men bespeurt terstond, dat Hofdijk hier in zijn natuurlijk element is.
Beter dan in No. VIII, de Oranjelinde te Dillenburg, dat ons in extenso de processtukken geeft ter zake Alva contra Oranje, zeer interessant voorzeker, maar voor den meer oppervlakkigen lezer, voor wien toch dit werk in de eerste plaats bestemd is, reeds door de verouderde taal minder te genieten.
Ten slotte: No, VIII. Nunc aut numquam. Dat devies van den ‘kloeken Nassauer’ onder zijne net uitgevoerde beeldtenis, zoo als hij in volle wapenrusting het zwaard trekt op 't slagveld van Heiligerlee zegt ons genoeg, wat we hier te verwachten hebben. Eene bezielde schildering van een roemrijk wapenfeit. Waar Hofdijk zich in zijne beschouwingen soms wat veel laat medeslepen door zijne voorliefde voor scherpe contrasten en stoute beelden, daar wordt dit ruimschoots vergoed door de levendige voorstelling, waarmede hij de feiten zelve weet te schetsen. Te meer mogen wij dan ook van de volgende afleveringen verwachten, nu wij na het voorspel gekomen zijn tot het verheven drama zelf.

Door een betrekkelijk lossen band is het vierde der hierboven genoemde werken met de overigen verbonden. De omstandigheid, dat het werd ‘uitgegeven ten behoeve der oprichting van een gedenkteeken op het slagveld van Heiligerlee’ noopt mij het hier mede te bespreken. Het bevat twee biografiën, die moeten dienen ‘ter kenschetsing der twee staatspartijen, die onze voormalige republiek verdeeld hielden’, met uitvoerige, belangrijke bijlagen. In Cornelis Pietersz. Hooft (1347-1526) wordt ons een type der anti-stadhoudersgezinde of staatsche partij voorgesteld, in Reinier Adriaansz. Pauw (1564-1626) schetst ons

{==153==} {>>pagina-aanduiding<<}
de schrijver een der hoofden van de stadhouderlijke partij. Hoewel zijne natuurlijke sympathie voor deze niet te miskennen is, laat hij toch ook gene alle recht wedervaren. Het door hem in genomen standpunt verklaart de schr. zelf met de volgende woorden (blz. 43): ‘het is sedert geruimen tijd mijne stellige overtuiging, dat men bij de karakteristiek der staatspartijen en de kritiek der geschiedschrijvers het religieuse element te veel uit het oog verloren heeft....Even als in de Christenstaten van Europa de staatspartijen in den grond kerkelijke partijen zijn, zoo maakt ook het kerkelijk standpunt zan den geschiedschrijver den grond van zijne overtuiging in het staatkundige uit, en dit geldt inzonderheid van eene natie, welke een eigenaardig theologisch zeer sterk ontwikkeld karakter heeft.’ Van dat standpunt moet wel de kerkelijke strijd in den coup d'état van 1619 bij hem op den voorgrond staan, en in een paar bladzijden slechts wordt het ‘andere beginsel’ afgehandeld, dat ‘in de karakteristiek der staatspartijen van de zeventiende eeuw een grondtrek uitmaakt: de groote vraag namelijk, of de Vereenigde Nederlanden te beschouwen waren als een Statenbond, gelijk de Zwitsersche kantons, dan wel als een Bondsstaat, waarin de stadhouder benevens de Staten-Generaal met de hoogste macht bekleed zijn? Zonder dadelijk uitspraak te doen is toch de schr. duidelijk het laatste gevoelen toegedaan. Wenschelijk ware het dunkt mij geweest, dat ook hier de gronden voor en tegen waren uiteengezet. Mocht de oorspronkelijke bestemming dezer schetsen - twee spreekbeurten in de koninklijke akademie van wetenschappen - eene dergelijke uitweiding bezwarend maken, niets verhinderde bij de uitgave in deze leemte te voorzien. Karakteristiek voor den schrijver zijn nu vooral de bladzijden, waarin hij het karakter van Hooft resumeert (blz. 37 vlg.), en die hij aldus besluit: ‘beteekenisvol in naam en ambt maar eenzijdig en
onbekwaam om de hoogere belangen des vaderlands uit een ander dan stedelijk standpunt te bevatten. Burgemeester Hooft kon geen Vader des Vaderlands zijn.’ Ongetwijfeld, maar hoewel in buitengewone gevallen, in dagen van strijd tegen de overweldiging een ‘Vader des Vaderlands’ onwaardeerbaar is, zoo weten wij en onze Duitsche naburen nog veel beter, toch bij ondervinding, dat een ‘Landesvater’ op den duur alles behalve verkieslijk is.
Hadden niet Hooft en de zijnen op hun, noem het dan bekrompen, stedelijk standpunt, met hunne ‘ond-republikeinsche

{==154==} {>>pagina-aanduiding<<}
denkbeelden’ pal gestaan tegen de pogingen door een ‘eminent Hoofd van den Staat’ ‘de eenheid des algemeenen vaderlands tot stand te brengen’, wie zal zeggen, of niet ook hier het fiere volksbewustzijn, dat kostbaarst erfgoed onzer vaderen, ware verloren gegaan onder de erfelijke souvereiniteit? Wij zijn daarom Mr. Koenen dank verschuldigd, dat hij het te veel vergeten beeld van den voortreffelijken Amsterdamschen burgemeester naast dat van den verdienstelijken raadpensionaris in zoo helder licht gesteld heeft. Niet alleen het doel der uitgave, ook de inhoud doe het vele koopers, vele lezers vinden.

Deventer, 31 Dec. 1868.
G.J. Dozy.
DE IDEALEN VAN DOMINÉ VAN BEEK. Pastorale novelle van Baltwina Vignon. D. Mijs, - Tiel 1868.
Dat wij ons romanlezend publiek tegenover den Hollandschen roman - vooral wanneer deze als eersteling van schrijfster of schrijver zijne intrede in de wereld doet - doorgaands op een minder gelukkig standpunt geplaatst vinden, is eene waarheid, welke nog bijna dagelijks hare bevestigingerlangt. Men is in dit opzicht verwend, en wil zich daarom misschien niet meer de eerlijkheid en de moeite der objectiviteit getroosten. De rijpe vruchten op het gebied der romantiek bij Engelschen en Zweden, Americanen en Duitschers gegaard; het bepaald uitstekende, ons door begaafde landgenooten in werken als Ferdinaud Huijck en bovenal in Mylady Carlisle verstrekt, - zij gaven ons oogenblikken van litérair genot, in de herinnering waaraan onze debuteerende Nederlandsche auteur altijd een gevaarlijken vijand ontmoet, en die het voor hem telkens moeielijker en moeielijker maken om zich een naam in de republiek der letteren te verwerven.
Men moest het toch eens meer leeren bedenken, hoeveel er reeds - om slechts een der meest bekende voorbeelden aan te halen - uit de vruchtbare pen van een Bulwer was gevloeid, eer die scheppingen van zijn geest het aanzijn ontvingen, waarin wij thans den ademtocht van het genie zoo beslist voelen kloppen, en die het merkteeken der verdienste zoo schitterend aan het voorhoofd dragen. Men moest ook onzen jongen auteurs meer tijd gunnen; onze onpartijdigheid moest meer leeren waardeeren; onze belangstelling meer aanvuren. Van dat vornehme ignoriren, waar-
{==155==} {>>pagina-aanduiding<<}
aan onze oververzadigdheid op het gebied der romantiek met betrekking tot den auteur novice zich is begonnen te gewennen, is inderdaad niets goeds te verwachten. Ook hier kan het vooroordeel alleen schadend en vernietigend werken. Het le sublime est l'ennemi du bien blijft wel een spreekwoord, maar wordt, in dit opzicht toegepast, nooit eene deugd.
Dat inzonderheid de Criticus zich moet trachten te hoeden voor de feil, waaraan wij zoo even de meeste gewone romanlezers schuldig verklaarden, valt in het oog. Bij hem ten minste mogen alleen de regelen der kunst en nooit zijne individuele herinneringen of persoonlijke sympathiën gelden. Het is voor de vierschaar der eerste en voor deze alleen, dat ieder te beschouwen werk door hem meet geplaatst worden. De objectivitet is Art. I van het heilig wetboek der Critiek.
Het scheen mij noodzakelijk; deze vluchtige opmerkingen te doen voorafgaan, eer ik mijn oordeel over den arbeid der schrijfster (?) van de Idealen des Heeren van Beek uitspreken ga. Het ongunstige van dat oordeel moge daardoor op zijne rechte waarde worden geschat, en vooral niet aan verkeerde oorzaken worden toegeschreven.
Maar moet dan dat oordeel inderdaad zoo ongunstig luiden? Helaas, ja! Eene eerste vereischte, die zeker aan den roman of aan de novelle mag worden gesteld, is deze, dat zij eene werkelijkheid fingeeren, die altijd mogelijk blijft; dat zij eene verdichting geven, die niet met alle waarschijnlijkheid in onverzoenlijken strijd is. En, ziedaar wat bij De idealen van Dominé van Beek ten eenemale uit het oog verloren is. Onwaarschijnlijk, onmogelijk is de geschiedenis, die ons hier medegedeeld wordt, van het begin tot het eind. Onwaarschijnlijk, onmogelijk zijn genoegzaam alle personen, zijn bijna zonder uitzondering al de kapitale momenten in den roman. Achter de idealen van Dominé van Beek schuilt eene volstrekt niet ideale (ware zulks nog slechts het geval!) maar bepaald phantastische, ja, geheel utopische werkelijkheid. Daar ligt de fout van het boek, en tevens de veroordeeling er van. Wat onder den naam van pastorale novelle ons aangeboden wordt, blijkt bij nadere kennismaking eenvoudig te zijn een avontuurlijk sprookje en anders niet.
Natuurlijk behoort zulk een oordeel te worden gemotiveerd, en wij haasten ons, om aan dezen zoo billijken eisch te voldoen. Onwaarschijnlijk en onmogelijk is in de eerste plaats Dominé

{==156==} {>>pagina-aanduiding<<}
Kornelis van Beek, de held van het boek, waar hij ons wordt voorgesteld als iemand, die het ideaal zijner aanstaande levensgezellin steeds fix und fertig in de schatkameren zijner verbeelding met zich draagt, afwachtende slechts, tot hij in de werkelijkheid het evenbeeld daarvan aantreffen mag; die, eenige oogenblikken na de ontmoeting met de dochter van den marskramer Carlini (alias Graaf Fiamma) en nadat ‘de stralen, die uit zijne oogen schoten, die twee onzichtbare geestenrails in de lucht daargesteld hadden, waarlangs het brandende, gloeiende, blakende hart stroomde, dat rechtuit op Angiola aanstormde’ (blz 120) (de auteur heeft blijkbaar groote voorliefde voor dit beeld, daar deze er later nog op terugkomt en dan spreekt van het moment, toen de locomotief-harteblik afreed) die, zeg ik, eenige oogenblikken na die ontmoeting tot zijn vriend komt met het belachelijke: ‘Zij is het!’ (blz 125); die, zonder over het verschil van geboorte, godsdienst enz, tusschen hem en Augiola Fiamma bestaande, na te denken op zijn geïncarneerd ideaal verliefd wordt op een wijze, als misschien in den schooljongen of den halfkrankzinnige te verklaren zoude wezen, maar zeker niet in den predikant, van wiens ernst en gezond verstand ons eerst (blz 12, 14) zoo hoog opgegeven was; die van zijn hartstocht genezen wordt door middelen, welker heelende werking zoo min door iemand zoude vermoed zijn, als die dan ook, naar mijn oordeel ten minste, door den meest geoefenden psycholoog kan nagespoord of begrepen worden; die ten laatste huwt met de dochter van Zwierums Burgemeester, van welke hij nooit iets anders dan beslisten afkeer gevoeld heeft, maar in wier armen hij zich zachtjes door zijne moeder laat
‘duwen’, als hij van de reis terugkeert, die hem van zijne vorige verliefdheid genezen moest, en zoo raadselachtig genezen heeft. En ziet, even onwaarschijnlijk als de held van het boek is, zijn het ook met geringe uitzondering alle nevenfiguren. Omwaarschijnlijk is de overigens zoo schrandere Piet Dillman met zijn nutteloos en doelloos huwelijksaanzoek aan Riekje van den Burgemeester, en met zijn voorslag eener Italiaansche reis ter genezing van Kornelis. Onwaarschijnlijk is Riekje, het naïve landmeisje, zoowel in het oogenblik, waarin zij, al koffie zettende, de intiemste hartsgeheimen van Dominé van Beek en Dillman aan den laatste ontsluiert en dezen hare hand weigert, als in die andere ure, waarin haar lang en schijnbaar hopeloos wachten met het straks vermelde ‘geduwd worden’ vergolden wordt. Onwaarschijnlijk

{==157==} {>>pagina-aanduiding<<}
is Sorié, de advocaat, ‘wiens liefhebberij was wapens, blazoenen, genealogiën enz.,’ en bij wien die liefhebberij het karakter van eene zooveelomvattende, verbazingwekkende wetenschap heeft aangenomen, dat hij, op de enkele vertooning van een familie-wapen, niet alleen den Italiaanschen Graaf Fiamma aanstonds als den bezitter daarvan aanwijst, maar tevens de meest volledige inlichtingen omtrent hem zelven en geheel zijn in die oogenblikken levend geslacht verstrekt. Onwaarschijnlijk is Brand, wiens ‘liberale gevoelens’, gevoegd bij zijn fabelachtigen rijkdom, hem nopen, aan den Italiaanschen balling bij de eerste kennisneming van diens toestand zijn ‘aangenaamgelegen buitenverblijf’ met daarbijgevoegde geldsommen aan te bieden; wiens kolossale mystificatieplan de ongerijmdheid zelve is, en, in gewone omstandigheden, voor het geschokte hersenleven van Dominé van Beek het ergste moest hebben na zich gesleept. Onwaarschijnlijk is voorts de Graaf Fiamma, het verbannen hoofd van een der aanzienlijkste Milanesche geslachten, die op Hollandsche kermissen zijne snuisterijen aan de boeren rondvent, en als een anderen Riccabocca - maar als een Riccabocca op een hondenwagen! - zich aan ons voordoet. Onwaarschijnlijk is geheel het Oostenrijksche gouvernement - en dat nog wel het gouvernement uit de dagen van Metternich -, hetwelk zich zoo gereedelijk met de phanthasiën van den heer Brand tot genezing van een verliefden Nederlandschen dorps-dominé inlaat, en zoo verplichtend tot de uitvoering van die phantasiën de hand leent. Onwaarschijnlijk is eindelijk niemand minder dan keizer Frans van Oostenrijk zelf, welke die phanthasiën in een gelukkig oogenblik in zekeren zin tot werkelijkheid verheft.
Heeft nu echter het boek, in tegenoverstelling van zijne kardinale gebreken, waarop wij gewezen hebben, ook niet iets, waardoor het zich aan zijne lezers aanbeveelt? Zeker. Ook hier worden de deugden der zonden geenszins gemist. Er is in het geheele verhaal, juist door het excentrische van zijn inhoud, iets dat onmiskenbaar spant en boeit, inzonderheid daar alles op geleidelijke en onderhoudende wijze medegedeeld wordt. In de schildering van Dillman, de best geteekende figuur van het geheele boek, heeft de schrijfster (? ach, het wil er bij mij nog maar niet in, dat wij hier met eene dame te doen hebben) overigens inderdaad allergelukkigste ooogenblikken gehad. Jammer slechts, dat over het algemeen de latere hoofdstukken van het werk, wat

{==158==} {>>pagina-aanduiding<<}
fiksheid van voorstelling betreft, zoo ver bij de eersten achterstaan! Jammer ook, dat de breede uitweidingen over dominé's-costuum (blz. 33), kerkgezang (blz. 62), roeping der dominé'svrouw (blz. 68) enz. maar niet liever geheel achterwege gebleven zijn! Zij werpen smetten op den vorm, die reeds zooveel voor de kranke gedachte goed te maken had.

C.J. van Bemmel Suyck.
DE BIECHTVADER. Door den abt ***, schrijver van ‘De vervloekte, enz.’ II Deelen. Utrecht, uitgave en druk van L.E. Bosch en Zoon. 1868. In groot 8o. 641 blz. Prijs f.

DE PLATTELANDS-PASTOOR, door den Abt ***. Uit het Fransch, II Deelen. Dordrecht, P.K. Braat 1868. In groot 8o. 520 blz. Prijs f.
1. De strekking en vorm van ‘De vervloekte’, ‘De non’, ‘De monnik’, ‘De jezuït’ zijn genoeg bekend om ons te ontslaan, er veel van te zeggen. 't Zijn romantische inkleedingen eener onverholen openlegging van de dwaze, gevaarlijke, zielemoordende uitvloeisels der Ultramontaansch-jezuïtische grondstellingen. 't Zijn geen pijlen geschoten tegen het Catholicisme in het algemeen, maar tegen die geheimzinnige macht, die bijna de geheele R.C. kerk beheerscht en onderdrukt, tegen dat verfoeilijk jezuïtisme, waaronder de paus evenzeer gebukt gaat als de minste leek - dat beginsel van zieleheerschappij als over een lijk ‘perinde ac cadaver’, waardoor alle zelfstandigheid van den geest, alle vrijheid van denken en oordeelen vernietigd wordt; waarbij men komt als eene, die in den ‘Biechtvader’ wordt ten tooneele gevoerd, betuigende, dat, als bij helderen zonneschijn op een lichten zomerdag de paus verklaarde dat het donker was, zij oogenblikkelijk de waskaarsen zou aansteken en de luiken sluiten.
Vraagt men hoe het mogelijk is dat iemand met een gezond menschenverstand tot zulk een toppunt van dwaasheid komt, dan wordt het antwoord gegeven door het werk dat hier wordt aangekondigd. Indien men zich geheel en al aan de leiding van een zoogenoemden zieleherder overgeeft; indien men, niet slechts in zaken van godsdienst, maar ook in alle omstandigheden des maatschappelijken, huiselijken, ja huwelijkslevens geenen stap doet nog zoo klein, zonder den raad, of laat mij liever zeggen, de bevelen van den zieleherder te vragen en te volgen;

{==159==} {>>pagina-aanduiding<<}
indien men letterlijk als een blinde aan diens leiband loopt, door geen oog ziet dan het zijne, geenen wil heeft dan den zijnen, - dan komt het aan de eene zijde zoo ver, dat men zich onbepaald en geheel met de ziel - en (want het zijn meest vrouwen) maar al te dikwijls ook naar het ligchaam - aan zijn geestelijken vader (!) overgeeft, en aan de andere zoo ver, dat met eene alle grenzen van geloof baarheid te buiten gaande onbeshaamdheid vragen doet, van welkér ware beteekenis de onbezoedelde jonge maagd geen denkbeeld heeft en over welke de gehuwde vrouw zelfs met haren echtgenoot niet zou durven spreken. Kent de lezer het boekje: Le confessional et les femmes? De afschuwelijke liederlijkheden, die daar worden opgegeven als vragen en inlichtingen aan vrouwen en meisjes, vragen en inlichtingen die men in een bordeel nauwlijks zou dulden, zijn zij uit de lucht gegrepen of door boosaardigen godsdiensthaat verdicht - neen! zij zijn ontleend uit boeken van Liguori, Dens, van den Velden en anderen. Die boeken worden ten deele ook in Nederland gebruikt bij het onderwijs, dat toekomstige R.C. geestelijken op seminariën ontvangen. En - er is immers in ons land vrijheid van godsdienst, men mag immers dan ook zulke beestachtigheden onderwijzen aan jongelingen. die gevormd worden om als bichtvaders op te treden!.....
Voor dengene die Latijn verstaat zijn die morsigheden met onverholen realiteit, niet in het verhaal ingeweven, maar in een afzonderlijk hoofdstuk over de ‘erotische theologie’ blootgelegd. Kwam het boek in de handen waar het behoort, dan mogt dit als aanprijzing gelden aan ouders en opvoeders. De lezer of lezeres, die nu slechts kan begrijpen, dat achter dat Latijn ietwat van St. Anna zit, slaat van zelv' de ‘kwaaie namen’ over en doet evenals de kamenier Jeannette, die blozend tot gloeiens toe zich verontwaardigd verklaarde over de onkuische vragen, die vader Jerôme haar in de biecht gedaan had en zich niet kon begrijpen, dat hare mevrouw bij zulk een priester te biecht ging. Dat Jerôme de eenvoudige, maar schrandere kamenier reeds in de eerste biecht het vuur zoo na aan de scheenen legt, is niet zeer waarschijnlijk.
Die pater Jerôme van de orde der predikheeren is geen biechtvader in den gewonen zin des woords. Hij is de man, die het geheele gemoed en al de gedachten, woorden en daden van mevrouw Deville onbepaald beheerscht, een ‘leidsman’. Van die zijde is

{==160==} {>>pagina-aanduiding<<}
de titel eenigzins onjuist, maar ik weet niet of onze R.C. kerktaal er een ander woord voor heeft. En tot op zekere hoogte is dit ook hetzelfde, want ook de gewone biechtvader - de geestelijke, aan wien men zijne bedrevene zonden biecht - kan, als men eenmaal de schrede heeft gedaan hem over gemoedsbezwaren te raadplegen, overwicht genoeg op zijne biechtdochter erlangen, al loopen de ondervragingen en inlichtingen niet over zulke ontuchtige onderwerpen. Trouwens deze laatste staan hier dan ook niet op den voorgrond. Jerôme betoont zich in dat opzicht anders tegenover mevrouw Deville; hij heeft het alleen gemunt op haar vermogen, maar daarvoor aarselt hij ook niet, haar huwelijks geluk, haar geluk als moeder driest te verbreken. En pater Jerôme is geen jezuït, hij is dominicaan; maar het jezuïtisme beperkt zich ook niet binnen de grenzen der ‘sociëteit van Jezus’ - men vindt het overal, ook zelfs onder Protestanten. Pater Jerôme zou niets meer of niets minder verachtelijk zijn, indien hij jezuït ware: hij is verachtelijk omdat hij een schandelijk misbruik maakt van zijn heilig ambt, en tegen zulk misbruik is men door niets gewapend dan door de zedelijke eerlijkheid van eenen priester, die....volgens Liguori, Dens en van den Vilden onderwezen is in ‘het bedienen van het H. Sacrament der boetvaardigheid.’
De nadrukkelijke acte van beschuldiging, in dit boek opgemaakt tegen het schandelijk misbruiken van de goedgeloovigheid der biechtelingen, is niet onderteekend door eenen onverdraagzamen Protestant, maar door eenen Roomsche. Want, hoe ook de Ultramontanen schreeuwen, het Gallicanisme en het Jansenisme zijn elementen in de R.C. kerk en - het ware voor de eer en waardigheid van deze te wenschen dat zij dit erkende - vrij wat meer integreerende elementen dan het jezuïtisme, dat als eene parasitische plant der Catholieke kerk is ingedrongen en haar, indien den aanleggers van het door Pius IX uitgeschreven lateraan-concilie hun doel bereiken, misschien voor lang verstikken zal.
Wilde ik het werk beschouwen en beoordeelen als letterkundig voorbrengsel, als kunstwerk, dan zou ik vrij wat aanmerkingen hebben op nog meer onwaarschijnlijkheden dan de reeds opgegevene, als: dat de brief D II, blz. 211 volstrekt geen brief van Deville aan zijnen aanstaanden schoonzoon Villani, maar geheel een verhaal van den schrijver is; op de gesprekken als hier en daar overgaande in onnatuurlijk harengueeren - en wat

{==161==} {>>pagina-aanduiding<<}
ik meer zou kunnen noemen. Maar ik spreek van de strekking; zij is om den vinger op eene diepe, in het verborgen rondvretende wonde te leggen, of beter, naast de wonde, ten einde haar te ontblooten en aan te wijzen. Wanneer zal men die wonde willen zien? Wanneer gelooven dat zij bestaat? Wij weten het niet en niemand weet het. Oogen hebbende om te zien, zien zij nogtans niet, en ooren hebbende om te hooren, hooren zij nogtans niet, die zich laten wijsmaken, dat het leugen en laster is wat zelfs door processen en vonnissen in het volbloed Roomsche België wordt bewezen. En...zou men dan geloof slaan aan eenen ketterschen roman van den ketterschen ‘abt***’? Doch al opende die ‘abt’ slechts één paar oogen, dan zou hij nog niet vruchteloos geschreven hebben.
Bij enkele plaatsen legde ik vouwtjes, doch lang zal ik den lezer der Letteroefeningen niet met mijne aanmerkingen vermoeien.
Deel I blz. 16 noemt hij Lacordaire den grootsten christenredenaar der XIX eeuw. ‘Dem Verdienste seine Krone’ zegt Schiller, maar ik neem dit alleen ‘onder beneficie van inventaris’ aan, gelijk mede, dat de kansel der Nôtre Dame te Parijs de eerste kansel der wereld is - iets dat ik hem gratis laat zeggen.
Ik kan mij niet herinneren - vooraf geef ik lof aan de vertaling in het algemeen - ooit een vertaald boek te hebben gelezen, waarin het w. wanneer zoo dikwijls onjuist wordt gebruikt voor indien. Eéne plaats uit misschien honderd: ‘Ik had mij voorgenomen, mij niet in de zaak te mengen....wanneer pater Jerôme u bewijst, dat gij dit huwelijk moet verbreken, dan verzoek ik, dat gij u tot mij wendt.’ Wanneer is eene kwestie van tijd, indien eene kwestie van omstandigheid. Herziening der vertaling eischen: ‘beredeneerde huwelijken’ (mariages de raison, d.i. huwelijken van berekening; ‘beredeneerde huwelijken’ zijn huwelijken, op verstandig overleg gesloten; zij staan dus niet tegenover uit die uit liefde, gelijk de mariages de raison tegenover de mariages d'amour), Deel II blz. 186; ‘in eene provincie’ staat Deel II blz. 211, maar de Franschen noemen alles ‘la province’ wat geen Parijs is, zoodat men, als duizendmaal geschiedt, uit het Fransch vertalen moet: ‘in de, of in eene provincie,’ maar: ‘buiten Parijs.’ ‘De jonge man heeft waarlijk goede beginselen, dacht de monnik. Men kan

{==162==} {>>pagina-aanduiding<<}
toch niet ongestraft leven in de nabijheid van Rome, dat groote centrum van alle katholieke kerk’ (Deel II blz. 263). Indien die monnik in het Nederlandsch gedacht had, zou de auteur hem hebben in den mond gelegd: ‘In de nabijheid van Rome, dat luisterrijke (een punt is nooit groot of klein) middelpunt der katholieke kerk, kan niemand leven, zonder dat het sporen bij hem achterlaat’, of iets degelijks. Dat ‘ongestraft’ is geen goed gekozen woord. Doch nu genoeg; wij komen tot No. 2.
2. Deze romantischen ingekleede voorstelling van het leven, dat wil zeggen: het ellendig lijden van eenen dorpspastoor, besluit de, zoo heet het, eerste reeks van geschriften, in welke de ‘abt ***’ de treurige ‘verborgenheden’ van den Roomschen clerus blootlegt. Ook in dit verhaal geloof ik gaarne, dat niets overdrevens is, ja dat de ‘plattelands-pastoor’, niet alleen in Frankrijk, maar ook nog wel elders, aan nog veel meer kwellingen en onderdrukkingen is blootgesteld dan in het voor mij liggende verhaal zijn geschilderd. Maar om die kwellingen en onderdrukkingen voor te stellen in het hier bedoelde licht zou een niet klein gedeelte van de geschiedenis geheel hebben moeten wegvallen. Voor zoover de rampen van den geestelijke - verkeerdelijk staat op vele plaatsen: ‘abt’, eene letterlijke vertaling van het Fransche ‘abbé’, dat eenen geestelijke in het algemeen aanduidt, doch in onze taal doet ‘abt’ aan iets hoogers denken dan aan een kapellaan, in dit werk verkeerdelijk ‘vicaris’ genoemd - Berthomieux het gevolg waren zijner, wij zeggen het met nadruk: volkomen reine en onberispelijke vriendschaps-, of beter platonische liefde-betrekking tot Félicie mist de voorstelling haar geheele doel, juist omdat die voorstelling den held van het verhaal in eenen gansch abnormalen toestand plaatst. Overigens zal de schrijver er wel gelijk in hebben, als hij den kapellaan voorstelt als het voorwerp van hooghartige miskenning van de zijde des pastoors, van bedelzieke bemoeizucht van die der kwezels en dergelijk volkje. Ik zou vrij wat bijdragen tot die schilderij weten te geven, zelfs van pastoors, die hun kapellanen zoo diep vernederden, dat zij hen bij de meid in de keuken lieten eten en daardoor aanleiding geven tot....Ook de pastoor verkeert in eenen toestand van ellendige afhankelijkheid; hij staat bloot aan laaghartige verspieding, waar hem, zoo hij geen
volkomen slaaf ‘perinde ac cadaver’ is, kapellanen worden op zijde gezet, die al zijne gangen bespieden en - vaak

{==163==} {>>pagina-aanduiding<<}
in een verkeerd licht - aan de hoogere geestelijkheid overbrengen; een hoofdstuk in het leven van den ‘platteland-pastoor’, dat de ‘abt ***’ heeft laten liggen, misschien omdat het in Frankrijk eenigszins anders is dan hier te lande. Maar dan ware algeheele omwerking te verkiezen geweest boven vertaling, die bovendien gansch niet onberispelijk is, ‘Wij tutoieerden elkander’ (wij noemden elkander gemeenzaam: gij, D, I blz. 95; denkbeelden ‘doorgevoerd’ (blz. 111); 1 Cor. XI:27, 28 geheel verkeerd vertaald (D. II blz. 1289 - maar ik corrigeer geen schoolvertaling, even weinig als eene drukproef, anders zou ik D. I blz. 133 groffe in grove en D. II blz. 207 herkende in kerkorde veranderen. Wat zoo flink en waar over het ellendige formalisme (D. II blz. 130 vlg.) en het afgodische Marianisme (aldaar blz. 137 vlg.) in de Roomsche kerk gezegd wordt verdient alle behartiging.
't Jammerst maar is, dat zulke boeken niet in de regte handen komen, en dat, komen ze er, de waarheid begraven wordt onder de ellendigste knoeijerijen. Met dat al, 't is boven reeds aangeduid, men weet niet, in welke goede aarde soms één goed zaad vallen kan.

v.O.
CHEQUERIANA, door Bern. Koster Jr., Amsterdam P.N. van Kampen 1868.
Een auteur, die (natuurlijk niet uit winzucht) de verstrooide stukken verzamelt, die hem in de verschillende tijdperken van zijn vorming uit de pen zijn gevloeid, maakt op mij, en misschien ook op 't publiek, den indruk van een handelaar, die zijn zaken liquideert, om er voortaan òf in 't geheele geene òf totaal andere te doen. Of we nu bij de liquidatie van de firma B. Koster, [Voorsanger en Cie] zoo schrikkelijk veel verliezen, betwijfel ik op, naar mij dunkt, goede gronden. Ik was erg benieuwd om kennis te maken met bovengenoemd werk, welks vreemdsoortige titel en dito gewaad blijkbaar bestemd waren om tot kennismaking niet uit te noodigen, maar aan te prikkelen. Wel gevoelde ik eenige vrees, dat aan het bonte uiterlijk niet zou beantwoord worden door den inhoud, maar ik was edelmoedig genoeg om dat voorbarig oordeel dadelijk te onderdrukken. Ik sloeg dus 't kostbare deksel op om mij aan de

{==164==} {>>pagina-aanduiding<<}
kern der vrucht te verkwikken, en liet mijne oogen weiden over 't wonderlijk amalgama van Bernard Kosters hersenvruchten. What to say about it? Ik sta waarlijk verlegen. Daar is te veel gewerkt op die schijnbaar los weg uit de pen gevloeide stukjes, dan dat ik ze met een onvoorwaardelijk veto zou durven treffen. Voor tijdschriftlectunr zijn ze wezenlijk goed genoeg. Maar dat is - met een enkele uitzondering - ook al. Ze bijeen te brengen en als letterkundige producten de wijde wereld in te zenden, daarvoor zijn ze, en ik zeg het noode, deels verouderd, deels te zwak. Tot de eerste soort reken ik de reisbeschrijvingen Een Hoogtij te Milaan, - Op het meer van Como, tot de laatste de beide stukjes, die ten doel hebben ons in de beschrijving der Zuidzee-eilanden en van Polderlands Hoofdstad eigen feilen en dwaasheden voor oogen te stellen. Edoch, waar de kunstenaar als hekelaar optreedt, is zijn kunst middel, de waarheid, die hij verkondigen wil, doel. Liggen nu Kosters waarheden zóó diep, dat er aanwijziging en opheldering voor noodig was? Zijn ZEds. geeselslagen, is zijn ironie of, wilt ge, zijn sarcasme zoo bijtend, stekelig, treffend of vernuftig, dat de lezer zich gewond, maar tevens onderricht voelt? Integendeel. Een zoetelijke glimlach alleen kan 't loon zijn voor zooveel slovens. Meer zal onze satiricus stellig niet uitwerken.
Rest de nieuwe stadsherberg, een stukje in den geest van den genialen Potgieter (maar gelukkig zonder diens afschuwelijke vrouwelijke meervouddatieven met der!) - een wezenlijk veelbelovend kunstproductje, dat echter door geen dergelijke gevolgd is. Voorts Arabella, een niet onwaardig novelletje, en de roerende geschiedenis van den kleinen Noel, 't beste voorzeker van den geheelen bundel. Gaarne zoude ik dit tot 't laatst bewaard hebben. Maar de schrijver heeft ongelukkigerwijze den indruk daarvan totaal bedorven door 't onmiddelijk volgende verhaal Hoe men een groot man wordt. Dit zouteloos opstelletje had m.i. best achterwege kunnen blijven. Vometisch werkt 't contrast van den lamzaligen Zebedeus en zijn dichterlijken, ergo excentrieken neef Albrecht. Terwijl zich de eerste althans schatten en eereposten verwerft, al is 't dan ook door die schitterende gereserveerdheid, welke bij zeker slag van luiden voor groote bekwaamheid doorgaat, wordt de tweede trots zijn talent en nobel karakter verguisd en diep rampzalig - misgeraden mijne Heeren! compagnon in de firma zijns geachten vaders en

{==165==} {>>pagina-aanduiding<<}
tevens de tot barstens toe gelnkige echtgenoot der talentvolle Constancia R. 'T verhaal eindigt, bij wijze van apotheose, met een vriendschappelijk bezoek van Zebedeus en echtgenoot aan 't dichterlijk paar. 'T ergste van den heelen boel is dat dit vod tachtig bladzijden vult, circa een vierde van den geheelen bundel.
De schrale lof, dien ik Koster toegezwaaid heb, moge iets gestijfd worden door mijn verklaring, dat taal en stijl over 't geheel vloeiend en zuiver zijn. Enkele smetjes natuurlijk er afgerekend, als daar zijn: liever dan schoon (pag. 147), de compagnie was volteekend (212), daar bruist het aan onze regte (282) en laffe composita als een bokken-van-de-schapen-scheiding-[s]-gewoonte (170). En niet weinig valsch vernuft ligt er in de phrase: ‘De pater familias - had - de oogen gesloten; wat was natuurlijker en betamelijker dan dat de huizinge, die hij bewoonde (?), ook de hare sloot.
Haarlem 6 November 1868.
P.J. Cosijn.

II. Godgeleerdheid.

FÉLIX PÉCAUT. - DE MODERNE ORTHODOXIE EN DE HERVORMDE KERK. - Brief van een modernen aan een ortho doxen predikant. (Uit het fransch.) - Kampen. H. van Hulst. 1868. Prijs ƒ 0,60.
Een tiental jaren geleden zou de verschijning van den boven omschreven brief meer opzien hebben gebaard, dan nu 't geval zal zijn. Het onderwerp is niet nieuw meer, al mag het nog volstrekt niet als verouderd op zijde geschoven worden. Bekend zijn sedert jaren de waarheden, hier geleidelijk en in aangenamen vorm ontwikkeld. Maar bekend en erkend zijn zoo vaak, met 't oog op eenige waarheid, twee. Zoolang zij niet één zijn geworden, is de herhaling van het bekende noodzakelijk. Goed, wanneer een man als Pécaut zich met die taak heeft belast!
De fransche schrijver is voor het lezend publiek in Nederland geen vreemdeling. Men kent hem als een der uitstekendste vertegenwoordigers van de moderne beginselen in de Hervormde kerk van zijn vaderland. De bloei dier kerk gaat hem ter harte. De geest van uitsluiting, afscheiding en onverdraagzaamheid, die haar dagelijks met den ondergang bedreigt, heeft zijne ziel met weemoed vervuld. Maar een Félix Pécaut kan niet lijden, zonder naar 't wapen te grijpen, waarmede de oorzaak der smart bestreden moet worden, zal er rechtmatige hoop op genezing mogen bestaan.

{==166==} {>>pagina-aanduiding<<}

Van welke zijde dreigt voor 't oogenblik het grootste gevaar? Van den kant der moderne orthodoxie, die zich inbeeldt rechtzinnig te zijn in oud- en tevens echt christelijken, in wederom oud- en tevens echt protestantschen geest. Op die inbeelding afgaande achten de voorstanders dier richting zich gerechtigd en verplicht de grenzen van christendom en protestantisme zoo scherp, mogelijk te trekken, zichzelf daarbinnen, alle liberalen en modernen daarbuiten te sluiten. Al het woelen en strijden, uit 't aangeduide streven geboren, rust als dit zelf op inbeelding, misverstand, gebrekkige kennis, noem 't hoe ge wilt: de oorzaak van het betreurenswaardige exclusivisme is gelegen in de onvolledigheid der voorstellingen, die men ontwerpt én van zichzelf én van anderen. De moderne orthodoxen zijn niet orthodox. Ziedaar het zeker niet nieuwe, veeleer welbekende en toch lang niet algemeen genoeg erkende thema, aan welks ontwikkeling Pécaut zijne krachten heeft beproefd; we mogen er bij voegen: met gunstigen uitslag.
Als de ‘belangstellende broeder’ van een orthodoxen predikant, ontvouwt Pécaut voor dezen zijne gedachten. Hij stelt zich voor, dat de andersdenkende vriend hem schriftelijk ‘de eischen zoowel als de grieven’ der orthodoxie heeft opgesomd. Zijn antwoord is de hier aangekondigde brief.
Vooraf schijnt noodig het karakter te omschrijven van de twee richtingen, die hier in aanmerking komen, de moderne en de orthodoxe. Blijkt de leus der eerste: de autonomie van het individuëel geweten; die der andere: het gezag der openbaring en van den bijbel; men mag dan vragen of twee beginselen van zoo verschillende natuur met elkaâr in vrede leven kunnen in den boezem derzelfde kerk? Het antwoord is bevestigend, want hoewel van nature opposiet, kunnen zij toch niet buiten elkander. Daar is een zekere eenheid, een in vele opzichten merkwaardige overeenstemming tusschen modernen en orthodoxen.
Evenwel: ook veel verschil. Doch dit vormt geen kloof, ‘die ons voor goed van elkander scheiden zou.’
't Bewijs der laatstgenoemde stelling is gemakkelijk te leveren aan hen die het tegendeel mochten meenen. De leer en het oordeel, dat de modernen vellen over de bovennatuurlijke feiten der openbaring, kan hen niet onherroepelijk scheiden van de orthodoxen. Want onder de laatsten heerscht volstrekt geen eenstemmigheid in het bepalen van leerstukken, die een onmisbaar be-
{==167==} {>>pagina-aanduiding<<}
standdeel uitmaken van het christendom. Zij hebben reeds zooveel van hun dogmatisch erfgoed prijsgegeven. Zelfs hebben zij zich vergrepen aan het geloof der eerste christenen. Wat zij den grondslag van hun geloof noemen, is allesbehalve fundamenteel geweest in de oogen der oude kerk. Noch met de apostolische, noch met de kerkelijke, noch met de protestantsche- oudheid denken zij eenstemmig. Hun zoogenaamd vasthouden aan de groote bovennatuurlijke feiten der openbaring, blijkt gedurig uiterst zwak indien zij tegenover vele wonderen, vooral oud-testamentische staan, die zij niet kunnen aannemen. Hun pogen om den slagboom te stellen, dien de modernen niet mogen overschrijden, is dus ijdel, daar zij in weerwil van zichzelf, menschen van den modernen tijd zijn, die de geschiedenis bestudeerd, de ervaring geraadpleegd, de uitspraken der wetenschap vernomen hebben en daarnaar hunne oud-kerkelijke overtuiging wijzigen moesten.
Breedvoerig en helder heeft Pécaut de door mij aangestipte punten ontwikkeld, en zich zoo den weg gebaand om te wijzen op de nadeelige gevolgen van de inbeelding der moderne orthodoxen, dat hunne rechtzinnigheid onberispelijk is. Op twee feiten vestigt hij in 't bijzonder de aandacht. Het eerste is dit, ‘dat menig huisvader, wien zijne vroomheid niet onverschillig maakt voor de ware belangen zijner kinderen, er zelfs niet meer aan zal denken, om zijn zoon voor predikant op te leiden.’ Het andere bestaat hierin, dat de handelwijze der orthodoxen, hoewel 't hunne bedoeling volstrekt niet is, inderdaad ‘bij vriend en vijand schijnheiligheid aankweekt.’ Want ‘er zijn tegenwoordig geen echte orthodoxen meer, dan onder hen, die niet denken.’ De geschiedenis der kerk leert ouwedersprekelijk, hoe de strijd over leerstukken een voorbijgaande is; hoe vaak de rechtzinnigheid van heden, morgen als ketterij gebrandmerkt wordt, en omgekeerd; hoe 't onmogelijk is scherpe grenzen te bepalen voor den denkenden, vrij zich ontwikkelenden geest. Dat is ook niet noodig ter instandhouding der kerk, wat sommigen dienaangaande ook mogen meenen...Een kerk immers is geen sekte. Zij moet gedoogen dat hare leden opwassen en dat hunne denkbeelden zich voortdurend ontwikkelen.
Het is dus ‘de plicht der partijen,’ zoo kan in 't kort de slotsom worden opgemaakt, ‘en evenzeer haar belang, dat de vrije discussie niet worde gesmoord, maar tevens dat niet dan in de uiterste noodzakelijkheid tot afscheiding en scheuring worde

{==168==} {>>pagina-aanduiding<<}
overgegaan. Dat is haar plicht,...omdat zij, bij verschil op menig gewichtig punt, 't met elkander eens zijn in beginselen en methode; omdat zij 't zelfde ideaal zich zien voorgesteld. Maar dat is ook haar belang, want, vooreerst, daar beide richtingen zich vasthechten aan een andere zijde van het protestantisme, vullen zij, ten minste zoolang zij verbonden blijven, elkander aan; maar daarenboven ook, omdat zij alleen, wanneer zij saamverbonden blijven, talrijk en machtig genoeg zijn om zich in weerwil van den sterken tegenstand van 't katholicisme te blijven ontwikkelen, terwijl zij verdeeld en van een gescheurd, slechts een armelijk leven zullen overhouden, dat geen vermogen in zich heeft, om zich uit te breiden of zich staande te houden.’
De brief van Pécaut is een vredewoord, dat aanspraak heeft op de belangstelling van allen, die 't wel meenen met den bloei der protestantsche kerk in Frankrijk. Ook in ons vaderland is dergelijke taal niet overbodig. De heer A.G. van Anrooy heeft daarom een goed werk verricht, toen hij den brief van Pécaut uit Le Disciple de Jésus-Christ overnam en vertaalde. Zijn naam als vertaler is te goed bekend, dan dat 't noodig zou zijn nog opzettelijk te gewagen van de deugdelijkheid der overzetting. Jammer is 't maar, dat brieven als deze van F. Pécaut, zoo zelden aan 't juiste adres worden bezorgd. Onze kerkelijke toestanden mogen niet volkomen dezelfde zijn als die, waarin Pécaut en de zijnen zich bewegen; wij kunnen zelfs gegronde bedenkingen hebben tegen eenigen zijner voorstellingen, waar zij onveranderd op vaderlandschen bodem worden overgebracht, ter kenschetsing b.v. van de twee hoofdrichtingen op kerkelijkgodsdienstig gebied, blz. 6-9; wat de voorname inhoud van dit geschrift uitmaakt is toch zeer de kennisname en behartiging waardig van onze eerlijke, moderne orthodoxen die gestudeerd hebben en dus leerden denken, ook over den afstand, die hen scheiden van hunne orthodoxe vaderen. Dien te meten, zal tevens zijn: erkennen, hoe eigen zwakheid hen verbiedt, den staf te breken over het christelijk-protestantsch karakter der modernen; en hoe de bewustheid van eigen kracht, vergeleken bij de zwakheid der voorgeslachten, hen dwingt tot waardeering van de meerdere kracht, die uit het vrij zich ontwikkelend denken, gelooven en belijden der modernen tot hen spreekt.
W.C. van Manen.


{==169==} {>>pagina-aanduiding<<}

III. Rechts- en Staatswetenschappen.

Geschiedenis van de Nederlandsche Regering in Indië gedurende 1816-1858 door den Hoogleeraar G. Lauts. Twee deelen. Amsterdam, Frederik Muller. 1866.
Ik geloof, dat eene geschiedenis van Nederlandsch Indië meer in overeenstemming met de regels der historische wetenschap, beter naar den vorm en meer onderhoudend geschreven kan worden dan in het boven aangekondigde boek. Verder moet ik doen opmerken, dat eene historiebeschrijving als in dit boek aangetroffen wordt, niet is eene historie-beschrijving van den tegenwoordigen tijd. Wij hebben op dit gebied te veel uitstekends gezien, dan dat wij ons met dergelijke middelmatigheden langer behelpen willen. Wij lezen in deze geschiedenis van Indië, waarvan mij alleen deze beide laatste deelen ter aankondiging toegezonden zijn, een verhaal der gebeurtenissen sedert 1816. Ik kan dus moeijelijk een verslag er van geven, want ik zou de grenzen, voor deze aankondiging gesteld, verre overschrijden. Wenschelijk ware het, als deze geschiedenis van Nederlandsch-Indië de aanleiding werd, dat er eene betere geschiedenis van Nederlandsch-Indië het licht zag, vooral ook met wat minder groote woorden.
Wat het laatste aangaat - wat beteekent het, dat de schrijver zijne inleiding aanvangt met de woorden ‘Zonderling en vaak geheel onverwacht zijn s'werelds wisselingen, zoodat de mensch gedwongen wordt te erkennen: er is eene Hoogere Magt, die alles bestuurt.’ Daaraan wordt immers niet getwijfeld! Maar daarom is het ook geheel overbodig, een historisch boek er mede te doen aanvangen.
Op bladz. 25 vg. 1e. deel wordt gespoken over het landrentestelsel van Raffles in afkeurenden zin. Als argument tegen dat stelsel wordt aangegevoerd, dat het geheel der uitgaven over 1815 ruim anderhalf millioen Java ropijen meer heeft bedragen dan de inkomsten. Tegen dit millioenen-argument moge de opmerking gelden, dat het landrente-stelsel veel te kort gewerkt heeft, om er eenig besluit uit af te leiden. De groote voordeelen van het cultuurstelsel ontstonden immers ook jaren na de invoering daarvan, en dan nog wel ten gevolge van de hooge prijzen der koffij en suiker. Op bladz. 34 vlg. zelfde deel komt weder eene minder juiste

{==170==} {>>pagina-aanduiding<<}
voorstelling van het Engelsche tusschen-bestnur voor. Commissarissen-generaal vonden bij het overnemen van het bestuur den toestand alles behalve zoo als deze wezen moest. En dat alles zou alleen het gevolg der invoering van het landrente-stel zijn geweest!
Op bladz. 155 zelfde deel wordt gesproken over den uitnemenden invloed, welken de oprigting van de handelmaatschappij op het herleven der oude bedrijvigheid uitoefende. Zeker dit handelsligchaam heeft veel bijgedragen tot de opkomst van handel en scheepvaart. Maar als dezelfde practische blik op zaken, welke bij de handelmaatschappij in den aanvang voorzat, ook nu nog aanwezig was, dan was, er is geen twijfel aan, de werkkring van dit ligchaam reeds voor lang gewijzigd en had men reeds lang aan den particulieren handel overgelaten wat tot zijn gebied behoort, gedachtig aan het spreekwoord: als het getij verloopt, moeten de bakens verzet worden.
Op bladz. 188 zelfde deel wordt gehandeld over Diepo Negoro en de beweging op Java. Diepo Negoro wordt daarbij voorgesteld als zeer ingenomen tegen de Europeanen. Alsof dit inandsch hoofd ingenomen moest zijn geweest met een volk, hetwelk immers op zijn standpunt volstrekt geen regt tegen en magt over den inlander had. Uit zulk een uitsluitend Nederlandsch gezigtspunt kan de historie niet geschreven worden. Die ingenomenheid van Diepo Negoro, en in het algemeen van de inlanders, tegen een vreemd gezag is zeer natuurlijk. Alleen door een wijs en mild bestuur kunnen wij die tegeningenomenheid keeren. Bij deze gelegenheid wordt de commissaris-generaal du Bus en zijne handelingen ook nog eens krachtig gegispt. Waarschijnlijk omdat de burggraaf du Bus tot een liberaal stelsel van bestuur overhelde, minder in den geest van onzen schrijver.
In het 8e. hoofdstuk van het 1e. deel wordt het cultuurstelsel behandeld, en de uitnemendheid van dat stelsel natuurlijk breed uitgemeten. Ik heb daar niets tegen. Het cultuurstelsel heeft buiten twijfel zijne goede zijden - gehad. Het heeft stellig groote voordeelen opgeleverd zoowel voor den inlander als het gouvernement. Het had waarschijnlijk nog grooter voordeelen kunnen opleveren, als men niet overdreven had. Maar even zeker is het, dat, als men nog van cultuurstelsel spreken kan, het uitgediend heeft. Wij zoeken nog slechts naar den staats-
{==171==} {>>pagina-aanduiding<<}
man, die op geschikte wijze en met voorafgaande regeling van een toestand van overgang er ons van af helpt. Het is overigens bekend, dat wij hier te lande lang zoeken.
Wat ik nu echter volstrekt niet goedkeur en waarin ik geheel met den schrijver van dit boek verschil, is zijne ingenomenheid met de cultuurpercenten der Europesche en inlandsche ambtenaren. Ik zal daarvan niet veel zeggen. De ambtenaren, die percentsgewijze belooning erlangden in verhouding tot hetgeen de bevolking aan producten opbragt, hadden er dus belang bij de productie zooveel mogelijk op te voeren. Het is niet twijfelachtig dat dergelijke regeling niet in het belang van den inlander was.
De indigo-cultuur bestaat als gouvernements-cultuur niet meer. Deze cultuur was zoo bezwarend voor de bevolking en zoo weinig voordeelig voor de schatkist, dat reeds de gouverneur-generaal Rochussen in der tijd daarin verandering bragt. Ik geloof niet, dat de bevolking met de koffij-cultuur zoo bijzonder ingenomen is, zoo als dat op bladz. 260 vermeld wordt, want dan moest de productie vrij wat meer zijn. Juist door den zwaren arbeid en de weinige verdienste, gaat er van dit product aanzienlijk verloren. Nu wordt er wel gezegd, dat Europa nog lange jaren eene steeds toenemende koffij-productie op de markt kan slijten, maar 1o. dient men in aanmerking te nemen, dat die behoefte niet onbegrensd is, en 2o. dat Java niet het eenigst producerend koffij-land is; men denke eens aan de Braziel- en Ceylon-koffij.
Op bladz. 282, le. deel, lezen wij, dat het cultuurstelsel steeds meerdere inkomsten den lande afgeworpen heeft, en gestrekt heeft, om de welvaart van den Javaan te vermeerderen. Wat de meerdere inkomsten van de schatkist aangaat - ik erken, zij zijn belangrijk geweest, niet zoo zeer evenwel ten gevolge van het cultuurstelsel dan wel door de hooge prijzen der koffij en suiker; maar, dat is niet zoo gebleven en dat kan ook zoo niet blijven. Op de laatste staatsbegrooting komt onder de middelen voor eene bijdrage uit Indië tot een bedrag oorspronkelijk geraamd op ƒ 15.618.358. Dat is weinig in vergelijking met vorige jaren. En het zal nog minder worden, want de hoognoodige uitgaven in Indië nemen toe. En het cultuurstelsel heeft niet de vereischte krachten in zich, om de inkomsten te vermeerderen. Tegen de stelling, zonder eenig bewijs, dat het cultuurstelsel ook den

{==172==} {>>pagina-aanduiding<<}
Javaan bevoordeeld heeft, stel ik eenvondig het omgekeerde. Die meerdere welvaart van den Javaan blijkt ook niet uit het medegedeelde feit, dat het plantloon van 1845 tot 1850 van ƒ 16.96 tot ƒ 22.02 voor ieder huisgezin geklommen is, (bladz. 186 2e. deel). Als men de meerdere welvaart van den Javaan bewijzen wil, dan dient men met geheel andere feiten te komen, en daarbij aan te toonen, dat deze dan hebben plaats gehad ten gevolge van het cultuurstelsel. En dat zal zoo gemakkelijk niet gaan.
Men begrijpt, dat ik niet dan met een enkel woord van het cultuurstelsel spreken kan. Voor zooveel noodig verwijs ik naar hetgeen omtrent dit onderwerp in dit tijdschrift bij herhaling gezegd is.
Uit eene circulaire van den gouverneur-generaal Rochussen van 1850 ter regeling der zoogenaamde heerediensten, leidt de schrijver van het boek in quaestie af, hoezeer men op de belangen van den inlander bedacht was. In die circulaire komen o.a. voor de volgende woorden: ‘dat de heerediensten zonder onderscheid behooren te worden beperkt tot de nuttige en onmisbare werken, en tot de behoeften van de dienst der inlandsche hoofden’. Ik laat nu voor het oogenblik daar de diensten, welke de inlander ten behoeve van het gouvernement presteert. Maar laten wij nu eens nemen de diensten, om in de behoeften der inlandsche hoofden te voorzien. Pleit het dan voor het practische gevolg dezer circulaire, dat de minister van de Putte maatregelen moest beramen en ook beraamd heeft, om die dienstprestatien geheel uit te sluiten en de inlandsche hoofden in de plaats daarvan eene ruimere bezoldiging te geven? Pleit het voor een ordelijk bestuur, dat, met het bestaan eener dergelijke circulaire, zelfs een conservatief minister van koloniën er toe heeft moeten overgaan, om aan de vertegenwoordiging des lands voor te stellen, de diensten aan de inlandsche hoofden te beperken met toekenning van eene hoogere bezoldiging van de laatsten? Wat is dan die geheele circulaire anders dan eene holle phrase?
De hongersnood, welke de bevolking van Demak en Grobogan in 1849 trof, wordt op pag. 200 vlg. 2e. deel aan natuurlijke oorzaken toegeschreven. Inderdaad de oorzaak was zeer natuurlijk. Men had, zoo als de schrijver zelf mededeelt, een moeras drooggemaakt, maar men had niet gedacht aan het graven van kanalen tot afvoer van het overtollige water. Verder had men

{==173==} {>>pagina-aanduiding<<}
weder geeue maatregelen genomen om bij droogte het land van water te voorzien. Nu denke men eens aan het rijst-verbouw, waar het water zulk eene voorname rol te vervullen heeft, en vrage dan, wat daarvan onder zulke omstandigheden worden moest. En dan in een land als Java, waar maar niet zoo spoedig en gemakkelijk door de eene residentie in de behoeften van de andere voorzien kan worden, vooral in aanmerking genomen de gebrekkige communicatie-middelen, en ik geloof niet dat men nog naar andere oorzaken van deze ontzettende geschiedenis behoeft te zoeken.
Er wordt ook gehandeld over de politieke demonstratie te Batavia in 1848. Veel zal ik er niet over zeggen. De schrijver hecht daaraan veel gewicht. Wanneer men dat gewigt echter naar de resultaten wil afmeten, dan blijft er weinig of niet over. Maar ik moet opkomen tegen de wijze waarop de schrijver den heer Mijer, den tegenwoordigen gouverneur-generaal, in deze gegeschiedenis laat optreden. Het is bekend, dat de heeren van Hoëvell en Mijer groote voorstanders dezer politieke demonstratie, eene demonstratie van het liberalisme, waren. En hier wordt het voorgesteld, alsof de heer Mijer zijn best had gedaan, om de demonstratie geen gevolgen te doen hebben. De heer Mijer is later zeer behoudend en orthodox geworden. In die rigting werd hij voor de eerste maal minister van koloniën in het ministerie van den Brugghen; het steeds onuitgevoerd blijvende drukpers-reglement voor Oost-Indië dagteekent van zijn eerste ministerie. Toen is de heer Mijer eenigen tijd lid van de tweede kamer geweest en stond tijdens het tweede ministerie Thorbecke aan de spits van de koloniale oppositie. Toen vervolgens de pogiugen van den heer van de Putte, om zonder Thorbecke toch een ministerie Thorbecke gaande te houden, mislukt waren, werd de heer Mijer voor de tweede maal minister van koloniën, maar niet om als zoodanig te blijven. Toen de Indische begrooting van 1867 afgehandeld was, ging hij als gouverneur-generaal naar Indië. En daar regeert nu die landvoogd, niet behoudend, - omdat behoudende beginselen slechts goed zijn om daarmede oppositie te voeren maar als regeringsbeginselen niet bruikbaar zijn; - niet liberaal - omdat hij met een behoudend kabinet te doen had. Maar in 1848 behoordde heer Mijer onder de liberalen en van daar dat hij aan die publieke demonstratie mededeed.
Ik heb gelegenheid gehad om te wijzen op beweringen door

{==174==} {>>pagina-aanduiding<<}
den schrijver dezes boeks op den voorgrond gesteld, door niets gemotiveerd. Iets dergelijks vond ik al weder op pag. 296 2e. deel. Daar wordt gezegd, dat de gouverneur-generaal Duymaer van Twist volstrekt niet overeenstemde noch met den vice-president van den raad van Indië, den heer J.F.W. van Nes, noch met de leden van dien raad. Dergelijke bewering had bewezen moeten worden.
Overigens wensch ik over het bestuur van den gouvernenrgeneraal Duymaer van Twist het stilzwijgen te bewaren, ofschoon het boek in quaestie mij ruimschoots de gelegenheid aanbiedt, om er over te spreken. Eene zaak echter wensch ik te bespreken. Wat door den heer Duymaer van Twist betrekkelijk de opiumpacht verrigt is, wordt door den schrijver geheel verkeerd voorgesteld. En het bewijs daarvan put ik uit zijne eigene mededeelingen. Ik dien vooraf met een enkel woord te herinneren, dat het gouvernement is de eenige leverancier van opium, maar het gouvernement verkoopt zelf de opium niet; het verpacht dit artikel. Die pacht is zoodanig geregeld, dat de pachters verpligt zijn eene zekere hoeveelheid tegen zekeren prijs van het gouvernement te pachten (opium tiban), terwijl er vervolgens nog eene zekere hoeveelheid opium-siram, ten gevolge van den maatregel van den gouverneur-generaal Duymaer van Twist zooveel de pachters verkiezen, ter hunner beschikking gesteld wordt. 1)
Bij publicatie van 1854 werd bepaald, dat de pachters zooveel opium-siram konden verkrijgen als zij zouden verlangen tegen den prijs van ƒ 12 het kattie. Daardoor nam het opium-verbruik op ontzettende wijze toe. Intusschen laat de schrijver voorafgaan, dat van Singapore dien ten gevolge voortaan niet meer ingevoerd kon worden, omdat de prijs daar ƒ 17 per kattie bedroeg. Juist voorgesteld. De gouverneur-generaal Duymaer van Twist zag in, dat een zeker bedrag opium voor het gebruik noodzakelijk was. Wat nu de pachters te kort kwamen, dat werd van Singapore ingevoerd, en dat ging tot nog toe best, omdat de prijs te Singapore minder was dan op Java. Wat deed nu de

{==175==} {>>pagina-aanduiding<<}
gouverneur-generaal? Bepalen dat de pachters zooveel opium-siram als zij verlangden konden verkrijgen en dat tegen een prijs aanzienlijk lager dan te Singapore betaald werd. Daardoor moest de invoer van Singapore, welke het verbruik buiten verhouding vermeerderde, ophouden. Neen, zegt de schrijver, het verbruik nam toe. In 1825 werden gesleten ruim 20.000 katties, in 1856 29.291 en in 1867 43.127. Maar die vergelijking gaat niet op. Dat in 1856 en 1857 meer opium verbruikt worden dan in 1825 kan het gevolg zijn geweest van onderscheidene omstandigheden, maar zeker niet van een maatregel van den heer Duymaer van Twist; dat in 1857 al weder zooveel meer verbruikt werd dan in 1856 heeft daarmede ook niets te doen. Als men had willen aantoonen, dat de maatregel van den heer Duymaer van Twist het verbruik van opium in de hand werkte, dan had men moeten vergelijken eenige jaren voor- en eenige: jaren na de uitvoering van de bepalingen der boven aangehaalde publicatie. Bovendien zou dat toenemend verbruik nog geen maatstaf ter beoordeeling van den maatregel zijn. Vroeger toen er van Singapore ingevoerd werd, was natuurlijk hetgeen op die wijze gebruikt werd niet bekend. Nu die aanvoer ophield, werd het geheele verbruik aanstonds bekend. Het doel van den maatregel was geen ander dan de pachters zooveel opium toe te dienen dat zij hunne hoeveelheden niet meer zouden kunnen afzetten en de opium hoe langer hoe minder in prijs en waarde werd.
In het 20e. hoofdstuk beschrijft de schrijver een gedeelte der geschiedenis van Japan: de openstelling van dat land voor den handel. Ik kan niet inzien, dat deze geschiedenis bij die van Nederlandsch-Indië behoort.
Ik herhaal nogmaals, dat in deze geschiedenis van Nederlandsch-Indië wetenswaardige bijzonderheden vermeld staan. Maar het is geene geschiedenis, zoo als onze tijd die verlangt.
Op het gebied van taal en stijl heb ik niets te zeggen. Alleen moet ik in het algemeen opmerken, dat op beide niet weinig aan te merken valt, dat het herhaald gebruik van het woord daarstellen hinderlijk en de stijl hier en daar ontzaggelijk waterig is.

Deventer.
T.

{==176==} {>>pagina-aanduiding<<}

Wet van 29 Junij 1851, S. 85, regelende de Zamenstelling, Inrigting en Bevoegdheid der Gemeentebesturen, met de daartoe betrekkelijke besluiten, vonnissen en arresten, en alphabetisch register door L.N. Schuurman, secretaris der gemeente Zwolle. Vierde veel vermeerderde uitgaaf, bijgewerkt tot Julij 1868. Zwolle W.E.J. Tjeenk Willink. 1868. 112 blz. Prijs ƒ -, 50.

Bij denzelfden uitgever verscheen eveneens van den heer Schuurman een tweede uitgaaf, mede tot Julij 1868 bijgewerkt, der Wet van den 19 Augustus 1861. S. 72, met die van 1 Mei 1863 S. 44, en 22 April 1864, S. 22, betrekkelijk de Nationale Militie, met aanteekeningen, alsmede Besluiten en voorschriften ter uitvoering dier wet, Reglement op het geneeskundig onderzoek en Alphabetisch register. 152 blz. ƒ -, 50.
Er zijn thans een 17tal wetten onder redactie van den bekwamen Zwolschen secretaris, bij den wakkeren uitgever Tjeenk Willink, in zakvormaat verschenen.
De meeste dier uitgaven beleefden reeds een 2en, de gemeentewet zelfs een 4en druk, niet alleen met het woord ‘vermeerderd’ op het titelblad prijkende, waar ook in de aanteekeningen de sporen dier vermeerdering en bijwerking dragende. De deugdelijkheid der bewerking is reeds zoo afdoende gebleken, het nut dezer uitgaven, wegens derzelver beknoptheid en volledigheid, zoo boven elken twijfel verheven, dat ik geen oogenblik aarzel om zonder eene overtollig geworden aanprijzing, te voldoen aan het verzoek van den heer uitgever om de aandacht van het publiek bij de vermelde werkjes te bepalen. Zij die met de Gemeentewet en de wet op de Nationale Militie iets te maken hebben, - en wie heeft dit niet? - zullen zich het doen van menige vraag besparen zoo zij zich deze wethoekjes aanschaffen.
R.C.N.

IV. Wis- en Natuurkunde.

DE WONDEREN DER WETENSCHAP (,) of geschiedenis en beschrijving der nieuwste uitvindingen (,) aan het volk verhaald door Louis Figuier (.) Het stoomwerktuig (-) de stoomboot - de locomotief en de spoorwegen (-) de locomobiel - de electriseermachine (.) Eerste deel (.) Den Haag (, bij) Gebr. Belinfante, Drukkers-Uitgevers (.) 17, Paviljoensgracht; 72, 2de Wagenstraat (.) MDCCCLXVIII (.)
Bovenstaande titel is al weêr een bewijs, dat men weinig staat kan maken op een uithangboord. Wie zal niet erkennen, dat ik er met regt het ontbrekende in parenthesi heb bijgevoegd? Maar

{==177==} {>>pagina-aanduiding<<}
er is nog meer op aan te merken. Lees maar: ‘Geschiedenis en beschrijving, aan het volk verhaald’. Of klinkt u dat verhalen van eene beschrijving niet vreemd? Eindelijk nog iets. Eerst staat er: Het stoomwerktuig enz. en daarna: Eerste deel. Die volgorde moet worden omgekeerd, want bij de bestaande rangschikking zou men meenen, dat in het geheele werk geene andere, dan de vermelde onderwerpen worden behandeld. Of het gepast is, het jaartaal der uitgave van een Nederlandsch boek met Romeinsche cijfers aan te wijzen, betwijfel ik zeer.
Maar....op het uithangbord kan men niet veel staat maken. Ik houd het er voor, dat de bouwmeester of eigenaar van het hôtel het vervaardigen daarvan wat al te zorgeloos aan een of anderen kladschilder overgelaten en er volstrekt niet meer naar omgezien heeft. Hij had wel wat om de klandisie mogen denken, - het oog wil ook wat hebben.
Het werk heeft intusschen meer titels. Één van deze luidt eenvoudig: ‘De wonderen der wetenschap (,) door Louis Figuier(.),’ en de andere: ‘De wonderen der wetenschap of de geschiedenis der nieuwste uitvindingen (,) aan het volk verhaald door Louis Figuier (.) In het Nederduitsch (Nederlandsch?) vertaald en bewerkt onder toezigt van Dr. A. van Oven. 's Gravenhage (, bij) Gebr. Belinfante, Drukkers-Uitgevers (.) 1868.’ Met dat vertaald en bewerkt ben ik hier ook wat verlegen. Mij dunkt, bewerkt alleen is reeds voldoende.
Is het eerste gedeelte van mijn verslag wat vitterig, de uitgever, de bewerker en de patroon van den bewerker kunnen zich met betrekking tot het overig gedeelte volkomen gerust stellen. Ik behoor niet tot de reizigers, die zich door een uithangbord laten afschrikken, en heb mij daarbij in het gegeven geval zeer goed bevonden.
De wonderen der wetenschap zijn van Franschen oorsprong. Zij zijn eene vertaling van het werk: ‘Exposition et histoire des principales découvertes scientifiques modernes, par Louis Figuier’. De Parijsche uitgave, die naast mij ligt, is de derde (1854-1857), en ik onderstel, dat er na dien tijd meer dan ééne vermeerderde editie van verschenen is, want de Nederlandsche bewerking telt onderscheidene hoofdstukken, welke in mijne uitgave niet te vinden zijn, - en die hoofdstukken, het nieuwste bevattende, zijn geenszins de minst belangrijke. Ook vind ik in de Nederlandsche bewerking eene andere volgorde van onderwerpen. De

{==178==} {>>pagina-aanduiding<<}
elektriciteit, die in het eerste deel behandeld wordt, komt in mijne Fransche editie eerst in het vierde of laatste deel voor.
Het is reeds geruimen tijd geleden, toen ik de eerste aflevering van de Wonderen der wetenschap ontving. Het is moeijelijk, een geheel werk naar eene eerste aflevering te beoordeelen; daarom meende ik te moeten wachten met het geven van een verslag totdat het eerste deel voltooid was. Achtereenvolgens ontving ik de afleveringen 1-8 (met uitzondering van de 6de, die op haren togt van den Haag herwaarts verdwaald schijnt te wezen), en nu zie ik het eerste deel voor mij liggen. Ik zal de volvoering mijner taak niet langer uitstellen.
Wie betuigen wil, dat hij iemand door en door kent, zegt alligt: ‘Ik heb hem onder mijne oogen zien opgroeijen’, of ‘ik heb hem als kind gekend’. Wat waar is van zulk een ‘iemand’, is niet minder waar van deze of gene wetenschap. Wil men haar grondig leeren kennen, dan moet men haar gadeslaan in hare wieg, - in de waggelende gangen van haren kindertijd, - in de weelderigheid harer jeugd, - en in de kracht van haren rijperen ouderdom. Men kan dat bovenal verzekeren van de grootsche ontdekkingen onzer eeuw. Zij hebben eene geschiedenis, - eene hoogst belangrijke geschiedenis. De geniale blik van een groot man, een zamenloop van omstandigheden of het toeval legt daarvan den eersten grondslag. Somtijds dient aanvankelijk tot een vermakelijk speeltuig, wat door latere toepassing een hefboom wordt der beschaving, een zegen voor de maatschappij. Het gevondene wordt gewijzigd, verbeterd en met annere uitvindingen in verband gebragt. Het bevredigt eene behoefte door kracht of een werktuig te verschaffen tot het volbrengen van een gewigtigen arbeid, en bereikt eindelijk een graad van volkomenheid, die het menschelijk verstand tot onvergankelijken roem verstrekt.
Die geschiedenis der nieuwste uitvindingen is in de Wonderen der wetenschap voorgesteld. Het eerste deel handelt in de eerste plaats over het stoomwerktuig, vorvolgens over de stoomboot, dan over de locomotief en de spoorwegen, daarna over de locomobiel, en eindelijk over de electriseermachine. Aan die onderwerpen zijn 327 kwarto bladz., elk van twee kolommen, gewijd; ze zijn - opgehelderd had ik haast gezegd - neen, het werk is versierd met eene groote menigte houtsneden. Opgehelderd was het woord niet, want een overgroot aantal figuren, vooral

{==179==} {>>pagina-aanduiding<<}
portretten, geeft omtrent de onderwerpen verstrekt geene opheldering - ze zijn eigenlijk nutteloos. Schoon die houtsneden - in dit eerste deel 208 in getal - over het geheel vrij goed zijn, durf ik niet van allen beweren, dat ik naar waarheid gezegd heb, dat zij het werk versieren. Het geheele boek zal in 34 afleveringen (elk voor 25 ets.) compleet zijn.
En nu het werk zelf. Het is oneindig veel beter dan zijn uithangbord. Ik heb met genoegen herlezen, wat ik in het oorspronkelijke boek vlugtig had doorgeloopen, en had tevens het voorregt, om in de bijgevoegde hoofdstukken veel belangrijks te vinden. Dit deel is bij uitstek geschikt voor het volk, dat van den stoom en de stoomwerktuigen weinig of niets weet. De Schrijver leidt ons van de beginselen dier gewigtige uitvinding langs al de verbeteringen, toevoegselen en toepassingen heen, om ons duidelijk te doen begrijpen, hoe de stoombooten, locotieven en locomobielen voor onzen tijd zijn ingerigt. Wat verschillende uitvinders daartoe hebben bijgedragen, wordt, gewoonlijk met vermelding hunner lotgevallen, aangevoerd en beoordeeld. Waar de prentjes niet tot verklaring strekken, verschaffen ze eene aangename afwisseling. De druk is duidelijk en de geheele uitvoering loffelijk. Eindelijk komt het mij voor, dat de bewerker berekend is voor zijne taak. Bij eene vergelijking met het origineel is het mij gebleken, dat hij het overtollige hier en daar met ervaren hand heeft weggesnoeid. Het overbrengen der kunsttermen kost hem geene moeite. Zijn stijl is vloeijend en in den regel zeer duidelijk.
Op de aangevoerde gronden acht ik mij geregtigd, de Wonderen der wetenschap, als een nuttig en aangenaam boek, ten sterkste aan te bevelen. Ik geloof, dat de uitgever de verspreiding van dit werk niet weinig bevorderen zou door een prospectus te geven van al de onderwerpen, die er in behandeld worden.
A. Winkler Prins.
NIEUW GEÏLLUSTREERD HANDBOEK VOOR VROUWEN EN MEISJES. Naar het Hoogduitsch van Karl Rusz, door Dr. J. Sasse. C. Morks Jzn, Dordrecht. (In 8 of 10 afleveringen voor 30 cts. ieder).
De Schrijver van dit boek zegt in zijne voorrede: ‘Hoe bekoorlijk moet der werkzame huisvrouw hare keuken, haar tuin en haar huis dán worden, wanneer zij weet en ziet, dat al haar

{==180==} {>>pagina-aanduiding<<}
doen niet op het werk eener doode machine gelijkt, maar dat zij al de gevolgen harer “huishouding” geheel berekenen kan, omdat juist daarvan het meerder of minder welzijn harer huisgenooten, het hoogste geluk des levens: de gezondheid en de welvaart van het geheele huis afhangt! Ja! dàn eerst, dàn kan zij zich in hare huiselijkheid waarlijk gelukkig gevoelen, wanneer zij weet, wat aan ieder harer huisgenooten tot nut of nadeel strekt. Zij kan met volkomen zekerheid het laatste afwenden en het eerste bevorderen en daarin het groot, bijna onomvatbaar beloop van hare betrekking erkennen, eene betrekking, die juist bij de vrouw in het hoogste en edelste des levens bestaat, n.l. in de liefde!’
Om dat doel te bevorderen, behandelt de Schrijver: I. Chemie in de keuken, II. Physica in de huishouding, III. Botanie voor vrouwen, IV. Gezondheidsleer, en V. De nieuwe en nieuwste geheimmiddelen.
Of er behoefte bestaat aan zulk een boek voor Nederlandsche vrouwen en meisjes? Zonder twijfel, maar die behoefte zou grooter wezen, wanneer het onderwijs beter was. ‘Het onderwijs?’ zal deze of gene welligt vragen, ‘hebben wij dan niet ons voortreffelijk lager onderwijs, bloeijen niet de scholen voor middelbaar onderwijs, en’....zacht wat, mijn vriend, gij weet toch, dat onze scholen van middelbaar onderwijs in den regel niet door meisjes worden bezocht, en dat ons lager onderwijs uitsluitend met het oog op jongens is georganiseerd? Waar vindt men openbare scholen van lager onderwijs, waar hoofdonderwijzeressen en hulponderwijzeressen zich met het onderrigt der meisjes belasten? Wat leeren de meisjes op die scholen, behalve het lezen, schrijven en rekenen, dat haar later als echtgenooten en moeders te pas komt? ‘Maar dan is zulk een boek te dringender noodig’. Toegestemd, - maar bij de gebrekkige ontwikkeling onzer vrouwelijke jeugd wordt de behoefte aan zoodanige kennis, als wij daarin vinden medegedeeld, veel te weinig gevoeld. Er is slechts één middel, om aan dat Handboek toegang tot onze huisgezinnen te verschaffen, namelijk dit: dat het zich vertoone in een vorm, die onweêrstaanbaar tot lezen uitlokt.
Laten wij zien, wat ons wordt aangeboden.
Na de voorrede en eene inleiding, getiteld: Eene enkele zonnestraal, volgt I. Chemie in de keuken, en in de beide afleveringen, die mij zijn toegezonden, vind ik de volgende onderwerpen behandeld: 1. Hard water, 2. De vrouw als giftmengster, 3. De ele-
{==181==} {>>pagina-aanduiding<<}
menten, 4. Het dagelijksch brood. 5. Boter en kaas, 6. Soep en gebraad, 7. De melk, 8. De koffij, 9. De thee, 10. De chocolade, 11. Het keukenzout, 12. De zoete stoffen, 13. Schuimend bier, Champagne en selterwater, 14. Potasch, soda, en zeep, 15. De aniline-kleuren.
Belangrijk zijn deze onderwerpen. Bij het lezen der inleiding dacht ik, dat zij in romantischen vorm zouden worden behandeld. Ik had mij vergist, want de geschiedenis van het arme meisje gaat niet verder dan de eerste bladzijden. Ik behoef naauwelijks te zeggen, dat de Schrijver de scheikundige oorzaken van vele verschijnselen, die men in de keuken opmerkt, als met den vinger aanwijst. Ik vrees echter, dat er nog te veel wetenschappelijke benamingen in voorkomen, die onze schoone lezeressen zullen afschrikken. Ze dansen zoo bevallig en achten zulk eene vermoeijenis van de voeten gering, maar...ze zijn zoo weinig gewoon het hoofd te vermoeijen, behalve met eene nieuwe coiffure!
In het algemeen moet ik zeggen - voor zoo ver ik op grond van een paar afleveringen een oordeel mag uitspreken -, dat de vorm van het boek het elegante mist, hetwelk de smaakvolle sekse onwillekeurig tot lezen uitlokt. Het papier is naauwelijks middelmatig, en de Vertaler, die met verdienstelijken ijver het hoofdstuk over de chocolade geleverd en aan het Nederlandsche werk toegevoegd heeft, had wel wat zorgvuldiger kunnen letten op taal en stijl. Wij hebben reeds in de aanhaling uit de voorrede het woord ‘onomvatbaar’ aangetroffen. Ik hoop, dat de wet tot naturalisatie van dien snaak nooit zal worden voorgedragen. ‘Vrolijk stemmende lotgevallen’ (blz. 7) mag ik niet door den beugel laten gaan - ‘tot vrolijkheid stemmende’ moge passeren. ‘Levendige beelden’ (blz. 13) zal wel levende moeten zijn. ‘De eigenschappen der ons tegenkomende gewassen’ (blz. 13) is eene uitdrukking, die ik niet kan verdedigen. Is ‘troebeling’ (blz. 16) een Nederlandsch woord? De versregel ‘innig gemeen’ (blz. 27) drukt niet alleen niet uit, wat Schiller in het Duitsch zegt, maar is tevens ver van duidelijk. Wat ‘verduiveld gemeen’ is, weet ieder, maar wat wij onder ‘innig gemeen’ moeten verstaan, is raadselachtig. Zou ‘onderkenning’ (blz. 36) genade vinden in de oogen der Heeren van 't Woordenboek? Is het goed gezegd: ‘Het (ei) bevat n.l. de meeste bestanddeelen van het vleesch in overeenkomstige zamen-
{==182==} {>>pagina-aanduiding<<}
stelling’? Ik zou 't beter begrijpen wanneer de beide laatste woorden vervangen werden door ‘dezelfde verhouding’. Wat de taal betreft, moet ik aanstippen, dat ik hier en daar ‘geele’, ‘kooken’, ‘hoopen’ gespeld vindt in plaats van gele, koken, hopen, terwijl de interpunctie nog al
iets te wenschen overlaat.
Ook stuitte ik hier en daar op onnaauwkeurigheden. Ik lees blz. 10: ‘Ieder holgeslepen glas heeft namelijk de eigenschap, alle zonnestralen, die op zijne vlakte vallen, in zijn middelpunt te vereenigen.’ Het woord ‘middelpunt’ zal ‘brandpunt’ moeten zijn. Op blz. 30 vindt ik: ‘Zij (de scheikunde) heeft uit de werkplaatsen de eerste Alchymisten of goudmakers, onzigtbaar heengaande, zich ingang verschaft enz.’. Van de eerste Alchymisten? Wat beteekent hier ‘onzigtbaar heengaande’? Ik vermoed, welk Duitsch woord hier gebruikt is, maar dat beteekent iets anders dan onzigtbaar. Op blz. 37 wordt gesproken van ‘dravik (bromus secalinus)’. Dravik is een geslachtsnaam. Hier wordt bedoeld de dreps of rogge-dravik, die in Twente opzettelijk verbouwd en, met rogge vermengd, wel degelijk gegeten wordt. Op bl. 38 staat: ‘Gelijk wij reeds gezien hebben, zijn wij van de bedriegerijen en vervalschingen - niet altijd verzekerd.’ Die uitdrukking deugt niet, wanneer men zeggen wil, dat men daartegen niet altoos beveiligd is.
De Vertaler houde het mij ten goede, dat ik de vlekjes aanwijs, die hij met eenige oplettendheid gemakkelijk had kunnen vermijden. Ik hoop, dat hij door eene vermeerderde zorg voor den vorm moge bijdragen tot verspreiding van een boek, hetwelk een grooten rijkdom van nuttige wenken bevat voor het schoone geslacht.

A. Winkler Prins.





V. Onderwijs.

Schoolboeken.

No. 1. Leesboekje met één-lettergrepige woorden, voor de laagste klasse; door C.A. de Kruijff, Hoofd-Onderwijzer te Blauw-Kapel. Te Utrecht, bij S. Folkers. 24 blz. ƒ 0,07½

No. 2. HET EERSTE LEESONDERRICHT naar de beginselen van Nieuwold, door J. Visser, Hoofd-Onderwijzer te Sneek. Uitgegeven van wege de Vereeniging ‘Nieuwold.’ Te Sneek bij van Druten en Bleeker. 1868. 32 blz. ƒ 0,30.

{==183==} {>>pagina-aanduiding<<}


No. 3. LANDELIJKE TAFEREELEN EN BEDRIJVEN. Leesboek voor de volksschool door B.L. van Albada. Kampen, K. van Hulst 1868. 88 blz. f?
De grootste of, dien men aan een boekje als het sub. 1 vermelde geven kan, is dat men bij de lezing van een paar lesjes, zoo men op den titel geen acht heeft geslagen, niet terstond bespeurt dat er slechts éénlettergrepige woorden in voorkomen.
Een doelmatig aanvankelijk leesboekje te schrijven is geene zeer gemakkelijke taak, vooral wanneer men, zooals deze schrijver zich aan een bepaald soort van woorden bindt. Dat hij daarin geslaagd is vermeld ik hier gaarne.
No. 2 is een klein maar zeer belangrijk boekje, dat der ernstige aandacht van elken onderwijzer overwaard is. Maar al te dikwijls, vooral op scholen met een beperkt onderwijzend personeel, ziet men hoe de laagste klasse overgelaten wordt aan een nog onervaren hulponderwijzer, of erger nog aan een kweekeling, die de kinderschoenen nog niet heeft uitgetrokken en die van paedagogiek nog niet het allerminste begrip heeft. Zulke scholen bezoekende, is het waarlijk om medelijden te krijgen met de arme kleinen, wien die dorre letters en zinlooze klanken door oneindige herhaling worden ingestampt. De lezing van dit boekje zal, hoop ik, bij menigen hoofdonderwijzer de belangstelling in zijne ‘Spamannetjes’ wêer verlevendigen en hem doen beproeven of hij niet de aldaar besprokene methode van onderwijs hij het eerste leesonderricht, ook op zijne school zou kunnen aanwenden. Reeds op verscheidene scholen ingevoerd, levert die methode, waarbij de ontwikkeling en vorming van het denk- en aanschouwingsvermogen der nog zoo jeugdige leerlingen op den voorgrond staan, uitstekende uitkomsten op. Te recht merkt de heer Visser op: ‘dat alle waarlijk vormend onderwijs:
1o van de aanschouwing moet uitgaan, en deze aanschouwing dienstbaar maakt tot verkrijging van heldere begrippen, en
2o behoudens de noodige hulp en leiding, alles door de leerlingen zelfstandig laat opnemen en verwerken.’
Deze waarheden worden maar al te dikwijls vergeten en mogen daarom nog wel eens herhaald worden. Niet het instampen door machinaal voorzeggen des meesters en nabauwen van den leerling, maar het zelf doen vinden der zaak zal de kinderen ontwikkelen. Hoe ook deze methode daaraan dienstbaar gemaakt wordt zal zeker ieder onderwijzer willen weten.

{==184==} {>>pagina-aanduiding<<}

Welnu, zijne prijzenswaardige weetgierigheid kan hij voor 30 ct. bevredigen; hij zal geen rouwkoop hebben.
In No. 3 wordt, zooals de titel aanduidt, aan de kinderen het een en ander over het landleven en het boerenbedrijf, en wel van Pieter Klaverkamp, bijgenaamd Pieterboer, medegedeeld.
Het zal voor vele scholieren een welkom boekje zijn; 't is onderhoudend en vloeiend geschreven en heeft, daar het niet in lessen is afgedeeld, weinig van een schoolboekje, en daardoor veel kans ook buiten de schooluren te worden ingezien. Enkele uitdrukkingen en eigen namen zijn zeer Friesch en zullen misschien in andere provinciën den onderwijzer eenige moeielijkheid bij het bespreken van het gelezene veroorzaken. Eenige latijnsche namen van planten en enkele woorden van vreemden oorsprong hadden wel gemist kunnen worden, daar het een leesboek voor de volksschool is.
Octr. 1868.
Monitor.
LEERBOEK der AARDRIJKSKUNDE, door L.J.C. Ludolph. Tweede, veel vermeerderde en verbeterde druk. Rotterdam, Otto Petri. 1868. 252 blz. ƒ 1,25.
Daar ik de eerste uitgave van dit werk, dat eenige jaren geleden het licht zag, niet voor mij heb, kan ik niet beoordeelen waarin de vermeerderingen en verbeteringen van dezen 2e druk bestaan. Bijna geen boek heeft echter zoo dikwijls aanvulling en verandering noodig als een geographisch werk. 1)
De vele veranderingen der laatste jaren hebben vooral in het staatkundige gedeelte eene geheele omwerking noodwendig gemaakt. Het voorbericht meldt niet, voor welke leerlingen dit leerboek bestemd is, daar echter de heer Ludolph te Rotterdam aan het hoofd staat eener jongensschool voor gewoon en meer uitgebreid lager onderwijs, is het waarschijnlijk dat hij hoofdzakelijk de leerlingen van dergelijke scholen op het oog heeft gehad bij het bewerken van zijn leerboek; ook zijn er nauwelijks 8 blz. aan ‘astronomische geographie’ en 26 aan ‘physische geographie’ gewijd, terwijl de overige meer dan 200 blz. door de ‘politische geographie’ worden ingenomen (waarom de schrijver niet onze goed-hollandsche woorden: wis- natuur- staatkundige aardrijkskunde gebruikt, blijkt niet). Voor evengenoemde soort

{==185==} {>>pagina-aanduiding<<}
van scholen komt mij het boek bruikbaar voor; voor gewone lagere scholen is het te uitgebreid, voor hoogere burgerscholen zouden de rubrieken wis- en natuurkundige aardrijkskunde niet volledig genoeg zijn. Aanmerkingen zijn er hier en daar te maken: zoo ben ik het met den schrijver niet eens dat eene opsomming der zwitsersche kantons in dit leerboek niet gepast zoude zijn, ook de residentiën van Java, - de schrijver spreekt in zijn voorbericht van districten - mist men ongaarne in een leerboek van dezen omvang. Het is daarom niet noodig ze allen machinaal door de leerlingen te laten opzeggen. De opsomming der zwitsersche kantons of der javasche residentiën, zoude voor den leerling stellig nnttiger zijn dan die van: de Daphne, de Kapernaum, de Anon, de Kedron, de Hieromax, de Regaba, de Krit, de Jabbok, de Arnon, de Leontes, de Belus, de Kischon, de Chorseus, de Kana, de Jarkon, de Eschkol, de Besor, voorkomende op bladz. 152.
De schrijver zegt verder in zijn voorbericht, dat ‘waar de uitspraak van eenige eigen namen moeilijkheid aanbood, de geaccentueerde lettergreep met eene vette letter gedrukt werd.’ Van enkele namen is dit waar, bij andere echter niet. Men zie slechts blz. 168 en volgende, waarvoor sommige indische eigen namen wel, voor andere niet wordt aangegeven op welke lettergreep de klemtoon moet gelegd worden.
Ten slotte een staaltje van stijl, die niet overal even mooi is: ‘Te Amsterdam, Haarlem, s' Gravenhage, Rotterdam, Dordrecht, Brouwershaven en Vlissingen, vindt men de dankbaarheid des volks uitgedrukt, door met een standbeeld de nagedachtenis zijner groote mannen te vereeuwigen.’ (blz. 97).
Papier en druk zijn zeer net; van den heer Otto Petri kan men dat ook niet anders verwachten.
Octr. 1868.
Monitor.
W. Pütz, Grondbeginselen der vergelijkende aardrijkskunde, onder medewerking van Dr. J.J. Kreenen, uit het Hoogd. vertaald door J. Jurrius. Tweede herziene en veel vermeerderde druk. Sneek van Druten en Bleeker, 1868.

Aardrijkskundige Tabellen, naar de beste bronnen en nieuwste opgaven bewerkt door J. Jurrius. Sneek van Druten en Bleeker 1868.

Algemeene grondbeginselen der aardrijkskunde door Dr. L.A. Schroeder Steinmetz. Zesde verbeterde druk, bewerkt door Mr. G.R. Voormeulen van Boekeren. Leeuw. G.T.N. Suringar 1868.
Wij kondigen hier een drietal geographische handleidingen

{==186==} {>>pagina-aanduiding<<}
aan, die allen aanbeveling verdienen. Het eerste werk is te bekend, dan dat het noodig zou hebben nogmaals bij ons publiek ingeleid te worden. Dat het binnen zoo korten tijd reeds een tweeden druk beleefde bewijst, dat het gunstig oordeel, in 1866 in dit Tijdschrift er over uitgesproken, door velen werd gedeeld. Deze herziene en vermeerderde uitgave behoeft waarlijk bij de vroegere niet achter te staan. De belangrijkste territoriale veranderingen, die er sedert in en buiten Europa hebben plaats gehad, vonden wij er in opgenomen. Maar bovenal verheugt het ons, dat een aantal aanstootelijke germanismen thans verdwenen zijn. Toch zouden we wenschen dat de heer Jurrius, bij de algemeene beschouwingen die aan de beschrijving van elk werelddeel voorafgaan, zich wat minder streng aan zijn origineel had gehouden. Sommige zinnen zijn te gewrongen en we meenen dat duidelijkheid voor een schoolboek een eerste vereischte is.
Ook het laatste is geene nieuwe verschijning op geographisch gebied. Wij hadden reeds voor jaren aan Schroeder Steinmetz onze eerste aardrijkskundige kennis te danken. Het was toen zeker het eenige goede handboek. Maar onder de wetenschappen, die in den laatsten tijd reuzenschreden hebben gedaan, moet vooral de aardrijkskunde worden genoemd. Dit werk begon dus gaande weg te verouderen. Maar - hoeveel verschilt thans deze zesde uitgave van de vroegeren. De heer Voormeulen van Boekeren heeft den tekst van zijn voorganger niet alleen bij- maar op vele plaatsen geheel omgewerkt. Het is een nieuw werk geworden en altijd een oorspronkelijk Nederlandsch werk gebleven, en dit is eene aanbeveling te meer, nu men het er op schijnt toe te leggen om alle Dnitsche handboeken te vertalen. Dit verschijnsel en het benoemen van zoovele Duitschers tot hoogleeraren aan onze inrichtingen voor hooger- en middel-baar-onderwijs, zouden eerder doen gelooven aan een plan tot annexatie van onze zijde, althans op wetenschappelijk gebied. - Deze algemeene grondbeginselen der Aardrijkskunde verdienen vooral de aandacht van allen, die met het onderwijs in dit vak belast zijn, om het eerste, tweede en derde gedeelte, die met bijzondere zorg en uitvoerigheid zijn behandeld. De benaming van wiskundige aardrijkskunde, ter kwader ure uitgedacht voor de beschouwing van de aarde in betrekking tot andere hemellichamen, zal men hier vruchteloos zoeken. Maar om die beschouwing nu is aan de beschrijving van de natuurkundige gesteld-
{==187==} {>>pagina-aanduiding<<}
heid der aarde, bijna de helft van het boek gewijd. Daarom juist heeft het als handboek groote waarde.
Met de Tabellen, gevolgd naar de hoogduitsche van Grantoff, zijn we minder ingenomen. Voor het onderwijs in de geschiedenis stellen we hoogen prijs op tabellen, wanneer ze kort en duidelijk zijn; doch we achten dezen vorm in de geographie juist niet bijzonder geschikt, - tenzij men eene tabel wil vervaardigen om in de scholen opgehangen te worden, in den geest van Dr. Hübners ‘Statistische Tafel aller Länder der Erde’. Zulk een tabel kan ook, op linnen geplakt en saamgevouwen, voor weinig geld verkrijgbaar worden gesteld en in veler handen zijn, terwijl het niet veel bezwaar heeft om telkens in eene nieuwe oplage de plaats gehad hebbende veranderingen op te nemen. Doch men kan zich even goed van de duitsche van Hübner bedienen. Bovendien hebben we in deze tabellen naar vele opgaven vruchteloos gezocht. Zoo misten we de verdeeling bij de kaapkolonie, waarover de schrijver bijzonder kort is. Andere opgaven zijn onjuist, bijv. Java is niet meer verdeeld in 21 residentiën en 4 assist.-residentiën, maar in 26 residentiën. Zoo is ook van Britsch-Indië nog de oude verdeeling opgegeven. We zullen niet ontkennen dat aan de Nederduitsche bewerking zoowel als aan de nette uitgave veel zorg is besteed. We willen ook niet beweeren dat Grantoff's tabellen niet bruikbaar zouden zijn, maar van het practisch nut zijn wij voor het tegenwoordige nog niet overtuigd.
Mercator.
No. 1. De voornaamste regels der Engelsche taal, enz. voor instituten en burgerscholen, door P.J. Wichers, Amsterdam, Henry Koster. 1869. 118. blz. prijs ƒ 0.60.

No. 2. Inleiding tot de Engelsche Spraakkunst, door P.F. van Pesch Amsterdam, I.D. Sybrandi. 1868. 22 blz. prijs 15 cts.

No. 3. Oefeningen ter toepassing van de Regels der Engelsche taal, door K.H. Vink, Leeraar in de Engelsche taal aan de Hoogere Burgerschool te Haarlem. Te Haarlem bij de erven F. Bohn 1868. 110 blz. prijs ƒ 0.75.
De toenemende beoefening der engelsche taal wettigt het bestaan van het vrij groote aantal spraakkunsten, christomathiën, woordenboeken, oefeningen enz., welke ook in ons land in de laatste jaren geschreven of samengesteld zijn door hen, die met het onderwijzen dier taal belast zijn. Men vrage dus niet al te angstvallig of de markt wat overvoerd worde, doch onderzoeke

{==188==} {>>pagina-aanduiding<<}
alleen, of al die werken met kennis van zaken geschreven zijn en aan hen, die eene studie dier taal maken, werkelijk van dienst kunnen zijn. Ik meen de drie aan het hoofd dezes genoemde werken onder de aandacht van HH. docenten en onderwijzers te mogen brengen, daar zij elk veel goeds bevatten, hoewel de beide eersten niet in allen deele geprezen kunnen worden.
De heer Wichers, die zich zelven in zijne voorrede den nederigen titel van ‘Verzamelaar’ geeft, is bij het schrijven zijner spraakkunst uitgegaan van het niet onjuiste denkbeeld dat het niet wenschelijk is aan leerlingen, die de taal nog niet vrij goed meester zijn, eene in het engelsch geschrevene grammaire in handen te geven; het is niet zijn doel de werken van de HH. Vos, Gerdes, Cowan en Maatjes en anderen te verdringen, doch hij heeft vooral hen op het oog gehad, die met de studie dezer taal een aanvang maken. Voor dezen heeft hij de regels der taal zoo eenvoudig mogelijk willen verklaren en ‘alles bijeenbrengen wat tot 't zuiver schrijven en tot 't recht verstaan van een Engelsch schrijver noodig is’.
De goedkope prijs en nette uitvoering van het werkje zullen het voorzeker een ruim debiet doen vinden. Het is mij daarbij een genoegen de schrijver de verzekering te kunnen geven, dat hij in zijn doel in vele opzichten goed geslaagd is, terwijl ik vertrouw dat hij eenige m.i. gegronde aanmerkingen, welke ik bij eene nadere uiteenzetting van den inhoud van zijn boekje moet maken, als blijk van belangstelling zal willen beschouwen en zich dezelve bij het bewerken eener tweede uitgave zal willen ten nutte maken. Het werkje kan in drie deelen verdeeld worden, t.w. de grammaire (blz. 1-74), losse stukken uit beroemde schrijvers, (blz. 74-112) en eenige oefeningen benevens een bijvoegsel, behelzende de titels gebruikelijk bij het schrijven van brieven.
Het nut der laatste afdeeling behoeft geen betoog; de keuze der stukken is goed, elk stukje wordt gevolgd door eenige opgaven, welke eene nuttige vingerwijzing voor onderwijzers en leerlingen zijn en van den practischen zin des verzamelaars getuigen. Ik kan mij dus tot eene eenvoudige vermelding en aanprijzing van dit gedeelte van het werkje bepalen, waarop slechts aanmerkingen van ondergeschikt belang te maken zijn, en ietwat uitvoeriger spreken over de eigenlijk gezegde spraakkunst, waarvan de eerste bladzijden wij de minst goede van het gegeheele boek voorkomen te zijn. Ik zou zelfs durven beweren,

{==189==} {>>pagina-aanduiding<<}
dat, indien een leerling de voornaamste regels voor de uitspraak, hier door den heer Wichers gegeven, getrouw volgt, hij voor een Engelschman geheel onverstaanbaar zal worden. Trouwens moet men de eigenaardige moeielijkheid niet uit het oog verliezen van het in letters van ons nederlandsch alphabet weergeven der uitspraak van engelsche woorden. Dit in aanmerking nemende, meen ik toch dat de schrijver in zijne poging daartoe, al bijzonder ongelukkig geslaagd is; tot staving van mijn beweren eenige voorbeelden uit velen; ‘Rome’ moet volgens den heer Wichers uitgesproken worden alsof de o klinkt gelijk de nederlandsche oe; ‘turban’, alsof de u die klank had; ik moet den Engelschman nog ontmoeten die deze uitspraak heeft; wat Rome betreft kan echter de heer W. misschien eene autoriteit aanhalen, de bekende acteur John Keurble sprak dat woord op die wijze uit, doch vond daarin weinig bijval.
Ook worden pail, mail, niet uitgesproken als pel, mel in 't Nederlandsch, beter ware pél, mél, of nog liever peel, meel. Om voor blood, flood - blod, flod te laten zeggen is oorverscheurend, even als het woord cause door kouz te willen weergeven. In de woorden to read en to lean zal ook geen Engelschman de ea uitspreken als de hollandsche e in pen -; evenmin als hij zou toegeven dat de zachte th in thus, den klank zou hebben van d in dus, of dat de w stom is in het woord swoon.
Bij het herzien dezer eerste bladzijden mag de geachte schrijver zijnen corrector wel wat op de vingers zien en tevens enkele verouderde of weinig in gebruik zijnde woorden door anderen doen vervangen. Op blz. 5 staan drie leelijke drukfouten vlak bij elkaar; als voorbeelden van woorden waarin de p stom is worden aangehaald: ampty recupt, sypmtom, moet zijn: empty, recept, symptom, op blz. 6 moet prifix gelezen worden prefix.
Onder de weinig of in 't geheel niet in gebruik zijnde woorden, in een boek voor beginners minder geschikt, reken ik halm en schalm, waarvan men het tweede zelfs bij Johnson en Walker te vergeefs zoekt. Bath en sommige anderen zijn ook niet meer in dagelijksch gebruik. Dit alles is echter geen doodzonde, doch het is wat al te kras om een zoo erg gemeen woord als ‘to bawd’ in een boek dat door jongens en meisjes gebruikt kan worden, als voorbeeld aan te halen.
Op blz. 3 wordt namelijk gezegd:
‘De aw klinkt meestal als aow, bijv. to bawd (koppelen)’.

{==190==} {>>pagina-aanduiding<<}
Nu is het hollandsche woord al niet bijzonder fatsoenlijk, doch het gebruik van het engelsche woord zou een boek in Engeland terstond doen veroordeelen. In een boek voor kinderen geschreven is dit nog veel erger, te meer daar het zoo gemakkelijk ware geweest een ander voorbeeld te nemen, als: bawl, brawl, crawl. etc.
Op blz. 17 komt eene zeer vreemde fout voor. Daar lezen wij: enkele woorden hebben in 't meervoud twee beteekenissen en onder die woorden wordt opgegeven: stag hert

stags herten, keurslijf;

waar de schrijver dit heeft van daan gehaald vat ik niet; niet stags, maar stays is het engelsche woord voor keurslijf of korset. Dit is een dier woorden welke geen enkelvoud hebben, tenzij men het woord stay, steun, daarvoor wil aannemen.
Op blz. 22 wordt gezegd ‘Nearest beteekent de kortste. The nearest way to Amsterdam, Next beteekent de naaste, digst bijzijnde. The next way to Amsterdam.’
Deze omschrijving is min volledig. Wanneer ik bijv. zeg: My mother is my nearest and dearest relative, dan heeft nearest niet de beteekenis van kortste, maar wel van naaste.
De ‘lijst der onregelmatige werkwoorden,’ kan met enkelen vermeerderd worden. Ook vind ik hier weder eene fout: shid, shed, shid, moet zijn shed, shed, shed. Over het geheel genomen is er echter zeer veel goeds in het werkje van den heer Wichers op te merken en kan het zeer bruikbaar worden, indien de tweede editie vóór het afdrukken eens door een deskundigen Engelschman wordt nagezien; dikwijls toch treft men er uitdrukkingen san die, hoezeer niet bepaald fout, echter niet door een Engelschman zóó zullen gebezigd worden.
2. ‘Dit boekje is bestemd voor die jeugdige beoefenaars der Engelsche taal, die hunne studiën aanvangen met het eerste deeltje der leercursus, 1) der engelsche taal, door de HH. Cowan en Maatjes.’ Dit vertelt ons het Voorbericht; het boekje bevat, zoo als verder gezegd wordt, de hoofdregels der etymologie, welke met zeer veel beknoptheid en vrij groote nauwkeurigheid worden medegedeeld. Enkele aanmerkingen zouden er wellicht hier en daar te maken zijn; bijv. op blz. 2 wordt het woord staff opgenomen onder de woorden die op f of fe uitgaan en

{==191==} {>>pagina-aanduiding<<}
het meervoud vormen door deze uitgangen in ves te veranderen. Beter zou het m.i. geweest zijn, staff als uitzondering te vermelden op den regel: dat de woorden op ff uitgaande het meervoud vormen door achtervoeging van een s.

Op blz. 4 zouden:	bachelor - maid,
	buck - doe
	bull - cow
	hart - roe,

en misschien nog eenige andere woorden, kunnen worden toegevoegd aan de daar voorkomende lijst van verschillende woorden ter onderscheiding der geslachten.
Op blz. 5 zoek ik te vergeefs, hoe de tweede naamval gevormd moet worden wanneer het woord in het enkelvoud eindigt op es.
De ‘lijst der onregelmatige werkwoorden’ blz. 17 vlg., is vrij volledig, hier en daar wordt een enkel werkwoord gemist, b.v.:

behold, beheld, beheld,

bless, blessed, blessed,

burn, burned or burnt, burnt,

curse, cursed or curst, curst,

dress, dressed, drest,

grave, graved, graven,

load, loaded, loaded or laden,

rive, rived, riven,

sew, sewed, sewn,

shave, shaved, shaven.

Het kleine bestek in aanmerking nemende, bevat het boekske van den heer v.P. echter zeer veel en is voor 15 cts. waarlijk niet te duur.
3. De heer Vink heeft zijne ‘Oefeningen’ geschreven om de ‘leerlingen, die de eene of Engelsche spraakkunst hebben doorgewerkt, gelegenheid te geven, om de regels verder in toepassing te brengen.’ Daarbij is de volgorde der taalregels gekozen, zoo als die in de spraakkunst van Degenhardt voorkomen.
De inhoudsopgave beslaat 24 bladzijden en behelst tevens in korte woorden menigen taalkundigen regel. Drukfouten komen ook hierin weder voor. Zoo staat op blz. 107 proggressive in plaats van progressive.
Gaarne had ik aan het einde eenige opstellen gezien van gemengden aard, doch de heer Vink zegt zelf, dat hij om de uitgebreidheid veel van hetgeen hij nog wenschte op te nemen,

{==192==} {>>pagina-aanduiding<<}
heeft moeten achterwege laten. Zoo als het boekje daar ligt is het evenwel reeds zeer bruikbaar en behelst het vele bijzondergoed gekozene opgaven.
Monitor.
WISSEL-ARBITRAGE, ten behoeve van het middelbaar onderwijs door Mr. J. Léon, advokaat te 's Gravenhage, Arnhem D.A. Thieme 1868.
Het middelbaar onderwijs heeft reeds eene menigte leerboeken in het leven geroepen, vruchten van rijpe studie en....ook van voorbarige schrijversjeukte. Onder de eerste categorie mogen wij zeker het werkje hier aangekondigd begrijpen. Op eene eenvoudige en duidelijke wijze wordt daarin de wissel-arbitrage uiteengezet en de schrijver erkent gaarne, dat de Duitschers Feller en Oderman hem tot gidsen, voorzeker betrouwbare gidsen, hebben verstrekt.
Begroeten wij dus de verschijning van dit werkje met vreugde omdat op dit gebied in Nederland nog zoo weinig degelijks verscheen, zoo komt er toch een verschijnsel in verband met die, uitgave voor, dat wij minder mogen toejuichen.
Het is het verschijnsel, dat het onderwijs in de vakken aan de Hoogere Burgerscholen gegeven te zeer wordt uitgebreid.
Het doel van den schrijver zal wel geweest zijn, dat dit werkje aan de Hoogere Burgerscholen als leerboek zal gebezigd worden en dan vraag ik, wat zal er van de arme jongens worden, wanneer een afzonderlijk werk over de wissel-arbitrage een plaats onder hunne leerboeken inneemt?
De leer der wissel-arbitrage is toch slechts een klein onderdeel der ‘Kaufmännischen Arithmetik’ en deze nog weder een klein onderdeel der Handelswetenschappen.
Stelt men er zich dus niet meê te vreden, dat de leerling der Hoogere Burgerschool een juist begrip van wisselkoers en wisselreductie heeft, maar dat hij een volslagen wisselarbitrant worde, dan moet hij in de overige deelen der wetenschap gelijke vordering doen.
En dan vraag ik, behoort die studie thuis op eene hoogere burgerschool of zal niet liever de leerling die, na het verlaten dier inrigting, zich aan den handelsstand wil wijden, op eene handelschool zich de bijzonderheden der ‘Kaufmännischen Arithmetik’ moeten eigen maken? Is er, m.a.w., niet eenige overdrijving merkbaar in de eischen, die men aan de jeugd wil stellen?

{==193==} {>>pagina-aanduiding<<}

Wij onderwerpen dievraag aan den denkenden lezer en wenschen daardoor vooral geen vlek te werpen op de verdienstelijke wijze, waarop de schrijver de leer der wissel-arbitrage heeft uiteengezet.
29 Januarij 1869.
d.W.H.

VI. Letterkundige Varia.

PRINS YPSILANTI, Historische Novelle van Louise Mühlbach. (Eerste deel van den tweeden jaargang der Romantische Bibliotheek, Lectuur voor alle Standen: onder Redactie van J. Speijer Klerk en A.J. le Gras.) s' Gravenhage H.v. Duijl Jr. 1868.
Daar zullen zeker maar weinig Redactiën van Maandwerken of Tijdschriften wezen, die op meerdere medewerking en medewerkers rekenen dan de Redactie dezer Romantische Bibliotheek! Immers in het Prospectus van den tweeden jaargang bl. II zegt zij: ‘Binnen vier weken tijds hadden reeds meer dan duizend inteekenaars van hun belangstelling in deze uitgave blijk gegeven, terwijl dit aantal dag aan dag zoodanig toenam, dat wij onze onderneming thans als gevestigd kunnen beschouwen’. Al die inteekenaren nu worden beschouwd als werkelijke of aanstaande Medewerkers! Want op blz. IV van het Prospectus staat te lezen: ‘De Redactie mocht reeds hier en daar bewijzen van belangstelling en medewerking ontvangen. Dit deel onder anderen levert er een bewijs van op. Zij beveelt haren arbeid dan ook bijzonder in de belangstelling der inteekenaars aan. Elke bijdrage in het belang harer Bibliotheek, zoowel vertaald als oorspronkelijk, zal haar hoogst welkom zijn’, (ik zou zeggen: ‘de bijdragen knnnen er naar wezen’; maar de Redactie zegt:) ‘Overtuigd dat lectuur voor allen ook door allen moet geleverd worden.’
Nu! Als dat geschiedde, dan ‘acht ik, dat ook de wereld zelve de geschrevene boeken niet zou bevatten.’ Maar ik gis, dat het zoo'n vaart wel niet loopen zal! En als de heeren le Gras en Speijer Klerk voortgaan zoo als zij begonnen zijn; hebben zij de hulp van zulk een schrijvers-bent volstrekt niet noodig.
Immers ook het stuk, waarmede deze tweede jaargang geopend wordt, is goed gekozen en goed vertaald. Prins Ypsilanti is een zeer belangwekkend persoon; en zijne pogingen om zijn Vaderland (Griekenland) van de Turksche overheersching vrij te maken, waren edel en onbaatzuchtig. Wanneer al de helden van den vrijheidskrijg hem waren gelijk geweest, dan zou dat ongelukkige land reeds vroeger in de vrijheid, die het nauwelijks

{==194==} {>>pagina-aanduiding<<}
verdiende, hebben gedeeld; maar partijschap, baatzucht en verraad verslonden de beste krachten des volks, dat ten laatste door Europa is vrijgemaakt, maar niet, als Nederland, zich vrijgevochten heeft; en ook daarom nog altoos iets heeft overgehouden van den geest van een vrijgelaten slaaf.
Ypsilanti mocht echter zijn doel niet bereiken. Te Weenen gedurende het congres, is hij begonnen te werken aan de verlossing van zijn dierbaren geboortegrond, en eene jarenlange gevangenschap is op zijne vruchtelooze en heldhaftige pogingen gevolgd. Te Weenen stierf hij ook, door een vroegtijdigen dood gespaard om de ellende van zijn onwaardig vaderland te aanschouwen.
Ook het stukje, Het einde van een Regtsgeding, een Siciliaansch verhaal, uit het Fransch door Henken, is boeiend geschreven en verdiende de goede vertaling waarin wij het nu lezen. Dit stukje is eigenlijk eene verrassing voor den lezer, want op den titel is het niet vermeld.
Wij wenschen de Redactie verder voorspoed op hare ondernemingen, en danken haar voor de opmerking, blz. II dat zij beter papier geleverd heeft dan in den vroegeren jaargang. Het zou ons toch niet kwalijk kunnen genomen worden, hadden wij het, zonder hare aanwijzing, niet bespeurd! Een Tijdschrift met meer dan Duizend inteekenaren mocht ook wel met beter letter worden gedrukt.
Rosendaal.
Tydeman.
GEDROOGDE KRUIDEN. Zestig platen met bijschriften en een portret, naar de Herinneringen uit mijne leerjaren op het land door Frits Reuter, uit de Mekklenburgsche volkstaal door A.G. vertaald. Leiden. Akademische boekhandel van P. Engels 1868.
Wie zijne vrouw of dochter een aangenaam cadeau wil maken, of geve veilig hun dit zestigtal geestige en goed geteekende platen, ter illustrering bestemd voor een der meestgunstig bekende werken van Frits Reuter, in handen. Zelden kwam mij in ons lieve vaderland, waar de illustratiekunst nog zoozeer als in windselen ligt besloten, voor betrekkelijk zulk een geringen prijs, een zoo goede waar onder de oogen. De figuur van Bräsig - een van de meesterlijkste conceptiën uit de ‘leerjaren’ - o.a. is voortreffelijk geslaagd. Reuter's welgelijkend portret versiert deze uitgave, voor wier keurig nette uitvoering mij den heer Engels onzen welgemeenden dank toebrengen.
R.-v.






{==195==} {>>pagina-aanduiding<<}

Historische bijdragen.


La Condamine in Suriname en in Nederland,

door C.A. van Sypesteyn.

Onder de namen van de Fransche geleerden der XVIIIe eeuw, die zich op het veld der wetenschap een welverdienden roem hebben verworven, kan die van Charles Marie de la Condamine met eere vermeld worden.
Toegerust met uitstekende gaven van geest en hart, - daarbij met stalen ijver en groote liefde voor de wetenschap vervuld, was de la Condamine werkelijk een merkwaardig man, die zich door verdiensten en karakter de hoogachting zijner tijdgenooten verwierf.
Hij had een veelbewogen levensloop en daarbij zeer zonderlinge avonturen, waarin hij door zijne nimmer geëvenaarde nieuwsgierigheid geraakte. Die eigenschap deed zich bij hem in zulken hoogen graad voor, dat ze als het ware zijn gansche bestaan beheerschte en dat hij zich dikwijls alleen daardoor in groote gevaren bevond, ja! zelfs dreigde het leven te verliezen. Somwijlen was het zijne algemeen bekende goedhartigheid en dan weder de bekendheid met die kwaal hem eigen, waaraan hij in moeijelijke oogenblikken zijne redding te danken had.
De volgende bijzonderheden uit zijn leven medegedeeld, zullen een gering denkbeeld kunnen geven van den levensloop diens merkwaardigen mans, van wiens verblijf in Nederland en in de Amerikaansche kolonie Suriname berigten worden aangetroffen.

{==196==} {>>pagina-aanduiding<<}

Charles Marie de la Condamine, te Parijs den 28sten Januarij 1701 uit een zeer oud adellijk geslacht 1) geboren, genoot eene uitstekende opvoeding en trad reeds op zeer jeugdigen leeftijd in Fransche krijgsdienst.
Bij het beleg van Rosas liep hij groot gevaar het slagtoffer te worden zijner nieuwsgierigheid, daar hij steeds boven op de hoogten rondom de vesting dwaalde, ten einde in de vijandelijke batterijen te zien, wat daar toch omging. Hij waagde zich daarbij telkens op zulke gevaarlijke plaatsen, dat de kogels hem om de ooren floten, en deed dit met zooveel hardnekkigheid, dat hij met geweld weggehaald moest worden. Daar zijne nieuwsgierigheid zoover ging, dat hij ronduit verklaarde zich aan de krijgstucht en aan de hem gegeven orders niet te kunnen onderwerpen, begreep zijn vader, dat de militaire loopbaan minder geschikt voor hem was. Hij legde zich nu toe op de strenge wetenschappen en maakte inzonderheid de scheikunde tot een onderwerp van bijzondere studie.
Intusschen was zijne kwaal hem niet alleen niet gevaarlijk, maar zelfs zeer dienstbaar. Men vindt toch vermeld, dat hij meermalen zijn eten liet staan, om de uitwerking van scheikundige proeven te volgen, zoodat men hem soms met geweld ook uit uit het laboratorium moest verwijderen.
Hij maakte weldra grooten naam onder de geleerden en werd dan ook door het Fransche gouvernement belast met eene wetenschappelijke reis naar Klein-Azië.
Het rapport, dat hij daaromtrent uitbragt, voldeed uitmuntend en toen de Fransche Regering in 1734 besloot eenige geleerden naar Zuid-Amerika te zenden, om aldaar eene graadmeting aan den Meridiaan te bewerkstelligen, viel de keuze daartoe ook op la Condamine.
Met de heeren Bouguer en Godin vertrok hij in April 1735 naar Peru; gedurende negen jaren bleef hij onafgebroken in Zuid-Amerika met ongekend geduld en tevreden onder allerlei ontberingen en gevaren de hem opgelegde taak vervolgen. De geheele Amazonenrivier, die ontzaggelijke stroom, welke Zuid-Amerika van het Westen naar het Oosten in de geheele breedte doorsnijdt, werd door hem afgevaren en opgenomen. Deze rivier

{==197==} {>>pagina-aanduiding<<}
was voor dien tijd slechts gedeeltelijk en hoofdzakelijk door de fabelachtige en opgesmukte verhalen van Orellana bekend, waarvan o.a. dat betreffende de strijdbare vrouwen toen nog algemeen geloof vond. Met Bouguer geraakte la Condamine weldra in moeijelijkheden, die zoo hoog liepen, dat Bouguer het gezelschap verliet en afzonderlijk naar Europa terugkeerde, alwaar hij later in allerhevigste brochures tegen la Condamine de schuld van zijnen terugkeer op dezen trachtte te werpen. Deze zette in Amerika bedaard zijne werkzaamheden voort zonder van de schriften van Bouguer eenige notitie te nemen; doch toen ook hij later in Europa was teruggekomen, gaf hij in een tegengeschrift aan Bouguer een antwoord, zoo waardig, zoo geestig en in zoo verzoenenden zin gesteld, dat een ieder hem bijviel. De twist was daarmede geëindigd.
Intusschen was la Condamine den 26sten Februarij 1744 na zijn reis op de Amazonerivier aangekomen 1) in Fransch Guijana, alwaar hij zeer goed ontvangen werd door den heer d'Orvilliers, Gouverneur dier kolonie. Zeer gaarne had hij nu spoedig de terugreis naar zijn vaderland aangenomen, maar in Cayenne verkeerde men in groote ongerustheid, door de onzekerheid of de oorlog tusschen Frankrijk aan de eene, en Engeland en Oostenrijk aan de andere zijde reeds was uitgebroken 2). Bovendien maakten Engelsche en ook Nederlandsche kapers het destijds en reeds vroeger zoo onveilig op zee, dat hij het uiet durfde wagen, met een Fransch schip de reis aan te nemen. Hij was toch zoozeer gehecht aan zijne journalen, aanteekeningen en andere zaken, welke hij op zijne togten in Amerika gedurende 9 jaren verzameld had, dat hij de kans niet wilde loopen die door eenen kaper te zien vernielen.
Hij deed verscheidene reizen in de binnenlanden van Caijenne, doch eindelijk, nadat hij reeds vier en eene halve maand aldaar had gewacht, werd hij mismoedig en ziek.

{==198==} {>>pagina-aanduiding<<}

De geneesheer raadde een spoedig vertrek naar Europa zeer dringend aan, waarop la Condamine een brief schreef aan Mr. J.J. Mauricius, Gouverneur-generaal van Suriname. Daarin legde hij dezen zijn toestand bloot, en verzocht de vergunning om met een Hollandsch schip van daar naar Europa te vertrekken. Die brief, die door den heer d'Orvilliers in eene kano met eenige Indianen en een Fransch onderofficier opgezonden was, kwam den 28sten Julij 1744 in handen van Mauricius.
In Suriname verkeerde men op dat tijdstip in even groote onzekerheid; men wachtte aldaar dagelijks de tijding van het uitbreken van den oorlog met Frankrijk en was juist bezig de kolonie zooveel mogelijk in staat van tegenweer tegen eenen onverhoedschen aanval 1) te brengen. Met het oog op die omstandigheid achtte de Gouverneur Mauricius het raadzaam, omtrent dit verzoek van la Condamine het advies van het Hof van Policie intewinnen; hij teekende daaromtrent in zijn journaal het volgende op:
‘Na rijpe deliberatie, geconsidereert hebbende, 1o. dat er nog geen tijding is van oorlog tusschen Frankrijk en den staat, 2o. dat zelfs in een gedeclareerden oorlog dergelijke politesses in gebruik zijn, 3o. dat de weigering sou konnen seer quaalijk opgenomen worden zo de chevalier een ongeluk kreeg, 4o. dat dit een zeer extra ordinair geval is, waarin de gansche savante en commerciëerende waereld belang neemd; is eenpaarig verstaan; dat het niet behoord geweigerd te worden, mits de noodige precautiën neemende, dat hij hier zijnde, in huis blijve, (waartoe ik mijn huis geoffereerd heb) en niet uitgaa, dan verzeld.’
Het antwoord van Mauricius werd den 15den Augustus door la Condamine in Cayenne ontvangen. Daarbij deelde Mauricius hem mede, dat de oorlog werkelijk was uitgebroken, doch hij gaf hem de keus uit een aantal Hollandsche koopvaardijschepen, die spoedig dachten te vertrekken en die, zoo hij hoopte, nog als onzijdig door de kapers geëerbiedigd zouden worden.
De reiziger maakte zich dadelijk gereed tot vertrek en verliet Cayenne den 22sten Augustus in eene sloep met Indianen als roeijers en denzelfden Franschen onderofficier, die den brief

{==199==} {>>pagina-aanduiding<<}
had gebragt, als stuurman. In den avond van den 27sten Augustus kwamen zij aan den mond van de rivier de Suriname, alwaar een bark als uitlegger was geankerd. Op dit vaartuig bragt la Condamine dien nacht door, bitter geteisterd door muskieten, waarover hij zich in zijn journaal niet weinig beklaagt. In den morgen van den 28sten zond de Gouverneur Mauricius eene tentboot met zijnen adjudant, den luitenant Lefèvre, - een Franschman van geboorte, - om den reiziger af te halen, waarop zij na eenige plantages te hebben bezocht, des avonds ten 8 ure aankwamen te Paramaribo ‘capitale de cette colonie,’ zegt la Condamine, ‘où j'admirai l'art avec lequel les Hollandais savent forcer la nature.’
Reeds den volgenden morgen, den 29sten Augustus, maakte de Gouverneur een accoord met kapitein Thomas van Veen, die aannam den Franschen geleerde met zijnen bediende voor ƒ 200, en ƒ 100 voor de tafel, naar Holland over te voeren.
La Condamine had zijn intrek genomen in het gouvernementshuis en was bijzonder tevreden over het gastvrij onthaal van den Gouverneur en over de hensche wijze waarop deze hem behandelde 1).
In den avond van den 2den September 2) ging la Condamine aan boord van het schip van kapitein van Veen, dat in den morgen van den 3den in zee stak.
In zijn journaal teekende Mauricius den 2den September het volgende op. ‘De chevalier is uitgeleid door mijn adjudant Lefêvre en den landmeter de Loncourt. Zijne Edele is hier maar tweemaal met mij en mijn adjudant uit geweest en heeft niets gezien dan de straaten van Paramaribo, hebbende ook dag en nacht zoveel te doen gehad met de starren, dat hij op de aardsche zaaken weinig reflexie sal hebben gemaakt. Hij heeft hier geobserveerd, dat onse hoogte is op vijf graaden en negen en veertig minuten 3). Ik heb zijne Edele op reis verzien van eenige wijn en provisie.’

{==200==} {>>pagina-aanduiding<<}

In het volgende jaar 1745, braken in Suriname tegen den Gouverneur Mauricius de onaangenaamheden uit, waarvan die merkwaardige man later het slagtoffer werd 1). In het langdurig proces, hetwelk daarover tegen Mauricius werd gevoerd, werd de beleefdheid door dezen aan de la Condamine bewezen, door zijnen tegenstander Duplessis als eene beschuldiging tegen hem aangevoerd. De verdediging van Mauricius 2), op die beschuldiging, doet ons nog eene aardige bijzonderheid kennen. Daaruit blijkt, dat de Gouverneur gedurende het kort verblijf van den Ridder de la Condamine te Paramaribo, ter eere van dezen, een middagmaal gaf aan de Raden van Politie en andere voorname ingezetenen. Tot de genoodigden behoorde ook de Raad-fiskaal Mr. Jacobus van Halewijn, heer van Werven, die later den Gouverneur openlijk vijandig werd. Het is om ‘te toonen,’ zegt Mauricius, ‘dat de heer vanWerven, reeds in die tijd (1744) mijn bedekte vijand was. Ik erinnere mij tegenwoordig, dat hij bij dezelfde gelegenheid, bij mij eetende met Condamine, de raaden, welke meest geen Fransch verstonden, zeer charitabel trachtte in 't denkbeeld te brengen, dat het Condamine niet was, maar een andere spion, die er zich voor uitgaf.’

Op de reis naar Europa had la Condamine met allerlei tegenspoeden en gevaren te worstelen en hij heklaagt zich bitter over de ruwheid, zoowel van den kapitein van Veen als van de twaalf matrozen der equipage.
Nadat zij den 29sten September, alleen door zeer slecht weder, waren ontkomen aan eenen Engelschen zeeroover, die jagt op hen maakte, werden zij den 6den November op nieuw door een kaper van St. Malo op de kust van Bretagne vervolgd.
Slechts met groot gevaar van stranden ontkwamen zij aan dien kaper. Eindelijk kwamen zij den 16den November op de

{==201==} {>>pagina-aanduiding<<}
reede van Texel, maar daarom was het gevaar nog niet geweken. Een storm stak op en het schip moest zijn redding zoeken in de Noord Zee, waarin zij steeds in groot gevaar verkeerende, met gebrek aan provisien, tot den 30sten November bleven kruisen.
Den 30sten November liepen zij ten laatste langs Vlieland behouden de Zuider-Zee binnen en hoogst dankbaar stapte la Condamine met al zijne bagage te Amsterdam behouden aan wal. Hij vertoefde nog ruim twee maanden in Holland, bezocht vele plaatsen in de Nederlanden 1) en kwam den 25den Februarij 1745 te Parijs terug, na eene afwezigheid van tien jaren.
Ofschoon hij toen nog slechts 44 jaren oud was, had zijne gezondheid op zijne reizen zeer geleden. Hij was nagenoeg geheel doof geworden en kreeg toen reeds van tijd tot tijd aanvallen van verlamming, eene ziekte die hem later ongelukkige jaren deed doorbrengen. Hij werd bij zijne aankomst te Parijs zeer gevierd, en benoemd tot lid van de Fransche Akademie 2), toen ter tijd eene bijzondere onderscheiding.
Meermalen werden hem nog door de Fransche regering wetenschappelijke reizen en nasporingen opgedragen; zoodanige opdragt was hem steeds welkom, want hij had eene onbegrijpelijke neiging tot reizen behouden, en het is alleen door de vreemde avonturen die hij op reis, ten gevolge zijner ontembare nieuwsgierigheid, nu en dan ondervond, dat wij nog van tijd het een of ander van hem vermeld vonden.
In 1748 deed hij eene reis naar Italië en bleef geruimen tijd te Rome alwaar de hertog van Choiseul, een zijner beste vrienden, toen Fransch gezant was 3). Reeds meermalen had Choiseul er la Condamine te vergeefs op gewezen, dat zijne nieuwsgierigheid hem in groote moeijelijkheden zou brengen, daar de

{==202==} {>>pagina-aanduiding<<}
heeren in Rome er niet door gesticht waren te zien, hoe de doove la Condamine op de meeste onbescheidene wijze, met den hoorn aan het oor, de gesprekken kwam afluisteren. Toen alle vermaningen niet hielpen, joeg Choiseul hem bij eene andere gelegenheid grooten schrik aan. Op eenen morgen in zijn vertrek komende, vond hij la Condamine verdiept in het lezen van zijne brieven en andere papieren. Met een zeer ernstig gezigt en op bewogen toon, zeide Choiseul, dat hij tot zijn leedwezen genoodzaakt was hem onmiddellijk te doen arresteren en naar Frankrijk op te zenden, waar hij levenslang in de Bastille zou moeten blijven, omdat hij door zijne onbescheidenheid kennis had genomen van een politiek geheim van zooveel belang, dat alle daarin betrokkenen onschadelijk moesten worden gemaakt. Noodeloos verklaarde la Condamine, dat hij niets dergelijks had gelezen en door zijne onbekendheid met eenig staatsgeheim geheel onschadelijk was. Choiseul hield echter vol, de wacht kwam en de arme la Condamine werd geplaatst in een postrijtuig, dat hem buiten de poorten van Rome afzette.
Door die les was la Condamine echter nog niet van zijne kwaal genezen. Toen hij namelijk kort daarna in een Italiaansch visschers-dorpje was gekomen, alwaar in de kerk een kaars brande, waarvan men hem verhaalde, dat deze reeds vijf eeuwen door zekeren heilige en later van den eenen aan den anderen was aangestoken, en dat eene legende voorspelde, dat het dorp door de zee verzwolgen en alle visschersvaartuigen vernield zouden worden, wanneer die kaars ooit uit mogt gaan, kon de nieuwsgierige man aan die verzoeking niet wederstaan. Hij sloop geruimen tijd rondom, eindelijk in de kerk en blies de kaars uit op een oogenblik, dat hij alleen meende te zijn. Men had hem echter reeds lang bespied en gevolgd.
Hij werd door de boeren aangevat en zijne vrienden voorkwamen slechts met de grootste moeite en opofferingen, dat hij door de woedende visschers werd doodgeslagen.
Uit Italië schijnt hij naar Turkije gereisd te zijn en ook uit Constantinopel vinden wij weder eene zonderlinge daad van hem opgeteekend.
Toen hij aan eenen Turk stokslagen onder de voetzolen, de zoogenaamde bastonnade, zag geven, kreeg hij een onweerstaanbaren lust, om dat ook eens te ondervinden. Een onderdanig verzoek daartoe aan den Turkschen politiebeambte gedaan,

{==203==} {>>pagina-aanduiding<<}
werd beantwoord met de opmerking, dat zulke straffen slechts konden worden toegepast op hen, die wegens gepleegden diefstal, daartoe veroordeeld waren. Zijn eerste werk daarop was eene kleinigheid te stelen, waarop hij gevat werd en na veroordeeling de begeerde straf onderging. Zijne nieuwsgierigheid werd toen ten koste zijner zolen voldaan.
Maar niet altijd kwam hij er zoo goed af. Toen La Condamine toch te Parijs terugkwam, vond hij een aantal geheime genootschappen aldaar in werking 1). Ofschoon hij geenszins verlangde zich daarin te doen opnemen, gevoelde hij eene sterke begeerte om hunne geheimen te doorgronden en eenige hunner vergaderingen bij te wonen.
Het gelukte hem eens, in eene vergadering der convulsionarissen binnen te dringen, doch hij kon zich daar niet inhouden en geheel doof als hij was, begon hij met eene harde stem, aan een meisje, dat aan een kruis vastgehecht was, woorden van moed in het oor te fluisteren, die natuurlijk door het geheele gezelschap gehoord, algemeene woede en verontwaardiging opwekten. Met levensgevaar en niet zonder menige gevoelige teregtwijzing, ontkwam hij uit die vergadering en toch was hij nog niet genezen.
De baron van Gleichen deelt in zijne ‘Memoires’ mede, dat hij met veel moeite een kaartje had verkregen, om eene vergadering der convulsionarissen op eenen bijzonder plegtigen dag - den goeden vrijdag - bij te wonen. Niet bekend met die eerste ontmoeting van la Condamine, gaf Gleichen, die geen lust had in het bijwonen dier voorstelling, toe aan diens dringend verzoek, om met zijn kaartje en onder zijnen naam daarhenen te gaan. Toevallig was het dezelfde plaats, vanwaar hij reeds eenmaal was verjaagd. Men stelle zich dan ook de verontwaardiging voor der aanwezigen, toen zij in den gewaanden Duitschen reiziger, la Condamine herkenden. Ook nu ontkwam hij met moeite aan een gewissen dood 2).

{==204==} {>>pagina-aanduiding<<}

La Condamine had zich reeds sedert jaren doen kennen als een onbeperkt voorstander van de inoculatie der kinderziekte. Onophoudelijk deed hij proeven op zich zelven en hij ontzag geene moeite om die ‘weldaad voor het menschelijk geslacht’, zoo als hij die nieuwe zaak noemde, algemeen te verbreiden. Hij had daardoor den bijnaam gekregen van ‘le Don Quichotte né de l'inoculation’, vooral door zijn telkens herhaald aanbod, om zich ter bevrediging van nieuwsgierigen, des noods elken dag, met stof van poklijders te doen inenten.
In 1763 vinden wij hem in Engeland ijverig werkzaam met het bevorderen der inoculatie. Hij gaf daar talrijke brochures over dat onderwerp uit. Bij een van die reizen werd hij in Julij 1763 in zijn logement te Londen door den knecht bestolen. Hij maakte zich daarover zeer boos en schreef eene brochure ‘appel à la nation anglaise’, waarin hij zich beklaagde, dat hij bij alle wilden en barbaren en te midden van alle doorgestane gevaren, veel beter behandeld was, dan in de groote hoofdstad van Engeland. Men vermaakte zich zeer over dat opgewonden geschriftje 1), waarin de weldaden der inoculatie ook ruim waren uitgemeten.
In 1773 vinden wij la Condamine nog eens te Amsterdam, doch de goede man was toen nagenoeg geheel lam, welke ziekte al zijne zintuigen, behalve het gezigt, hevig had aangetast. Een tijdgenoot beschrijft die ziekte aldus: ‘Mr. de la Condamine, cet homme singulier, est attaqué d'une maladie unique et qui semble faite pour lui. Il a une paralysie sur les sens, c'est à dire que ses organes conservent le même jeu, la même activité, mais sans énergie, sans que son âme ressente rien de ce qu'ils éprouvent. Il marche, il ne sait si c'est sur du pavé ou sur de la laine. Il mange et ne peut distinguer quelle sorte d'aliments. Le parfum des fleurs et les odeurs les plus desagréables tout la même chose pour lui. Ses yeux paroissent lui être le seul sens fidèle. Quant à l'ouie, on sait qu'il

{==205==} {>>pagina-aanduiding<<}
l'à perdue depuis lontems. Il a consulté Mr. Tronchin 1), qui dit n'avoir ancune connaissance de cette étonnante situation.’
De in zijn ongeluk nog steeds even vrolijke en welwillende man maakte daarop een zeer aardig gedicht op zijnen toestand, waarin hij zich niet beklaagt voor zich, maar wel daarover, dat zijne vrouw er zoo veel last van had.
De nieuwsgierigheid, die kwaal, die hem reeds zoo dikwijls met den dood bedreigd had, maakte hem ten laatste tot haar slagtoffer. Op eene reis in Italië vernam hij van eene merkwaardige operatie naar een nieuw systema en door een jongmensch met goed gevolg doorgestaan. Hij verzocht toen den bekwamen heelmeester om dezelfde operatie op hem te willen verrigten en hield niet op, voordat hij daarvan de belofte had verkregen. Hij onderging de kunstbewerkingen, liet telkens onder de hevigste pijnen een oogenblik ophouden, daar hij alle gewaarwordingen wilde mededeelen in een verslag, dat hij voor de Fransche Akademie daarvan wilde maken. Hij was tegen die proef echter niet meer bestand en overleefde die operatie niet lang.
De goede, brave en geleerde, maar tot zijn ongeluk ook zeer nieuwsgierige la Condamine overleed te Parijs den 4den Februarij 1774 in den ouderdom van 74 jaren 2). Hij werd in de Fransche Akademie herdacht in eene lofrede, die zoowel aan zijne groote geleerdheid als aan zijne uitmuntende hoedanigheden, aan zijn goed hart en ook aan zijn talent als dichter, alle regt liet wedervaren.



















{==206==} {>>pagina-aanduiding<<}

Binnenlandsche letterkunde.

Bibliographie.


I. Fraaie Letteren.

Schaars gezochte lectuur.

Mededeelingen van wege het Nederlandsch Zendelinggenootschap. Bijdragen tot de kennis der taal- land- en volkenkunde van Nederlandsch-Indië. 12 deelen M. Wijt & Zn. Rotterdam.

Tafereelen uit de geschiedenis der Zending onder de heidenen, uitgegeven door de Calwervereeniging, 5e Afl. 1868. Zutphen A.E.C. van Someren.
‘Er was een tijd dat vele geleerden en letterkundigen de pogingen bespotten, door eenige zoogenaamde dweepzieke godsdienstijveraars aangewend, om het Christendom over den ganschen aardbodem te verbreiden; en vele jaren vol afmattenden arbeid verliepen, eer het uitgestrooide zaad uitzigt op vrucht begon te geven. Thans is alles veranderd. Staatslieden en letterkundigen erkennen evenzeer, dat de zending een grootsch werk is. De Christenen in dit land zijn geroepen, om den geest van onderzoek te voeden dien wij zelven gewekt hebben.’
Met deze woorden vangt het jaarverslag van 1868 aan, waarin van den staat en de werkzaamheden van het Nederlandsche Zendelinggenootschap berigt wordt gegeven, een verslag dat wij niet genoeg ter lezing kunnen aanbevelen.
De aangehaalde woorden waren echter niet van den verslaggever, maar overgenomen uit het verslag van het Londonsche Zendelinggenootschap, en wel uit de openingsrede van den voorzitter, het Parlementslid, W.E. Baxter. Wij erkennen ten volle dat zijne verklaring voor Engeland, waarheid behelsde, maar dat wij, helaas! in Nederland nog niet aldus kunnen spreken.
Op het gebied der zending treedt Engeland waardig op, overeenkomstig den rang, dien deze natie onder de beschaafde volken bekleedt. Het besteedt jaarlijks millioenen aan de verbreiding des Evangelies in verschillende streken der wereld. Als wij ons nog herinneren de rensachtige zending-meeting te Liverpool in

{==207==} {>>pagina-aanduiding<<}
1860 waarvan het verslag in een keurig uitgevoerd boekdeel, groot 430 blz., werd medegedeeld, waarvan ik een uit het tiende duizendtal bezit, dan ontvangen wij den indruk van het grootsche en stoute. En als de zaal schier daverde bij het noemen van den naam des onvergetelijken Williams, als bij de vermelding van Livingstone's arbeid, luide kreten van goedkeuring en hulde weergalmden, als wij kooplieden en legerhoofden, mannen van wetenschap en van industrie, het woord hoorden voeren in vereeniging met hen, die tot de zending door hunne betrekking zich meer onmiddelijk getrokken gevoelden, dan krijgen wij de overtuiging, dat de zendingzaak in Engeland iets geheel anders is, dan in Nederland, dat zij daar reeds voor een goed deel, naar het woord van Baxter: den geest van onderzoek voeden, dien zij zelven gewekt hebben.
Wat mag de reden zijn van dit verschil? Hoe komt het dat Nederland op zoo menig gebied wedijverende met Groot Brittanje (vooral ook op het veld der philanthropie) zulk eene treurige figuur maakt, waar er van zending sprake is. Nederland heeft toch in waarheid door zijne koloniën even sterke aanleiding en roeping als Engeland, om de missie te behartigen. Nederland, met zijn schoon verleden, bezit nog den roem van prijsstelling op het godsdienstig leven. Nederland heeft, naar zijne mate, welligt even schoone vruchten van den arbeid aan te wijzen.
Hoe is het dan mogelijk, dat de zending hier haar kwijnend leven, alléén door eene voor de natie onverantwoordelijke bedelarij moet rekken, dat er van uitbreiding der werkzaamheden schier geen sprake meer wezen kan, dat loterij en advertentie te baat worden genomen - helaas! te baat worden genomen, om der teringzieke het sober deel te kunnen laten behouden - tot zij sterft.
De zending is gelijk aan een' boom wortelende in de liefde des geloofs, groeijende ten zegen, gevende schaduw en vrucht. Maar een boom wordt grooter en eischt telkens meer voedsel, hij wil zijne takken uitspreiden zoo ver mogelijk. Nu gaat het niet aan, om zeer financiëel, maar zeer onbarmhartig te zeggen, als die boom te veel voedsel vraagt, hak er de helft der takken maar uit en, is het noodig, vierendeel hem dan. Maar zoo dwaas zal niemand wezen. Heeft men kostelijke vruchten van dien boom geplukt, men zal alles doen om den wasdom te vermeer-
{==208==} {>>pagina-aanduiding<<}
deren, en alle schade afteweren. Toch begaat men die dwaasheid met de zending. Men schijnt maar niet te begrijpen, dat zij levende, zich ook uitbreiden moet; dat zij zich uitbreidende ook op vermeerderde belangstelling rekent en rekenen durft. Ook bij de meest uitstekende en meest spaarzame administratie, zal bij de ontwikkeling der zending, geregelde vermeerdering van inkomsten noodzakelijk zijn.
Maar hier stuiten wij juist op het bezwaar dat die vermeerdering ontbreekt, en waar is de reden te vinden? Ik meen (om mij bij Engeland te bepalen) dat de reden ligt, eensdeels in het geringe aandeel dat de aanzienlijken in den lande nemen aan de werkzaamheden, andersdeels dat men in volslagen onbekendheid leeft met de zaken der zending.
In Engeland zien wij mannen van hooge geboorte en groot aanzien zich bemoeijen met de zending. Zij stellen zich aan het hoofd der beweging en daarbij is er een belangstellend volgen van den arbeid, waarvan men bij ons veelal geene voorstelling heeft. Ja! het gaat zelfs zóó ver, dat menig Nederlander, wegens de belangstelling door Engelsche bladen opgewekt, meer weet van de geschiedenis, bijv. van een Livingstone, dan van die der Nederlandsche zendelingen.
Heeft de zending in ons vaderland dan misschien verzuimd, om gelegenheden ter kennisneming te openen? Nimmer kan haar dit verwijt treffen. Wij hebben daar voor ons 12 deelen, keurig van uitvoering, zaakrijk van inhoud, versierd met velerlei platen in kleurendruk, en met verschillende kaartjes, uit het gebied der zending.
Wat stelde men zich met deze uitgave voor? Men weet dat het Ned. Zendelinggenootschap reeds ruim 75 jaren telt, dat het steeds in zijne maandberigten, aan de leden des genootschaps mededeelingen aangaande de zendelingen gaf, vooral ingerigt voor de openbare zamenkomst op den eersten maandag van elke maand. Één dier berigten, wat breeder van inhond, gaf telken jare een overzigt van het werk en van den staat des genootschaps. Bovendien verscheen er nu en dan een afzonderlijk geschrift, waarin het breede veld der zending over de geheele wereld werd beschouwd. Ondertusschen gingen de zendelingen voort met hunne onderzoekingen aangaande geschiedenis, taal en landaard der stammen waaronder zij werkten. Zij leverden beschrijvingen van godsdienstplegtigheden, feesten en

{==209==} {>>pagina-aanduiding<<}
gebruiken der inlanders, vaak zeer belangrijke. Voor het meerendeel kwamen deze stukken alleen onder het oog van bestuurders, het een en ander werd voor het maandberigt bewerkt, maar verreweg het grootste deel werd in het archief neergelegd om ter bestemder ure bij beraadslaging of advies ter tafel te komen.
Men betreurde het echter, dat de medegedeelde zaken slechts in betrekkelijk kleinen kring bekendheid verkregen, en zoo besloot men tot de uitgave van een tijdschrift, dat weldra het licht zag onder den naam van: Mededeelingen, van wege het Nederlandsch Zendelinggenootschap, en om terstond het karakter uit te drukken en te doen zien, dat men hier niet zoo zeer stichtelijke dan wel wetenschappelijke lectuur te wachten had, werd er aan toegevoegd: Bijdragen tot de kennis der zending en der taal, land en volkenkunde van Nederlandsch-Indië.
Met December 1868 was de twaalfde jaargang compleet, en de ervaring die men in dien tijd heeft opgedaan komt hier op neder. De beoefenaars der taal- land- en volkenkunde van Nederlandsch-Indië hebben het tijdschrift met ingenomenheid begroet, en er steeds met lof van gesproken. Het is door hen hoog gewaardeerd. Een betrekkelijk klein getal zending vrienden heeft door inteekening op het tijdschrift de uitgave gesteund, en die uitgave heeft eenige jaren een klein geldelijk voordeel gegeven, maar moest in de laatste jaren met een nadeelig saldo sluiten. Toch was de prijs zeer billijk gesteld. De aankondiging luidt: ‘Het tijdschrift zal van 16 tot 24 vel (van 16 bladzijden druks) bevatten, waaraan doorgaans tweemaal in het jaar een portret, eene plaat of een kaartje, of houtsneê-figuren zullen worden toegevoegd, tenzij de text aanmerkelijk de bepaalde ruimte overschrijdt. De prijs van den jaargang is ƒ 1,65.’
Wanneer wij nagaan wat er in dien tijd geleverd is, dan geloof ik, dat niemand reden tot klagte heeft gehad, maar wel mogt de ijverige redacteur klagen, dat een tijdschrift waaraan zooveel zorg werd besteed, dat zooveel licht verspreidde over velerlei toestanden in Nederlandsch-Indië, zoo weinig ondersteuning, zoo weinig sympathie vond.
Door de periodieke pers werd evenmin een afkeurend, als een goedkeurend oordeel uitgesproken. Men nam er zeer eenvoudig geene notitie van. En had de redactie van de Vaderlandsche Letteroefeningen mij niet verzocht een woord over de mede-
{==210==} {>>pagina-aanduiding<<}
deelingen in te zenden, de twaalfjarige zou zeker nog langer als eene schier onbekende haren weg hebben vervolgd. 1)
Ik zou te veel op eens vergen van het geduld der lezers, als ik een naauwkeurig verslag gaf van den inhoud der twaalf deelen, maar toch vergunne men mij in eenige trekken het hoogst belangrijke van den inhoud te schetsen. Ik wil uit ieder deel het voornaamste aanstippen en langs dien weg bewijzen, dat men in deze mededeelingen hoogst belangrijke bijdragen vindt. In het eerste deel valt ons oog op de bezoekreis naar de Sangieilanden, door den te vroeg ontslapenen zendeling, S.D. van de Velde van Cappellen, wiens portret den eersten jaargang versiert. Verder zijn de aanteekeningen over het eiland Saleijer, door W. M, Donselaar, zeer belangrijk en niet minder de bijdrage van den onvergetelijken J.E. Jellesma over de Evangelieverkondiging in Nederlandsch-Oost-Indië, onder Mohammedanen en Heidenen, zoowel als onder verlaten Christengemeenten.
In het tweede deel vinden wij verschillende getuigenissen van reizigers, betrekkelijk de Minahassa, juist door de onpartijdigheid van zoo groot gewigt, en verder belangrijke stukken van de zendelingen D.J. ten Zeldam Ganswijk, S.E. Harthoorn en W. Nooy, over hunne ervaringen en hunne beschouwingen van het zendingwerk.
In het derde deel trekt vooral de aandacht de bijdrage over het eiland Boeroe, door Picauly, en het verslag aangaande de kweekschool voor inlandsche onderwijzers te Tanawangko door N. Graafland, terwijl de mededeeling van F.H. Linemann over het Likoepangsche niet minder de opmerkzaamheid verdienen.
In het vierde deel worden wij meer bekend gemaakt met het eiland Amboina, verder wordt eene bijzondere soort van afgoderij op Boâno beschreven, en vinden wij de hoogst belang-
{==211==} {>>pagina-aanduiding<<}
rijke beschrijving van het leven en de werkzaamheden van J.G Schwarz, den uitnemenden zendeling van Langowang. Wij mogen ook niet vergeten, hoe veel gewigtigs W.M. Donselaar over de zending in Zuid-Celebes mededeelt.
Uit het vijfde deel herinneren wij de proeve van godsdienstige litteratuur der Makassaren, door W.M. Donselaar, de bezoekreis naar de gemeente in Kediri, Madioen en Môdjôkertô door Harthoorn en Smeding, de mededeeling van H. Rooker omtrent de gemeenten aan den meeroever van Tondano, en de altijd gewaardeerde bijdrage van N.P. Wilken.
In het zesde deel worden de voorwerpen, uit de Minahassa naar Rotterdam gezonden en daar tot een museum vereenigd, gedeeltelijk beschreven, voorwerpen die op de Parijsche Tentoonstelling groote belangstelling wekten, en eene waardige plaats op de expositie der missie innamen. Verder vinden wij het verslag van het schoolwezen in de Minahassa en de opmerkingen over het zendingwerk op Java, alles der lezing overwaardig.
In het zevende deel verdient vooral de aandacht, de proeve van alfoersche legenden en de bijdragen tot de kennis van de zeden en gewoonten der Alfoeren in de Minahassa door N.P. Wilken, en waarlijk bij deze gelegenheid mogen wij dien naam van Wilken wel dankbaar herhalen, wiens studiën voor bestuurders van groote waarde bleven, die de bouwstoffen leverden, waaruit de kundige lector Niemann, de beginselen van eene Alfoersche spraakkunst zamenstelde, de spraakkunst van eene taal die bij de komst der zendelingen geen letterschrift bezat.
Het achtste deel bevat mede hoogst belangrijke bijdragen. Wij noemen het stuk van Donselaar over Timor, de proeve van de studie der landtaal op Ambon door van Ekris, de geschiedenis van den Hawaiïschen Archipel, het invoeren der Hollandsche taal op de Molukken, enz.
Het negende deel geeft de hooggewaardeerde bijdrage van Goudswaard over de Siwadienst in Zuid Celebes, Karaëng-lowe. Hier vinden wij ook de beschrijving van het Ceramsche Kakianverbond, door van Ekris; de bijdrage van Hoezoo over de bijbelsche legenden der Mohammedanen, eenige Javaansche spreekwoorden door Hoezoo, en de hoogst belangrijke beschouwing van Poensen, over den godsdienstigen en zedelijken toestand des Javaans.
Het tiende deel bevat verschillende mededeelingen van zen-
{==212==} {>>pagina-aanduiding<<}
delingen in de Minahassa en op Java uit hunne werkkringen, een belangrijk stuk van Graafland over de zelfstandigheid van den Minahasser, eene beschrijving van de wetenschappelijke en godsdienstige beweging in Voor-Indië, een javaansch handschrift met aanteekeningen van C. Poensen, terwijl de beschouwing van het onderwijs in de Minahassa, door Graafland, tot ernstige overwegingen heeft geleid.
In de twee laatste deelen wijzen wij vooral op de uitstekende stukken door Wilken en Schwarz over Bolaäng-Mongondon geleverd. Zoowel de beschrijving der reis, als de mededeelingen over taal en volk, over gewoonten en zeden zijn zóó degelijk, zoo veelzijdig, dat wij gerustelijk kunnen zeggen: nimmer is eene nieuwe zending zoo goed voorbereid als die naar Bolaäng-Mongondou en daarom is het dubbel te bejammeren, dat waar zoo alle dingen gereed zijn, waar men zoo het gevaar van den snel voortwerkenden Islam kent, men toch met gebouden handen moet zitten, omdat men de zending niet durft uitbreiden...bij gebrek aan de middelen.
Wij hebben slechts eene dorre schets van den inhoud dier verschillende jaargangen gegeven, maar wien deze korte schets niet te lang viel, dien zal het in het oog zijn gesprongen, dat hoogst belangrijke en zeer verschillende onderwerpen behandeld werden.
Vraagt men nu, of dit alles zich boeijend laat lezen, of de verhalen altijd aantrekkelijk, de stukken kernachtig zijn, dan kunnen wij hier niet in allen deele toestemmend op antwoorden. Gewis er zijn vele bijdragen die zich terstond aanbevelen, maar overigens gebiedt ons de waarheidsliefde te bekennen, dat menige bijdrage, wat den vorm betreft, veel te wenschen overlaat. Maar vergeten wij het niet, wij vinden hier de opmerkingen, ervaringen, beschouwingen en studiën van zendelingen voor het meerendeel reeds langen tijd verwijderd uit het vaderland, levende te midden eener bevolking, nog staande op een lagen trap van beschaving. Het zijn bijdragen van mannen, die uit liefde voor een groote en heilige zaak veel hebben opgeofferd en slechts voor een klein deel kennis kunnen nemen van hetgeen op het gebied der letteren in Nederland verschijnt, doch die zich nu ook in hunne bijdragen juist in hunne eigenaardigheid vertoonen.
Is het wonder, dat de vorm wat te wenschen overlaat, dat

{==213==} {>>pagina-aanduiding<<}
de mededeelingen een weinig geduld blijven vragen? Maar vergeten wij niet, dat dit tijdschrift ook niet bedoelt lectuur voor de theetafel te leveren, dat het bouwstoffen aanbiedt voor de kennis der zending, van taal- land- en volkenkunde van Neerlandsch-Indië en dergelijke lectuur lijdt meestal aan zekere dorheid ten minste voor hen, die slechts datgene willen lezen, wat in stof en vorm boeit.
Zou er (zoo vraagt men welligt) geen middel zijn om die bouwstoffen te verwerken en ze in behagelijken vorm aan het Nederlandsch publiek aan te bieden? Wij antwoorden hierop dat dit bezwaarlijk zou kunnen geschieden, dat soms verminking het gevolg zou wezen, en dat, - indien de zaak zelve geene belangstelling wekt om kennis te nemen van het geleverde, - eene meer aantrekkelijke vorm niet genoegzaam is, om lezers te winnen.
Maar wij achten de uitgave der mededeelingen geene zaak van geringe beteckenis. In een drietal opmerkingen willen wij dit kort in het licht stellen.
Allereerst geven zij stof om de zendingzaak beter te beoordeelen. Wij willen hier herhalen wat wij elders herinnerden 1).
‘Menig oppervlakkig beoordeelaar noemt de zending een werk van geestdrijverij, van ziekelijke dweepzucht, maar hier ziet men de vruchten van rijke taalstudie. Hier heeft men de bewijzen, hoe de zendelingen gearbeid hebben, wat zij gaven op het gebied der aardrijkskunde, godsdienstleer en volkenkunde. Hier zijn bouwstoffen verzameld, die reeds getuigen van den omvang der werkzaamheden, waaraan men zijne krachten wijdde; van het verheven doel, dat men in het oog heeft gevat. Gansch ongezocht heeft de zending zoo haar streven en strijden, hare hoogst ernstige opvatting van de zaak voor ieder belangstellend oog geopenbaard. Inspanning, studie, navorsching is er noodig geweest, om zoo iets te kunnen leveren.’
Tot zulk eene beschouwing en waardeering van het zendingwerk leiden ons ook de mededeelingen, en het Nederlandsch Zendelinggenootschap heeft door zijne zendelingen gedurende vele jaren aan het vaderland getoond, dat het iets anders doet, dan het clericalisme te bevorderen, eene grieve die helaas! zelfs nog onlangs in het openbaar werd vermeld.

{==214==} {>>pagina-aanduiding<<}

Eene tweede opmerking geldt de beteekenis welke dit tijdschrift heeft voor de kennis van Nederlandsch-Indië.
Zonder zich te bewegen op het gebied der staatkunde, of zich te mengen in de strijdvragen der partijen, geeft het tijdschrift menige ernstige wenk en plaatst het toestanden voor oogen, die over menige vraag licht verspreiden. Wie omtrent Java, Celebes enz., vele wetenswaardige zaken wenscht te vernemen, zette zich tot de lezing van menige degelijke bijdrage. In de beschouwing van het volkskarakter, van de volksvooroordeelen, van de godsdienstplegtigheden en eigenaardige vereenigingen, is vaak eene frischheid, eene eenvoudigheid, die de kenmerken dragen, dat hier een ooggetuige het woord heeft genomen, iemand die lang verkeerde onder een volk, dat maar niet zoo met een enkelen volzin is te kenschetsen.
Zoo het ons verheugt, het verwondert ons niet, dat mannen die hunne studie maken van den toestand onzer koloniën, met ingenomenheid ook dit tijdschrift begroeten, dat zoovele nieuwe bouwstoffen ter bearbeiding aanbiedt.
Maar, ten slotte, is deze uitgave ook van veel waarde voor de zending-wetenschap, terwijl zij tevens eene der bronnen is voor de nieuwere kerkgeschiedenis.
Reeds kunnen wij op vele pogingen wijzen (ook de wereldtentoonstelling te Parijs gaf er proeven van) die aangewend werdeu om een juist overzigt te geven van het werk der zending tot den tegenwoordigen tijd. Hier zien wij eene critische beschouwing van de methode, gindsch een compendium van de zending-werkzaamheid over alle deelen der aarde, elders een zending-atlas, uit met zorg bijeengebragte bronnen ontworpen. Voor deze wetenschap is een tijdschrift als de Mededeelingen van veel waarde, een tijdschrift hetwelk eene bepaalde zending goed leert beoordeelen en een juist inzigt tracht te geven, ook in het zoeken naar de methode en eene aanwijzing van den weg dien men volgde.
Doch vergeten wij het niet, dat de zending eischt in aanmerking te komen, bij de behandeling der nieuwere kerkgeschiedenis, en dat het hoofdstuk waarin over hare werkzaamheden wordt gehandeld, telken jare belangrijker worden moet. Teregt werd dit onder anderen ook ingezien door de bewerkers van de geschiedenis der Christelijke kerk in tafereelen (Amsterdam, Portielje & Z.). Dr. S.W. v.d. Pot schreef daarin een lezens-
{==215==} {>>pagina-aanduiding<<}
waardig stuk over de zending. Deel V. blz. 497-526. Moeten de geschiedschrijvers het oog vestigen op de zending, van zoo groote beteekenis in de nieuwere historie, wij durven gerustelijk zeggen, dat de mededeelingen hoe eenvoudig ook, hoe weinig aanmatigend in uiterlijken vorm en programma, voor de beschrijving der Christelijke kerkgeschiedenis in Nederlandsch-Indië van veel waarde mogen genoemd worden. Werd de uitgave wat meer gesteund, aan stof tot uitbreiding zou het zeker niet ontbreken. En mogt mijne aankondiging strekken om er de aandacht wat meer op te vestigen, en de sluimerende belangstelling wat op te wekken, ik zou er mij zeer in verheugen 1).
De redactie der Vaderlandsche Letteroefeningen zond mij bij de mededeelingen, ook eenige afleveringen van de tafereelen uit de geschiedenis der zending, uitgegeven door de Calwer-vereeniging enz.
Wij waardeeren de poging, om ook langs dezen weg de geschiedenis der zending onder de heidenen in ons Vaderland bekend te maken, en de houtgravuren, vooral als de uitvoering wat beter mogt zijn, dienen om de aandacht meer op enkele bijzonderheden te rigten, en tot lectuur op te wekken. Zoo ver ik weet zijn er vijf afleveringen verschenen. De eerste handelt over Nieuw-Zeeland, Pag. 1-28 wordt land en volk geschilderd, waarop tot pag. 81 de geschiedenis der zending behandeld wordt, vandaar tot pag. 94 volgt eene korte schets van den jongsten oorlog in dit gewest.
De beschrijving van land en volk laat wel iets te wenschen over, hetgeen te meer verwondering wekt, daar wij over Nieuw-Zeeland uitmuntende werken bezitten, wij noemen de belangrijke geschriften van Thomson en Hochstetter. In het oogvallend oppervlakkig is vooral hetgeen wij over de godsdienst en het karakter der bevolking lezen. Ook de geschiedenis der zending lijdt in hare behandeling aan oppervlakkigheid en wibetreuren dit te meer, omdat zij overigens in onderhoudenden populairen vorm wordt medegedeeld. Had de schrijver bijv. slechts Hochstetter geraadpleegd, zijne schets zou veel meer

{==216==} {>>pagina-aanduiding<<}
waarde bezitten, dan thans het geval is, en het is vooral bij dergelijke geschiedverhalen dat de meest mogelijke naauwkeurigheid in acht genomen moet worden, opdat men vertrouwen inboezeme en de poging van blijvende waarde zij.
Het overige gedeelte dezer vijf afleveringen handelt over Polynesië. Het aardrijkskundig overzigt blz. 94-145 en wat over ethnographie medegedeeld wordt is verder onderhoudend geschreven, maar men zon ook hier op zeer vele onnaauwkeurigheden kunnen wijzen die inderdaad te bejammeren zijn. Ook in de keuze der bijzonderheden, welke vermeld worden, heerscht eene zonderlinge verwarring. Hier en daar daalt men af tot zaken van zeer weinig gewigt, die nog wel breedvoerig vermeld worden en belangrijke punten zijn even aangestipt, of met stilzwijgen voorbijgegaan.
In het vervolg wordt de zending in Polynesië behandeld, maar het verhaal breekt af in de vijfde aflevering, zoodat wij hierover slechts ten deele kunnen oordeelen.
Wij moeten echter nog opmerken, dat de orde van behandeling niet zeer gelukkig gekozen is. Eerst wordt Nieuw-Zeeland behandeld en daarna komen, onder de rubriek Polynesië: Ausstralië (of Nieuw-Holland) Tasmania, Nieuw-Guinea, Melanesië en de overige groepen der Zuidzee-eilanden (het eigenlijke Polynesië) aan de beurt.
Kan ons oordeel over deze tafereelen, wat naauwkeurigheid betreft niet gunstig wezen, toch bevatten zij veel wat zeer lezenswaardig is, voor hen die eenige algemeene kennis van de zending op de Zuidzee-eilanden wenschen te erlangen. Bovendien, het is slechts een begin, en niet terstond als men een goed doel beoogt is men ook bij magte om de stof te rangschikken, te schiften en te verwerken. Wij juichen de poging toe, en wenschen dat de uitgave voortgezet worde en veel ondersteuning vinde. Goede zendings litteratuur is in ons land niet overvloeijende.
Hebben wij onze aanmerkingen niet achter gehouden wij deden het, omdat wij doordrongen zijn van de noodzakelijkheid, dat er bovenal op het gebied der zending in onze dagen de meest mogelijke voorzigtigheid in het mededeelen der feiten en der beschouwingen worde in acht genomen, opdat de talrijke tegenstanders geene nieuwe wapenen in handen krijgen, om de schoone zaak te kunnen bestrijden, en de belangstellende

{==217==} {>>pagina-aanduiding<<}
vrienden op de beste wijze mogen worden ingelicht, en geene scheeve voorstellingen erlangen.
Wij besluiten met den wensch dat de zending in haar wezen, hare geschiedenis, werkzaamheid en vruchten meer de belangstelling van het christelijk Nederland moge genieten, en dat de pogingen daartoe aangewend niet ongezegend mogen wezen.

Rotterdam.
W. Th van Griethuijsen.
MERKWAARDIGE ZEGETEEKENEN OP DE WERELDTENTOONSTELLING TE PARIJS, in 1867. door W.Th. van Griethuysen, Predikant te Rotterdam. Rotterdam, H. Nygh 1868. In gr. 8vo. 32 blz. Prijs ƒ 0.30.
Deze voorlezing is in verschillende gehoorzalen voorgedragen, en werd vervolgens uitgegeven met het doel om belangstelling in de zendingszaak op te wekken en te verlevendigen door den blik te rigten op voorwerpen, die op de groote tentoonstelling te Parijs getuigenis gaven, eenerzijds van de diepe ellende der heidenwereld, anderzijds van de burgerlijke, maatschappelijke en huiselijke zegeningen, in onchristelijke landen ten gevolge der zending verspreid. De smaakvolle opsteller van dit aangenaam geschreven stukje heeft veel belangrijks daaromtrent opgemerkt en met oordeel opgeteekend. In een ‘belangrijk naschrift’ doet hij een beroep op de liefdadige belangstelling in het Nederlandsche Zendelinggenootschap, dat, wordt er niet in voorzien, wegens ongunstigen geldelijken toestand, zijnen blijkens dit stukje zoo allerweldadigsten werkkring zal moeten inkrimpen - ook al een gevolg van godsdiensttwist en theologische hairkloverij. Niet enkel om dit stoffelijke doel alleen, wenschen we de aandacht bijzonder op dit geschrift te vestigen, waarvan bereids het derde duizendtal verscheen, maar vooral om de heerlijke en heilige zaak der zending vinde het vele lezers met een christelijk hart!
v.O.
DE EERSTE DAGEN VAN HET MEXIKAANSCHE KEIZERRIJK. Reisverhaal van de gravin Paula Kollonitz, hofdame uit het gevolg van keizerin Charlotte. Uit het Hoogduitsch, met eene voorrede van H.C. Rogge Amsterdam, Y. Rogge, 1867.
De gebeurtenissen der wereld wisselen elkander zóó spoedig af, dat dikwerf feiten, die nog kort geleden geheel Europa met belangstelling bezielden of ons werelddeel door hun geweldigen schok gevoelig deden trillen, thans bijna vergeten

{==218==} {>>pagina-aanduiding<<}
zijn. Toch herinnert men zich nog den kreet van afgrijzen en verontwaardiging, toen voor ongeveer twee jaren de mare vernomen werd, dat de aarts-hertog Maximiliaan van Oostenrijk, die door den invloed van Napoleon zich tot keizer van Mexico had laten verheffen, het slagtoffer was geworden van laaghartig verraad en ontzettende wraakzucht. De deelneming in 't lot van den edelen vorst uit het Habsburgsche Huis, die met de beste bedoelingen de teugels van 't bestier over 't ongelukkige Mexico zich had laten in de hand spelen, was algemeen. Diep bewogen was men met den man, die zijn echtelijk geluk, zijn rust lust, zijn toekomst en leven in den strijd van pligt en geweten had verloren. Zijne figuur was en bleef een der schoonsten, die op het tooneel dezer eeuw een korte doch diep tragische rol hebben gespeeld. En ‘de geschiedenis’ - 't is niet ten onregte gezegd - ‘schrijft zijn naam met onuitwischbare gouden letters op hare koperen tafelen en telt hem mede onder hare edelste helden.’
Als bijdrage tot de kennis der persoonlijkheid en handelingen van Mexico's jongsten keizer is voormeld reisverhaal allezins waard geraadpleegd te worden. De vrouw, die ons deze bijdrage levert, was boven zeer velen in staat, om met een tal van bijzonderheden bekend te worden, waarover voor de meesten een ondoordringbare sluijer verspreid ligt. Door hare betrekking aan 't keizerlijke hof werd haar de uitnemendste gelegenheid geschonken om den loop der zaken van nabij gade te slaan en juist te beoordeelen. Van deze gelegenheid heeft zij dan ook een goed gebruik gemaakt, door in hare aanteekeningen de gebeurtenissen, die zij in Mexico doorleefd had, voor de vergetelheid te bewaren. Is 't vreemd, dat zij, die met hart en ziel aan 't vorstelijk echtpaar gehecht was, zich geroepen voelde, om deze aanteekeningen, tot een schoon en goed geheel verwerkt, onder de oogen van 't publiek te brengen?...En wie zal het misduiden, dat zij hierbij zich geen minder doelwit voorstelde, dan om houding en gedragslijn van den rampzaligen vorst in 't ware licht te stellen, hem daardoor voor 't tegenwoordig en volgend geslacht te regtvaardigen - en een billijk vonnis te doen vellen over hen, die hem op zoo laaghartige en gruwzame wijze deden vallen.
Van blijvend gewigt is dus haar boeksken voor ieder, die in de meest tragische episode uit de geschiedenis van onzen

{==219==} {>>pagina-aanduiding<<}
tijd eenig belang stelt. Maar niet alleen als historische letterarbeid, neen! ook als degelijke lektuur van letterkundigen smaak verdient haar geschrift alle aanbeveling. De beschrijving harer reis in de drie eerste hoofdstukken is inderdaad boeijend. De tafereelen, die zij vervolgens ophangt zoo van Mexico's stad en land, als natuur en menschenwereld, zijn flink en frisch geteekend. En wie dit gedeelte der nieuwe wereld wil leeren kennen, zal niet ligt een boek vinden, dat hem daarvan zoo sprekende schets levert, als 't verhaal van gravin Kollonitz. In meer dan één opzigt verdient het dus de aandacht en belangstelling der beschaafde wereld - en te verwonderen is het waarlijk niet, dat, toen het oorspronkelijke in Duitschland 't licht zag, weldra eene tweede uitgave noodig was, - ja! dat het thans reeds voor de derde maal herdrukt is geworden.
Aan de vertaling, die blijkbaar door eene hoogst-bekwame hand werd geleverd, zal naar wij vertrouwen, geen mindere belangstelling te beurt vallen. Zij is bovendien verrijkt met eene voorrede van 14 bladzijden, waardoor de lezer op de hoogte gebragt wordt van 't ontstaan dezer beschrijving - maar vooral van de omstandigheden, die aanleiding gaven, dat de aarts-hertog Maximiliaan zijn vaderland verliet, om den uitgeputten Mexicanen tot een hoofd en vorst, tot een leidsman en vader te zijn. Inderdaad! Met korte maar meesterlijke trekken heeft de heer Rogge de toedragt en den gang der gebeurtenissen, die tot dezen stap geleid hebben, beschreven. Hem komt de dank toe van ieder, die zich nog eens wil te binnen brengen, welke de oorzaken waren van de expeditie, door Engeland, Frankrijk en Spanje uitgerust, ten einde Mexico tot zijn pligt te brengen, - welke de neven bedoelingen waren, die den Franschen keizer bewogen, om stand te houden in dat ontzenuwde land, totdat hij den Franschen adelaar op de puinhopen der hoofdstad geplant had, - en eindelijk te bewerken, dat de republiek door eene erfelijke monarchie vervangen en de troon van Karel V er weder opgerigt werd. Waarlijk! Die inleiding is met talent geschreven en zeker zeggen wij niet te veel, indien wij beweren, dat de heer Rogge de bruikbaarheid van dit geschrift er niet weinig door verhoogd heeft.
Op grond van dit alles aarzelen wij dan ook niet, om den kennismaking met dit boek ten dringenste aan te bevelen. In een tijd, dat eene zoo merkwaardige gebeurtenis, als de moord

{==220==} {>>pagina-aanduiding<<}
van Mexico's keizer dreigt in 't vergeetboek te geraken, achten wij het van onzen pligt, de aandacht van 't publiek met klem en nadruk te bepalen bij een geschrift, dat in ons land nog weinig - en te weinig - bekend schijnt. Inhoud en uitvoering beide verdienen in allen deelen geprezen te worden, en te krachtiger, naarmate de stroom des tijds het dreigt uaar den achtergrond te dringen.
En waarlijk! dat zou zéér te betreuren zijn. Een boek als dit behoort niet tot de alledaagsche verschijnselen op letterkundig terrein. Veelzijdig nut zoowel als aesthetisch genot biedt het den lezer in de ruimste mate. - Hadden de Schrijfster, de Vertaler, de heer Rogge en de Uitgever blijkbaar ook niets anders dan dit op 't oog, - zij verdienen, dat het beschaafde publiek hunne bedoelingen op prijs stelle en toone, dat het weet gebruik te maken van wat de pers ons goeds heeft geleverd.
E.
Nieuwe Verhalen van F.W. Hackländer uit het Hoogduitsch door H.G. Hartman Jz. Zutphen. W.J. Thieme & Co.
Heeft de uitgever gemeend, dat dit boek spoedig verouderen zal? of wil hij dat het steeds nieuw blijve? De titel mist ten minste een jaartal. Nu! Ik kondig het werk aan, in hetzelfde jaar dat ik het heb ontvangen; dan kunnen latere boekensnuffelaars hier nog zien, wanneer het verschenen is, als het hun (waar ik aan twijfel) de moeite van het nazoeken waard wezen mocht. - Maar ter zake.
Die Hackländer is wel een aardige verteller. Zijn werk Uit het kunstenaarsleven (Vier deelen, Arnhem, Voltelen, 1867.), vroeger gunstig in ditzelfde Tijdschrift aangekondigd, heeft hem ook als zoodanig doen kennen aan het Nederlandsch publiek, en menigeen zal wel bekend zijn met de schoone platen en den lezenswaardigen tekst der Algemeine Illustrite Zeitung waarvan Hackländer de Redacteur is, en die meermalen stof bevat van aangename en niet onnuttige tijdkorting.
Ook deze (vier) nieuwe verhalen bevelen hem bij ons aan. Zij zijn getiteld, De Toreador. Een spoorwegavontuur. Bij het Vuur, en Reisgenot. Het laatste is te zeer geheel Duitsch, en overdreven en overladen; maar de eerste drie leest men met onverdeeld genoegen.
Natuurlijk wordt men door het eerste verhaal in Spanje ver-
{==221==} {>>pagina-aanduiding<<}
plaatst, het land der stierengevechten. En dat daarbij van sluipmoord en giftmenging, van liefde en verraad, van tweegevecht en priesters sprake is, zal wel niemand, eenigszins met Spanje bekend, bevreemden; nauwlijks zelfs, dat Don Ruiz, een licentiaat, ook aan een stierengevecht deelneemt, en daar een meisjes hart verovert.
1o. Een Spoorwegavontuur, bevat de eurieuse geschiedenis van een reiziger, die met eene schoone reizigster kennis maakt, welke zich uitgeeft voor eene gravin; maar ten laatste blijkt eene gemeene (neen een ongemeene!) bedriegster te wezen. Alleraardigst is de langzame toenadering der beide jongelieden beschreven, maar de ontwaking van den bedrogene kon schilderachtiger geweest zijn.
2o. Aan het Vuur, doet een blik slaan op een niet dikwijls beschreven tooneel, namelijk de keuken van een koninklijk hof na afloop van een Diner en Bal ten hove. De opperkeukenmeester is alleraardigst beschreven is zijn hooggevoel van eigen waarde. Een minister kan moeielijk ongenaakbaarder wezen. En de praatjes waarmede in de keuken de koks en de lakeijen zich bezig houden, ten koste van de hooge gasten; terwijl ze een glas pons drinken, ‘nog beter dan die,’ zoo als de opperkok zeide, ‘welke wij boven lieten dienen’; zijn als uit het leven gegrepen.
3o. Reisgenot; het vierde en laatste stuk in dezen bundel, vermeldt de ervaringen, ja droeve teleurstellingen van een opperrevisor, die ‘voor zijn pleizier op reis is.’ Hij heeft allerlei lastige ontmoetingen met turners, bijenhouders, gevolmachtigden tot grensregeling, zangers, schutters, vlotters (vlothouders?) en godgeleerden; vindt eindelijk rust op een eenzaam dorpje boven op een berg; maar wordt daar nog door angstige droomen gekweld, tot dat hij eindelijk zich zelven, op den grond, voor zijn bed, in het logement Eikenrust wedervindt!
Ziedaar de korte inhoud dezer vier verhalen, die boeiend geschreven en vloeiend vertaald zijn.
Rosendaal 1868.
Tydeman
FOLMERS EN ZIJNE TIJDGENOOTEN, Drentsche novelle, door H. Tillema, Kampen, K. van Hulst, 1868. In gr. 8vo. 171 blz. Prijs f
Hendrik Folmers is een jong onderwijzer in een afgelegen Drentsch gehucht, die met veel tegenkanting, vooral van de

{==222==} {>>pagina-aanduiding<<}
zijde der steile orthodoxie, te kampen heeft, en dan ook ten laatste door een huwelijk in de gelegenheid komt om er de ellendige betrekking van onderwijzer te W. aan te geven. De ‘tijdgenooten’, op den titel aldus genoemd, zijn de leden in welker midden hij woont, boeren en boerinnen, en wat men meer in zoodanigen kring als den in dit verhaal geschetsten aantreft. 't Zijn tafereelen, in welke de lezer bezig gehouden wordt met het volksleven, de zeden en gewoonten, de denkwijze, den tongval van den boerestand in Drenthe, en tuschen welke ook geschied- en oudheidkundige herinneringen, benevens denkbeelden over wenschelijke verbeteringen, worden ter sprake gebracht.
Het boekje is onderhoudend geschreven. Met van Schaick en de ‘Podagristen’ wil ik den auteur niet vergelijken, omdat ieder zijne eigene wijze van opvatten en voorstellen heeft. Voor een volksboek is het, wat den inhoud betreft, zeer geschikt, doch een ander formaat dan het statige groot 8vo, ware voor dit doel, dunkt mij, beter. De interpunctie laat vrij wat te wenschen over.
v.O.

II. Godgeleerdheid.

GEEN FABELEN. Een boek voor het volk. Bevattende opmerkingen over de wonderen van den Bijbel, door B.W. Colenbrander. Harlingen J.F.V. Behrns 1868.

VAN BORSSUM WAALKES: Brieven enz.
De moderne richting, - haar hevigste tegenstanders zullen het niet ontkennen -, wordt hoe langer hoe meer een onderwerp waaraan het protestantsch gedeelte onzer natie zijn aandacht wijdt. Zij wordt overdacht en besproken op velerhande wijs. Deze ziet met vreugde, het getal harer aanhangers zich vergrooten, verwacht van haren invloed alle heil; gene, ten gevolge harer veroverwinningen verontrust, luidt de alarmklok en laat niet na de lichtzinnige menigte voor die schijnbaar onschuldige indringster te waarschuwen, die eens, mogen wij zijn woord gelooven, blijken zal het Trojaansche paard te zijn, waaruit de satan het verderf over stad en land zal doen komen. Inderdaad niemand zal beweren dat de stemmen die van deze zijde opgaan allen invloed missen. Nieuwsgierigheid en belangstelling in 't nog grootendeels onbekende zijn niet de eenige drijfveeren waardoor de onzijdigen gedrongen worden de jeugdige richting gade

{==223==} {>>pagina-aanduiding<<}
te slaan. Het wantrouwen, door velen ad majorem Dei gloriam met onvermoeide vlijt uitgestrooid, heeft akkers gevonden waarop het welig groeit en bloeit. Het volk, althans een belangrijk gedeelte er van, is tegen de groote onbekende in 't harnas gejaagd,....op meer dan ééne plaats staat het in slagorde geschaard, en hier en daar heeft het op kerkelijk terrein zich op schitterende zegepraal kunnen beroemen. Strijdende met dat krachtige wapen, het eerlijkste aller middelen op het gebied van geloofszaken: art. 23 - hebben velen wonderen verricht. Wel is de vijand, tegen wien de pijlen worden afgeschoten, voor verreweg het grootste deel der strijders een onbekende, doch wat deert dat der menigte? Zij kent en vertrouwt haar bevelhebbers, die zich kleeden in den ouden uniform, waaraan de geliefkoosde kleuren zichtbaar zijn.
Dat is en was haar steeds voldoende om zonder argwaan te volgen, zich moedig te gedragen. Indien zij tegen de moderne richting te velde trekt, worde het haar van heeler harte vergeven, zij weet niet wat zij doet.
Of haar aanvoeders alle evenzeer ter goedertrouw handelen? Die vraag wenschen wij heden niet te beantwoorden. Zeker hebben zij niet alleen schuld aan de onwetendheid waarin het volk ten opzichte der nieuwe richting verkeert. Zullen wij eerlijk zijn, het past ons te belijden - en waren we konfessioneel, we zouden er bijvoegen, ‘tot onze verootmoediging’ - dat de verkeerde voorstellingen die velen zich van de moderne richting vormen, ook haren voorstanders tot verwijt moeten strekken. Immers onder de moderne leeraars in de hervormde kerk, telt men er niet weinige, die haar zorgvuldig trachten te verbergen onder de plooijen van het kanselgewaad, als ware zij op oneerlijke wijs hnn deel geworden; die de moderne richting veeleer als een noodzakelijk kwaad voor den denkenden, dan als een zegen voor den godsdienstigen mensch beschouwen. De voorzichtigen van welke de Genestet gezegd heeft, dat zij prediken, wat zij denken, doch zoo, dat geen schepsel 't bemerken kan, zijn nog talrijk. Wat men gewoon is ‘rust en vrede in de gemeente’ te noemen, achten zij veel hooger dan volks-ontwikkeling en verlichting.
Het licht waarin zij zelf zich verheugen, of waardoor misschien wel hun oogen min of meer beleedigd worden, plaatsen zij zoo zorgvuldig onder de korenmaat, dat zelfs de meest scherp-
{==224==} {>>pagina-aanduiding<<}
ziende na jaren van inspanning en uitvorsching het nog niet verder heeft kunnen brengen, dan tot het vermoeden dat er onder dat bedeksel een kandelaar staat, terwijl de overgroote meerderheid volmondig zal belijden er nog nimmer iets van bemerkt te hebben, ja dat het vuige laster is, indien men dien man van ‘zoo iets’ durft verdenken. Ook op den kansel verbergt de taal wel eens de gedachte, omdat men, hoe zeer van de waarheid der nieuwe denkbeelden overtuigd, aarzelt de gouden kleinodiën te breken, die de vreugde der onkundigen uitmaken; dewijl men zelf nog niet ondervonden heeft dat de moderne richting, evenzeer als 't Christendom voor Paulus, een kracht Gods tot zaligheid is voor een iegelijk die haar deelt.
Onder zulke omstandigheden, terwijl de een ter goeder of ter kwader trouw haar verkeerd voorstelt, de ander hare verdediging voor de rechtbank der publieke opinie niet wil helpen ondersteunen; terwijl de vijandschap van dezen haar schaadt, en de bedekte vriendschap van genen haar niet baten kan, doet het ons goed mannen te ontmoeten, minder vreesachtig dan Nicodemus, die voor haar strijden met open visier, haar trachten te zuiveren van de smet welke in de oogen des volks op haar kleeft; die met volle overtuiging, onverholen de moderne richting toelichten, verdedigen en aanbevelen, wier leus het is, ‘godsdienstig en daarom modern’.
Zoodanig een is de heer Colenbrander, schrijver van het boek welks titel wij boven ous opstel hebben genoemd. De bedenking dat hetgeen hij schrijft voor sommigen gevaarlijk zou kunnen zijn, kan hem niet tot zwijgen dwingen? ‘Er is nu eenmaal behoefte aan openbaarheid. Men dient zich daarom wel rond en open uit te spreken ook dan, wanneer men vooruit ziet dat het gesprokene op enkelen nadeelig zal terugwerken.’ Het is duidelijk dat de heer C. de minder gunstige gevolgen die eene kennismaking met de n. richting voor sommigen zal hebben, niet aan haar als zoodanig wijst, maar aan de geaardheid der lieden bij welke zij zich voordoen. Immers hij mag niet zwijgen, zoo lezen wij verder, want juist de n. richting, die den godsdienst van Jezus zuiver predikt is ‘het middel tot genezing van de kwaal’, zij is het tegengift voor spotternij en ongodsdienstigheid. Indien het ongeloof zich openbaart, dan is dat veeleer te beschouwen als de wrange nawerking der orthodoxie die de hunne is geweest, dan als de vracht van de moderne richting, die

{==225==} {>>pagina-aanduiding<<}
zij hebben leeren kennen. Moge deze het ongeloof van velen aan 't licht brengen, zij zelf is er de oorsprong niet van. De waarheid is goed en indien de mensch haar misbruikt zal hij de gevolgen slechts zich zelf te wijten hebben.
De moderne richting heeft geen schuld. Evenmin als men het voedzame brood den mensch óntnemen zal, omdat de gulzige het tot zijn schade misbruikt, is men geroepen het nieuwe licht onder de korenmaat te plaatsen ter wille van enkelen, op wie het nadeelig terugwerkt. Dat dergelijke gedachten den schrijver van ‘Geen fabelen’ bezielden toen hij zijn opmerkingen over de wonderen te boek ging stellen, wordt ons duidelijk wanneer wij het laatste hoofdstuk van zijn werkje lezen. En het doet ons genoegen er op te mogen wijzen, dat hij, na ijverig gemaaid te hebben op het veld der wetenschap, zelf het oogstfeest niet wil vieren, tenzij hij ook den arme iets afsta, die honger lijdt aan zijn drempel.
‘Geen labelen’, lezen wij op den titel. 't Zou kunnen zijn dat de lezer, afgaande op deze woorden, in de meening verkeerde dat de heer Colenbrander zich tot taak had gesteld de menschen te waarschuwen tegen het navolgen van kunstig verdichte fabelen; welke uitdrukking, in verband gebracht met het volgende: een boek, bevattende opmerkingen over de wonderen van den Bijbel’, dan allicht tot de veronderstelling zou kunnen leiden, dat de schrijver de wonderverhalen als fabelen aanziet en ze als zoodanig verworpen wil hebben. Wie zich de moeite getroosten wil - en het zal geen vergeefsche moeite zijn - het boekje van den heer C. te lezen, zal spoedig bemerken dat dit het geval niet is. C. wil aantoonen dat het wonderverhaal geen fabel is. ‘Het karakter der legende velen vreemd, meer dan tot hiertoe geschied is, toe te lichten’; m.a.w. den onontwikkelde duidelijk te maken, dat een wonderverhaal niet maar een verzinsel is, voortgevloeid uit de zucht om iets te verhalen, doch als de vrucht van onwillekeurige verdichting moet beschouwd worden, is zijn doel. Colenbrander wil zijn lezers overreden voor goed afstand te doen van de dwaze meening, ‘dat het wonder een feit’ zoude zijn; wenscht dat zij de verhalen beschouwen zullen in betrekking tot den tijd waarin zij ontstaan zijn, en dat zij ze als gelijkenissen zullen behandelen, Door ze op geestelijke wijs te verklaren, tracht hij hen van den verkeerden invloed te berooven, dien zij op de lezers maken

{==226==} {>>pagina-aanduiding<<}
moeten, en tevens hun wezentlijke waarde ongeschonden hun over te geven en te waarborgen, opdat zij dien ‘gezegenden invloed’ zullen kunnen uitoefenen, waartoe zij bestemd zijn. De schrijver begint zijn pleidooi met eenige algemeene opmerkingen over wonderen en wondergeloof, waarin hij aantoont dat alleen waar het laatste aanwezig is, de eersten mogelijk zijn, en dat het geloof aan wonderen en de ontkenning er van, een verschillenden graad van ontwikkeling aanduiden. ‘Waar men het rechte begrip mist van wat men noemt de wet van oorzaak en gevolg, daar heeft men nog niet ingezien, dat alles uit natuurlijke oorzaken voortvloeit, daar is men nog gewoon om zoo dikwijls men iets ziet gebeuren, wat men zich niet of moeijelijk verklaren kan, te zeggen: dat heeft God gedaan.’ In de wonderverhalen vinden wij dus niet eenvoudig het feit, maar veeleer de verklaring van het feit, ‘de voorstelling welke een volk zich van een gebeurtenis heeft gevormd.’ Hoe die verhalen ontstaan zijn? Een geheel volk ontwerpt ze. Zij zijn de uitdrukking van het geloof van een geheele natie in een bepaalden tijd; de schrijver die ze te boek stelde is slechts de mond waardoor 't geheele volk spreekt. Na de opmerking dat in tijden van wondergeloof die berichten 't meest wonderen zullen bevatten, welke geruimen tijd na de gebeurtenis die zij verhalen, zijn opgesteld, past de heer C. het geschrevene toe op ‘de wonderen buiten den Bijbel’. De legende van de Drachenfels wordt op duidelijke wijs van haar zinnebeeldig omhulsel ontdaan en wij leeren er de overwinning van het heidendom door het Christendom in. Franciscus van Assissi en Dominicus leveren ons voorbeelden uit de dagen der middeneeuwen. De verhalen aangaande het fleschje met olie van de heilige Walburges, de meeningen van het Italiaansche volk omtrent Garribaldi, bewijzen allen te zamen dat de dichtende volksgeest wonderen schept, dat het ontstaan van wonderverhalen de
lichtgeloovigheid tot voorwaarde heeft, en dat zij de zedelijke grootheid van een persoon of het belang van een gewichtige gebeurtenis voelbaar moeten maken voor hen die dat niet vatten kunnen in meer eenvoudigen vorm. Dat het met de wonderverhalen in den Bijbel niet anders is dan met die daar buiten worden, aangetroffen, is het onderwerp waaraan de volgende bladzijden van ‘geen fabelen’ gewijd zijn. Allereerst beproeft de heer C. dit duidelijk te maken, ten opzichte van die des Ouden Testaments. Jacob's worsteling wordt

{==227==} {>>pagina-aanduiding<<}
in het breede behandeld, en als ter loops het schepping- en paradijs-verhaal, de verschijning Gods in Abrahams tent; de wonderen aan den persoon van Mozes vastgeknoopt; Elia, Daniël en hun lotgevallen en daden. De spoed, mogelijk wel de al te groote haast, waarmeê de schrijver de oud-test. wonderverhalen bespreekt, (p. 25-32) geeft hem de gelegenheid meer uitvoerig te handelen over die des N. Testaments.
De lichtgeloovigheid der schrijvers, de verwachting van een Messias die wonderen zou verrichten, het verward zijn in de strikken van schrift- en wetgeleerdheid, ten gevolge van de schaarschheid der openbaring van den geest der profetië, worden aangemerkt als zoovele teekenen, die ons op het vermoeden moeten brengen van ook in de boeken van het nieuwe verbond wonderverhalen te zullen aantreffen. Even zoo is het met den invloed der overlevering, die Jezus woorden, daden en lotgevallen gedurende geruimen tijd bewaard heeft voor zij werden opgeteekend, en de wijze waarop onze Evangeliën vervaardigd zijn. Op grond van beide meent de heer C. dat het allezints mogelijk en waarschijnlijk is dat er veel in de Evangelie-verhalen voorkomt, dat den toets der kritiek niet zal kunnen doorstaan.
Met tal van bewijzen wordt dit vermoeden tot werkelijkheid verheven, waar de schrijver met gewenschte klaarheid de verhalen van Jezus bovennatuurlijke geboorte, van zijn opstanding en hemelvaart en eindelijk ook die van de uitstorting des Heiligen Geestes behandelt. Breedvoerig stelt hij het onhistoriesch karakter dier berichten in het licht. Met de noodige voorzichtigheid handelende, tracht hij de geestelijke kern, die na wegwerping van het zinnelijk kleed overblijft, den lezer ongedeerd in handen te geven. Steeds is het het streven van den heer C. den onpartijdige te doen begrijpen, dat wij slechts het bovennatuurlijke als het onnatuurlijke en onware prijs geven, maar dat de geestelijke schat hiermeê niet in waarde vermindert. Hij blijft niet in gebreke, er op te wijzen dat Jezns zelf het wonder ounoodig achtte en zijn godsdienst niet afhankelijk is van het geloof er aan. Twee afzonderlijke hoofdstukken wijdt hij aan het betoog van de stelling, dat de tijdgenooten en de latere nakomelingschap - en de eersten vooral - Jezus het karakter van wonderdoener hebben opgedrongen; beschouwt in 't bizonder de wonderverhalen van het 4de Evangelie, in samenhang met den dogmatischen inhoud van dat boek en eindigt met een verdedi-
{==228==} {>>pagina-aanduiding<<}
ging van de nieuwe richting tegen de beschuldigingen, van orthodoxe zijde tegen haar ingebracht.
Wij twijfelen er niet aan of Colenbranders boek zal door velen met vrucht en genoegen gelezen worden. Die een oplossing zoeken voor het ontstaan van vele ond en nieuw test. wonderverhalen zullen het zeker niet onbevredigd nederleggen. De stijl is over 't algemeen duidelijk, de inhoud ligt niet boven het bereik van het publiek; d.i. van de nadenkenden onder de onwetenschappelijken. Zij zullen hun verstand bevredigen, zonder aan de eischen van het gemoed te kort te doen. Want C. breekt met de eene hand af wat gevaarlijk, en bouwt met de andere op wat onmisbaar is. Even als de populaire geschriften van B. Huet, Poelman, Matthes en anderen vinde het een ruimen kring van lezers.
Of er ook op dit volksboek geen aanmerkingen te maken zijn? Indien wij ontkennend hierop antwoordden, zou men moeten gelooven dat de schrijver het ideaal op het gebied van populaire litteratunr had bereikt, en wij houden er ons van overtuigd dat de bescheidenheid van den heer C. hem zou noodzaken onze opvatting niet te deelen. Geen kunst is moeijelijker te leeren dan met succes voor 't volk te schrijven. Het heeft zijn eigenaardige bezwaren in, om denkbeelden, die ter nauwernood het studeervertrek hebben verlaten zoo aan te kleeden, dat het volk ze belangwekkend vindt, ze zoo uit te spreken dat het ze begrijpen kan. Maar toch, indien een aangename en heldere voorstelling van de zaken een hoofdvereischte mag genoemd worden, kunnen we gerustelijk beweren, dat ‘geen Fabelen’ niet al te ver van 't ideaal verwijderd ligt. Met stilzwijgen eenige misstellingen en een enkele onnauwkeurigheid voorbijgaande, nemen wij evenwel de vrijheid een paar opmerkingen te maken, welke minder den vorm dan den inhoud betreffen.
Op meer dan ééne plaats lezen wij, dat de wonderen de vrucht zijn ‘niet van opzettelijke maar van onwillekeurige verdichting’, zeer zeker zijn sommige en zeer waarschijnlijk de meeste wonderen van het o. en n. testament aldus ontstaan, doch zijn nu alle het gevolg van onwillekeurige verdichting? Zelfs Strausz, geleid door de opmerkingen van Baur heeft, wat trouwens ook met het oog op het 4de Evangelie moeijelijk te ontkennen valt, moeten aannemen, dat de bewuste en opzettelijke verdichting in de Evangelische verhalen een rol vervult. Wel kan men zeg-
{==229==} {>>pagina-aanduiding<<}
gen dat die verdichting in den geest van het volk viel, ‘doch daarom werd zij nog niet ‘langzamerhand, onwillekeurig’ door het volk ontworpen, (p. 20). Voortdurend worden wij op de eerste bladzijden gewezen op de ‘geestelijke verklaring der wonderverhalen’. Zij wordt aanbevolen, opdat het verhaal den gezegenden invloed uitoefene, waartoe het bestemd is. Men moet, zoo heet het elders, de wonderen als gelijkenissen behandelen. ‘Op die wijze’, (zoo vernemen wij, na de ontleding van de Rijnlegende) nu moeten wij met elk wonderverhaal te werk gaan. Wanneer de leek na de lezing van genoemde uitdrukkingen er zich toe zet elk wonderverhaal op die geestelijke wijs te verklaren, zal hij zich dikwijls teleurgesteld gevoelen. Menig wonderverhaal in Oud en Nieuw-Testament heeft geen zinnebeeldig karakter en laat derhalve ook geen geestelijke verklaring toe. Wel kan men uit den tijd waarin, de omstandigheden waaronder de vervaardigers leefden, besluiten tot de wijs waarop vele wonderen ontstaan zijn, hetzij tot verheerlijking van personen, wier grootheid, hetzij tot verheffing van gebeurtenissen welker gewicht werd gevoeld, doch een verklaring van het ontstaan der wonderen te geven is geheel iets anders dan op alle een geestelijke verklaringswijs toe te passen, zooals men b.v. met goed gevolg bij de rijnlegende en de Johanneische
wonderverhalen kan doen.
Bij de geestelijke verklaring brengt men de verschillende trekken van het verhaal in denkbeelden over, waarvan zij de zinnelijke uitdrukking zijn - doch hoe zal men dit in toepassing brengen bij wonderverhalen die ontstaan zijn uit loutere overdrijving van het gebeurde, waarbij, ten gevolge van den invloed der traditie het natuurlijke een bovennatuurlijk karakter heeft bekomen? Verklaart men de genezingswonderen van Jezus geestelijk, dan denkt men b.v. bij dooven die hoorende, blinden die ziende zijn geworden, aan menschen die door Jezus prediking tot inzicht van de waarheid zijn gekomen. Neemt men daarentegen, gelijk de heer C. doet, aan dat Jezus werkelijk, schoon op natuurlijke wijs genezingen heeft verricht, dan kan men het bovennatuurlijke, dat de verhaler in die daden heeft gezien, slechts toeschrijven aan misverstand, lichtgeloovigheid of wat dan ook; en in dit geval zal men niet van een geestelijke verklaring kunnen gewagen, zonder misverstand te veroorzaken.
't Is zeer natuurlijk - de schrijver heeft het zelf opgemerkt -
{==230==} {>>pagina-aanduiding<<}
dat menigeen van hem verschillen zal in de beteekenis die men aan de symbolen heeft te hechten, welke in de verhalen voorkomen. ‘De mogelijkheid bestaat, (zie pag. 66) dat wij uit het door hen ontworpen verhaal meer halen, dan zij er in gelegd hebben.’ Zoo kan men o.a. de verzekering dat Maria als vrouw het zinnebeeld zal zijn van het uitverkoren volk, waaruit de Messias moest voortkomen, betwistbaar, deze verklaring gezocht noemen,’ zonder nog zijn onkunde in Joodsche of Christelijke beeldspraak te verraden.’ Wel spreekt Joh. Openb. 12 van een vrouw daar onder 't Joodsche volk verstaande en duidden de profeten de vrouw als zinnebeeld van Jerusalem en 't Joodsche volk aan; doch 't bizondere van de geboortegeschiedenis - (de heer v.B. Waalkes wil absoluut dat we in 't vervolg ook van een ontvangenis-geschiedenis zullen spreken) ligt niet hierin dat Maria als vrouw, maar als maagd wordt voorgesteld. Het is onnoodig de vrouw te vergeestelijken daar de Messias toch niet zonder moeder geboren kon worden.
Het stichtelijk element, dat wij in groote mate in dit boek aantreffen, wanneer C. de wonderen als middelen tot versterking van onzen godsdienstzin leert kennen, zal menigen lezer gerust stellen, die huivert bij de ontdekking hoe veel er van zijn overtuiging vallen moet. Toch lokt dit gedeelte ons tot het maken van een bedenking uit. O.i. had de schrijver er meer op kunnen wijzen, dat wij, de wonderen niet meer aannemende als in vroegeren tijd geschiedde, ook niet langer bij voorkeur onze stichting moeten zoeken in dergelijke verhalen; dat zij op ons niet zulk een gezegenden invloed kunnen uitoefenen, als weleer op de onontwikkelden die zulke zinnebeelden niet konden ontberen, om de waarheid te begrijpen, die in haar eenvoudigen vorm hun bevatting te boven ging. Indien wij de wonderverhalen lezen, zijn zij voor ons, zelfs zooveel mogelijk als gelijkenissen beschouwd, zeer weinig stichtelijk. Er wordt een al te groote toegeeflijkheid gevorderd ten opzichte van den stuitenden vorm waaronder zij de waarheid voorstellen, dan dat zij inderdaad ons geloof krachtig versterken, onzen godsdienst zouden kunnen heiligen en reinigen. In ieder geval, komt het mij voor dat de schrijver ons meer heeft willen stichten, dan waartoe hij recht had. Een paar voorbeelden. Blz. 28 lezen wij aangaande Jakobs worsteling: ‘Nu verlangt Jakob ook Gods naam te mogen weten, maar te vergeefs. Want wie kan hem

{==231==} {>>pagina-aanduiding<<}
noemen? Welke naam hem omvatten? Hem die leeft en zich beweegt en is in al wat bestaat. Laat uw hart zoo groot als het is van Hem vervuld zijn en wanneer gij aldus geheel gelukkig zijt, noem hem dan zooals gij wilt. Gods naam te kunnen noemen is niet de hoofdzaak, maar met God verzoend te zijn is alles’. Daar gelaten of al het overige wat de schrijver in Jacob's worsteling leest, daar werkelijk in ligt opgesloten, bepalen wij ons tot de opmerking, dat de gedachte die in het antwoord van Faust aan Gretchen wordt uitgesproken, zeker niet die van den verhaler is geweest.
Waren Jacobs ooren niet heilig genoeg om den godsnaam te mogen vernemen, God was in de oogen der Israelieten zeker niet te groot om een naam te dragen.
Een dergelijk voorbeeld van een al te krachtig streven om den lezer te stichten geeft ons bladz. 63. Na gesproken te hebben over de waarde der verhalen van de bovennatuurlijke geboorte, vervolgt de heer C.: ‘En wanneer gij immer lust mocht hebben om wat die verhalen u te denken en te gevoelen geven op het doek over te brengen, teeken dan Jezus gerust als kindeke, neêrliggende op den schoot zijner moeder, maar teeken mij dan vooral een stralenkrans om het hoofd van den zuigeling, anders zoudt gij voor mijn gevoel een daad van strafwaardige heiligschennis begaan’. Inderdaad bij eenig nadenken, dunkt me, zal ook de heer C. het eigentlijk beter vinden dat er geen zuigelingen met stralenkransen worden geschilderd. Wij modernen hebben voor goed afstand gedaan van het kindeke Jezus, en gunnen het den Roomschen en Protestanten opdat zij er zich meê verheugen op hun kersfeest. - Voor ons heeft het kindeke al zij er een Jezus, Paulus, Luther of Parker van gegroeid geen bizondere waarde. Wij waardeeren alleen den man, den held op godsdienstig gebied.
Mogen we alzoo in een enkeld opzicht van des schrijvers meeningen verschillen, wij zijn er daarom niet te minder van overtuigd, dat hij geenzins een overbodig werk heeft verricht. Integendeel, wij verheugen er ons over, dat hij tot de uitgave van ‘geen fabelen’ heeft besloten, te meer daar C. zelf de ondervinding mocht opdoen, dat deze denkbeelden, vroeger door hem in preken uitgesproken, ‘het godsdienstig leven der hoorders tot hooger peil hadden opgevoerd’.
‘Geen fabelen’ heeft een tegenschrift in 't leven geroepen. De

{==232==} {>>pagina-aanduiding<<}
predikant van Joure gaf er vier brieven tegen in het licht, die allen een voor een met behoorlijke zorg en bizondere welwillendheid in de oprechte Haarlemsche Courant werden aangekondigd. De inhoud van het brievental is zoo pikant, en ook ten opzichte van den vorm zoo hevig in tegenstelling met dien van G, Fabelen, dat ieder die maar eenigzins van kontrasten houdt na de lezing van Waalkes brieven aanstonds naar Colenbranders boek zal uitzien. Indien men Waalkes schrijven geniet, staat men werkelijk verlegen waarover zich het meest te verwonderen: dat een man, zoo door en door wetenschappelijk als hij, tot het besluit is gekomen, de wanhopige taak te aanvaarden van Colenbrander de les te lezen, of dat hij, ziende hoe onleerzaam en onkundig zijn collega is, den moed behield om het genomen besluit ten einde toe te volvoeren en vier brieven aan iemand te richten, van welke één reeds den heer C. had moeten bekeeren, ware hij niet de stompzinnigste en hardnekkigste aller zondaren geweest. De lankmoedigheid, waarvan dat viertal getuigenis geeft, overschrijdt de perken van het menschelijke. Dat dit niet te veel gezegd is, blijkt ons wanneer wij den eerste doorlezen en er op letten met welke oogen Waalkes Colenbrander's ‘geschrijf’ beschouwt.
De man uit Dragten, is, naar zijne meening meer dan eens zelfs bij de eenvoudigste zaken ‘onwetend’. Hij schijnt niet te weten dat de eerste dag der week zondag is. Ook niet dat een haag een omheining is. Hij is niet bizonder vast op de geschiedenis der kerk. Is onnauwkeurig, ‘blijkbaar uit zucht om de zaken in zijn belang voor te stellen.’ Zijn geschrijf bewijst niets. Zijn bewering behoeft geen wederlegging. Hooghartig ziet hij op andersdenkenden neêr. Hij weigert voor God te buigen en verguist de natuurstndie. Strijd tegen mannetjes in de maan (elders: windmolens, (3e brief). Maakt gebruik van ‘marktgeschreeuw’. ‘Hoe is 't mogelijk zoo te schrijven!’ lezen wij; en iets verder is Colenbranders bewering hem onbegrijpelijk. Hij begaat een aantal historische onnauwkeurigheden. Hij kan niet in ernst meenen wat hij schreef. Zijn kritiek is 't bodemlooze subjektivisme en ontkenningszucht. (Wie die heerlijke woorden toch heeft uitgevonden?!) Wat hij schrijft voor 't volk is al zeer afkeurenswaardig. Hij verzekert uit de hoogte. Hij maakte van de Joden wat hij wil....zie dat alles doet de heer C, en....als men de drie volgende brieven leest, zal men bemerken, dat

{==233==} {>>pagina-aanduiding<<}
de zondenlijst meer den viermaal zoo groot is - en, ziet nu Waalkes in Colenbrander den antichrist? - 't Is volstrekt het geval niet....hij blijft met de meeste humaniteit hem erkennen als zijn wel-eerwaarden en zich zelf noemen, diens dv. ambtgenoot. Dat het dv, doove zou moeten beteekenen, zou ik zelfs niet durven aannemen. Te schitterender treedt de zelfopoffering van den heer Waalkes in 't licht, wanneer men bedenkt dat de dwaasheden van zijn tegenstander van dien aard zijn, dat hij bij al zijn welbespraaktheid geen woorden kan vinden om ze voldoende te kwalificeeren, en hij zich somtijds met uitroepingsteekens te vrede moet stellen. Zulke teekens hebben bij W. een ontzettende kracht, en deze valt in 't oog voor een ieder, die zich te goed gedaan heeft aan de gespierde taal, aan den puntigen humoristieschen stijl, waarop hij zijn lezers onthaalt.
Begeert men een voorbeeld daarvan? Wij maken u bekend met de wijze waarop Prof. Scholtens meening omtrent 't ontstaan van 't Marc. Evangelie populair wordt voorgesteld: ‘Het eerste Marcus Evangelie is nog geschreven tijdens het leven van Petrus, maar natuurlijk, toen stond er geen enkel wonder in. Die Paulinische universalist was zoo dom ze er in op te nemen,...en de christenen van toen en later zoo dwaas om zich te laten foppen met knollen voor citroenen’. Elders lezen wij, ‘zeker het is ook meer verklaarbaar en aannemelijk, niet waar? dat het ideaal der menschheid een magnetiseur dan Gods zoon zal geweest zijn!!!’ Op een andere plaats: indien de Evangelisten die genezingen als wonderen meedeelen, ‘zij zijn bedriegers geweest of domooren.’ krachtig vooral klinkt het p. 7. 3. ‘Een fijne opmerking van u!! Is zij wel van uzelven?....Zij lijkt anders wel een weinig op eene van een.....nu, gij moet er maar naar gissen.’ - Bewijs genoeg dat we niet met een alledaagsch produkt der pers te doen hebben. Wie eens kernachtige frische taal wil hooren, leze de 4 brieven van Waalkes. Der konfesieneelen circulaire-stijl heeft in vergelijking van dezen weinig of geen gloed. - Wellicht vraagt iemand wat van B.W. bewogen heeft zich van haar te bedienen? Zou C. zijn argumentatie niet evenveel of evenweinig begrepen hebben, indien zij niet vervat ware in zulk een terminologie? 't Antwoord is eenvoudig: Waalkes schreef voor 't onnadenkende volk, en dat houdt het meest van iets wat hartig smaakt en krachtig klinkt.

{==234==} {>>pagina-aanduiding<<}

De hoofdfout van Colenbranders geschrift is van ernstigen aard. Al de jammerlijke boosheden waarvan zijn boek overvloeijen hebben haar aanzijn te wijten aan des schrijvers gebrek aan Heiligen Geest. - ‘De ware Christen,’ zegt v.B.W. ‘heeft den diepsten grond van zijn geloof in het getuigenis....van den Heiligen Geest in zijne ziel. Daarom heeft hij ook hoogen eerbied voor de Heilige Schrift...want Gods geest getuigt hem de waarheid en getrouwheid er van.’ - Een steek onder water voor den reeds lang begraven Michaëlis - ‘En daarom (tengevolge van de uitspraak van Gods geest) “beseft hij de onmisbaarheid der wonderen” 4.7. De wonderen waren “een onafscheidelijk gevolg van de volle mate des Heiligen Geestes, die zijn (Jezns) eerste volgelingen hebben gehad” - “hadden wij maar dat vaste geloof der eerste Christenen en den Heiligengeest in die mate als zij, er zouden nog, ook in ons midden, en voor onze eigene oogen wonderen geschieden.” Niemand zegge dus ooit tot den heer v.B.W., wil hij op instemming rekenen: hoe gelukkig dat alles in het heelal naar vaste wetten gaat!’ Medelijdend de schouderen ophalend, misschien wel verontwaardigd over uw onheilige gezindheid zou hij antwoorden: wat, noemt gij het gelukkig dat steeds demorgenschemering het zonlicht voorafgaat? houd op de natuurstudie aldus te verguizen; had gij maar eene toereikende mate van Heiligen Geest, gij zoudt wonderen kunnen doen en het ochtendgrauw gebieden helder als de middagzon te zijn.
Al verlangt na 't geschrevene nu nog niet ieder met vurige begeerte naar het bezit van dien onontbeerlijken Heilgen Geest, moge men zelfs wenschen - want alles is in deze zondige wereld mogelijk behalven wonderen - nog langen tijd van zijn invloed verschoond te blijven, ik twijfel er niet aan of ieder zal des heeren Waalkes brieven met gretigheid ter hand nemen. Den zoodanigen zal het duidelijk worden, dat, wanneer het gebruik van een wonderlijke argumentatie het bewijs kan leveren van Heiligen Geest te bezitten, de heer W. in den rijkdom van die gave met reden roemen kan. Lang blijve zijn eerwaarde ambtgenoot er van verstoken. Diens antwoord op de ontboezemingen van zijn bestrijder zij weldra de uitgave van een twceden hier en daar herzienen druk van ‘Geen Fabelen.’

d.K.





{==235==} {>>pagina-aanduiding<<}

III. Onderwijs.

Geschiedenis der nederlandsche letterkunde, door Dr. W.J.A. Jonckbloet. Eerste deel. Groningen J.B Wouters 1868.
Sedert onze letterkunde, even als onze geschiedenis, aan een strenge kritiek werd onderworpen, begon men allenskens ook met vele harer tradities te breken, en behoefte te gevoelen aan betere handboeken dan die van van Kampen, Siegenbeek Visscher en anderen. Die behoefte klom vooral, naarmate men meer en meer onze middeleeuwsche letterkunde begon te beoefenen, er oude lang vergetene of wel geheel onbekende dichters en prozaschrijvers uit het stof werden opgerakeld en in het licht gebragt. Wie kon beter aan haar voldoen dan de man, die van zijne akademische loopbaan af zich aan het bestuderen en uitgeven onzer middeleeuwsche schrijvers had gewijd en in zijne voortreffelijke Geschiedenis onzer middendeeuwsche dichtkunst, een nieuw licht over dit tijdvak onzer letterkunde verspreidde, dan Dr. Jonckbloet? Niet te verwonderen, dat de belangstelling der beoefenaars onzer letterkunde werd opgewekt, toen zij vernamen dat hij het was, die deze gewigtige en moeijelijke taak op zich zou nemen, en dat het eerste deel zijner Geschiedenis der Nederlandsche Letterkunde gretig werd ontvangen. Dit deel bevat twee van de vijf Boeken, waaruit zijn werk bestaan zal, namelijk dat over de middeleeuwen, van 1200-1450 en over de Rederijkers, van 1450-1600. Het eerste heeft de volgende hoofdstukken:

De oudduitsche volkspoëzie.

De ontwikkeling der Epische dichtkunst in Frankrijk.

Algemeene opmerkingen over de middel-Nederlandsche dichtkunst.

De ridderpoëzie.

De geestelijke poëzie.

De burgerlijke didaktiek.

De poëtische terugwerking.

De lyrische en dramatische poëzie.

Het proza.

De Schrijver geeft in deze hoofdstukken eene uitvoerig overzigt van den inhoud zijner Geschiedenis der midden-Nederlandsche dichtkunst. Het is met blijkbare voorliefde bewerkt en men ontdekt op elke bladzijde dat hij hier volkomen te huis is. En toch missen wij onder de oorspronkelijke dichtstukken niet gaarne

{==236==} {>>pagina-aanduiding<<}
de klagten op heer Daniël van de Merwede, en eenige andere kleinere gedichten, even min als onder de prozastukken ten minste enkele van die voortreffelijke fragmenten ons door Prof. Moll en Ds. van Herson uit den voortijd medegedeeld. Sommige dichtstukken zijn met groote welligt al te groote uitvoerigheid, - andere (b.v. de chronijk van Stoke) ten minste naar ons oordeel te beknopt behandeld.
Het tweede Boek (de Rederijkers) bevat de volgende hoofdstukken:

De kamers van Rhetorica.

Zinespelen, kluchten balladen en refereinen.

Taalstudie en taalzuivering,

waarna een naauwkeurig register dit deel besluit. Jammer dat de auteur bij het bewerken van dit boek zich bij voorkeur van Belgische schrijvers heeft bediend en hetgeen in ons vaderland over de Rederijkers en hunne geschiedenis in de laatste jaren, zoo afzonderlijk als in tijdschriften het licht zag, ongebruikt heeft gelaten. Doch hoe dit zij; wij verheugen ons over dezen arbeid van Dr. Jonckbloet. Zijn werk voorziet in een groote behoefte. Het draagt op schier elke bladzijde bewijzen van schrander oordeel en groote belezenheid: de stijl is boeijend en gewis zal niemand het onvolaand uit de hand leggen.
Wij hopen dat de moeijelijke en gewigtige betrekking, waartoe het vaderland den Schrijver geroepen heeft, hem genoegzaam tijd zal vergunnen, spoedig de overige boeken zijner Geschiedenis der Nederlandsche Letterkunde aftewerken en in het licht te geven.
L.
G.D.J. Schotel.
KAREL DE GROOTE EN ZIJNE EEUW, (741-814) voorgesteld inzonderheid met betrekking tot Nederland door P.P.M. Alberdinck Thijm. 's Gravenhage, Martinus Nijhoff. Amsterd. C.L. van Langenhuijsen. 1867.
Terwijl ik mij zet ter recensie van dit werk, valt het mij in, hoe het overbekende spreekwoord, dat de kritiek gemakkelijk is, soms bittere ironie kan bevatten. Wij hebben hier te doen met het produkt van jarenlange ijverige studie op stevig gelegden grondslag gebaseerd; waarlijk ik zal mij wel deugdelijk wachten een oordeel uit te spreken, waar ik slechts te buigen heb voor zooveel geleerdheid. Zoo zal ik mij bepalen tot een kort overzicht van den inhoud.
De naam van den schrijver maakt eene aanwijzing van de richting, waarin het werk geschreven is, overbodig.

{==237==} {>>pagina-aanduiding<<}

‘Dat ik Karel den Grooten tot middenpunt van dit nieuwe tijdvak der kerkgeschiedenis heb gemaakt is zeer natuurlijk. Karel is de groote bouwmeester des christelijken Staats in westelijk Europa. Zijne voorgangers hebben daarvan slechts enkele deelen bewerkt. Mannen als HH. Lambertus, Willebrordus en zooveel andere waren Karels onontbeerlijke voorgangers, die het terrein bearbeidden en effenden. Karels eigen voorouders bereiden steenen en balken voor het reusachtig gebouw; H. Bonifacius leidde het plan en bracht het tot een begin van uitvoering; de groote vorst zelf, ofschoon zich op een ander standpunt plaatsende dan de apostel der Duitschers, voltooide het op zijne wijze, door de kracht van zijnen veelomvattenden geest, gepaard aan zijnen machtigen arm.
In overeenstemming met ons plan hebben wij ons dan bij de beschouwing van Karels invloed op de uitbreiding des Christendoms en der hierarchie bepaald; wat hij voor kunst, wetenschap, handel en nijverheid is geweest; en wat de loop en de gevolgen waren zijner roemrijke veldtochten alleen als onderdeel behandelende.’
In deze woorden van het voorbericht, geeft de schrijver zijn programma. ‘Wij geven in het werk zelf’, zegt hij nog, ‘eenvoudig een aaneengeschakeld verhaal der feiten, zonder beoordeeling daarvan. De oprijzende vragen dienaangaande worden in de bijlagen besproken’. Men ziet reeds, het lag niet in de bedoeling van dr. P.A. Thijm een volksboek te schrijven, daartoe mist hij ook den gespierden krachtigen stijl zijns gevierden Amsterdamschen broeders. Een werk van studie heeft hij willen schrijven en dat heeft hij ook geschreven, een werk, dat men hier en daar moet doorworstelen, wel is waar, maar dat de bestede moeite wel beloont. Hij, die belang stelt in de geschiedenis ter vestiging van de hierarchie hier te lande, en ieder, die van den tijd des grooten keizers eene speciale studie wenscht te maken, vindt hier menige moeielijke kwestie opgelost. Vooral de bijlagen getuigen van veelomvattende bronnenkennis, terwijl de aan het werk toegevoegde kaart der Nederlandsche bisdommen met hunne aartsdiakenaten en dekanaten kennelijk met de meeste zorg bewerkt is.
Nog moet ik vermelden, dat een uitvoerig alfabetisch register de bruikbaarheid van het werk zeer vermeerdert door het na-
{==238==} {>>pagina-aanduiding<<}
slaan van een of ander besproken punt gemakkelijker te maken.
Bij de schaarschte aan Nederlandsche geschiedschrijvers moeten wij het op prijs stellen, dat Dr. P.A Thijm een zoo belangrijk tijdperk onzer geschiedenis tot het onderwerp gemaakt heeft van een zoo grondig onderzoek.
Deventer, Januari 1869,
G.J. Dozy.
GEOGRAPHIE VAN EUROPA, door H.C. Rogge, Amsterdam, Y. Rogge, 1869.
‘Er zijn in den laatsten tijd zoo vele handboeken voor het onderwijs in de geographie verschenen, dat de uitgave van dit boekje wel eene rechtvaardiging noodig heeft,’ - aldus begint de heer Rogge zijn voorberigt. En 't is goed, dat hij, in die overtuiging staande, zich de moeite getroost heeft, zoodanige regtvaardiging te leveren. Maar - noodig was zij o.i. zoozeer niet voor iemand, die eenig begrip heeft van het bedoelde onderrigt en geen vreemdeling is in de schoolboeken over dit vak. Immers: reeds bij den eersten opslag bespeurt men, dat 't werk van den heer Rogge 't merk van zijn meester draagt en dat die meester een man is, die bij zijn onderwijs in de geographie de eenig ware methode volgt. - Neen! De geographie mag geen bloot geheugenwerk zijn, geen memoriseren van honderde namen - zonder gedachten. Ook deze tak van onderwijs behoort een ontwikkelend karakter te dragen. - De weg, dien de heer Rogge tot dit doel inslaat, is dan ook de beste. Hij wil kaarten laten gebruiken, die door de jongens zelve zijn geteekend - en ten einde hem hierin behulpzaam te zijn, schreef hij zijne handleiding. 't Ligt ons in den aard der zaak, dat zij naar vorm en inhoud een eigenaardigen stempel draagt. Zij bevat een opgave van namen en cijfers, die haar oppervlakkig beschouwd een dor en droog aanzien geven, doch die bij 't gebruik zéér geschikt en doelmatig blijken. Oordeelt deze of gene, dat niet alle namen enz. op de door de leerlingen vervaardigde kaarten kunnen worden overgebragt, - omdat kaarten, die te vol staan, ligt tot verwarring aanleiding geven en zoodoende haar nut verliezen, - dan is dit nog geen bezwaar. De onderwijzer kan immers een keus doen en bij elke les opgeven, wàt opgenomen, wàt weggelaten moet worden. De rijkdom der zaken is zóó groot, dat Rogge's boek hem niet verlegen behoeft te laten, - en hij nu eens dit dan wat anders kan opgeven.

{==239==} {>>pagina-aanduiding<<}

Maar wat vooral tot aanbeveling van deze handleiding dient, is niet enkel 't verband, dat tusschen historie en geographie overal werd in 't oog gehouden, maar 't comparatieve element, waardoor het boek zich hoogst gunstig onderscheidt. Het pleit inderdaad sterk ten gunste van 't onderwijs des Heeren Rogge, dat hij hierop zóó grooten nadruk legt. Ook wij gelooven, dat er geen beter middel is, ten einde den leerlingen heldere denkbeelden aangaande de uitgebreidheid van een vreemd land te geven, dan door dit zoo veel mogelijk met het onze te vergelijken. Daarom zagen wij het met genoegen, dat aan dit gedeelte eene belangrijke plaats in Rogge's boek ingeruimd werd. Bij eene eventueele tweede uitgave zouden wij zelfs gaarne zien, dat hij deze vergelijkende methode ook nog op andere punten toepaste, dan op de uitgebreidheid der staten. Hij kan dit zeer gemakkelijk doen. Aan een man als R. is zulk een werk best toevertrouwd. Zijn geschrift zal daardoor - ja! in bladzijden - maar ook in bruikbaarheid winnen. Intusschen danken wij den geleerden schrijver, die door deze uitgave tevens getoond heeft, een practisch docent te zijn, voor den verbazenden schat van zaken, in zoo beknopt en goed geregeld bestek ons aangeboden.
E.
SCHETS DER NATUURKUNDE, vrij bewerkt naar het Hoogduitsch van H. Gretschel, door Dr. S.R.J. van Schevichaven, Leeraar in de Wis- en Natunrkunde aan het Gymnasium te Amsterdam. Met 117 in den tekst gedrukte figuren. Amsterdam, D.B. Centen.
De heer van Schevichaven deelt in het voorberigt van bovengenoemde Schets mede, dat hij, belast met het onderwijs in de natuurkunde aan het Gymnasium te Amsterdam, te vergeefs omzag naar een Nederlandsch handboekje, dat beknopt, niet duur en niet al te populair was, - naar een boekje als Gretschel's Katechismus der Physik zonder den katechetischen vorm. Hij besloot derhalve, om dat werk in onze taal over te brengen en het tevens te ontdoen van het katechetisch gewaad.
De vrucht van zijn arbeid is een Nederlandsch leerboek der natuurkunde, dat in het klein bestek van 272 bladzijden de hoofdzaken der Physica behandelt, de voornaamste formules bevat en tevens een groot aantal bijzaken even aanroert, om den leeraar opmerkzaam te maken, dat hij er op die plaats eene breedere verklaring van dient te geven. Het geheel is in zes hoofdstukken verdeeld, welke behandelen: I. De leer der

{==240==} {>>pagina-aanduiding<<}
zwaartekracht, II. 'De leer van de aggregaattoestanden der ligchamen, III. De leer van het geluid, IV. De leer van het licht, V. Over de warmte, IV. Over de electriciteit en over het magnetismus.
Men ziet, dat de verdeeling, in vergelijking met die van vele anderen leerboeken der Physica, alleen dit eigenaardige heeft, dat het eerste hoofdstuk niet over de algemeene eigenschappen der ligchamen handelt. Daarover spreekt de Schrijver bij de verschijnselen, die zij moeten verklaren.
Al is de katechismus-vorm weggenomen, de katechetische bepaaldheid en beknoptheid is in de vertaling overgebleven, en die eigenschappen verdienen in een leerboek allen lof, vooral wanneer zij, zoo als hier, gepaard gaan met eene duidelijke voorstelling en een zuiveren stijl. Is deze Schets wegens hare aphorismatische kortheid, die aan droogheid grenst, weinig aan te bevelen voor zelfstudie, zij kan in de handen van een bekwamen leeraar tot een uitstekenden leiddraad verstrekken. In het belang van het onderwijs in de natuurkunde noodig ik allen uit, die er mede belast zijn, om er kennis mede te maken.
A. Winkler Prins.
200 REKENKUNSTIGE VOORSTELLEN, opgegeven bij rang-examens voor hoofd-onderwijzers, bijeen verzameld door S. de Jong Jz. Te Amsterdam, bij A. Hoogenboom. 1868. 31 bl. 20 cent.
Uit de inhoudsopgave kan men zien in welk jaar en in welke provincie de verschillende sommen zijn opgegeven. Voor eene vergelijking van het gehalte van de examens in het practisch rekenen in de verschillende provinciën van ons land, heeft het boekje evenwel geene waarde; dan zoude men de opgaven moeten hebben over alle provinciën gedurende eenige jaren. Het doorwerken van dit boekje is echter zonder twijfel voor H.H. hulponderwijzers zeer nuttig. Ook zij die met de opleiding van jongelieden voor het hoofdonderwijzers examen belast zijn, zullen wel doen er kennis van te nemen.

Monitor.

IV. Letterkundige Varia.

GEILLUSTREERD NIEUWS. Berichten over alle toestanden, gebeurtenissen en belangrijke personen des tegenwoordigen tijds, betreffende de geschiedenis van den dag, het openbare leven, de kunsten en wetenschappen, enz. Te Leiden bij A.W. Sijthoff.

{==241==} {>>pagina-aanduiding<<}


HISTORISCH EN GEOGRAPHISCH WOORDENBOEK. Leiden Noothoven van Goor Afl. 1-46.
Deze twee periodieke werken, waarvan wij den titel afschreven, vallen niet in de termen eener eigenlijke gezegde beoordeeling. Zij doorloopen daartoe een te breed veld van onderzoek en leveren een te rijke verscheidenheid van stof, dan dat wij den inhoud aan een nauwkeurige toets kunnen onderwerpen. Wij zien ons dus genoopt, om ons tot eene eenvoudige aankondiging te bepalen - en aarzelen niet om aan die aankondiging eenerzijds 't karakter eener aanbeveling, voor zoo ver deze 't beschaafd publiek aangaat, - anderzijds 't merk eener aanmoediging te geven, waar zij de bewerkers en uitgevers deze geschriften geldt.
Beide uitgaven zijn van een encyclopedischen aard. Beiden schetsen het voornaamste uit de algemeene geschiedenis: belangrijke feiten, oorlogen, veld- en zeeslagen, beroemde personen, merkwaardige monumenten, praalgraven en paleizen, kortom: alles wat de belangstelling wekt omtrent hetgeen vóór of om ons plaats greep of nog gebeurt. Zij betreden beiden 't gebied der oudheidkunde en mythologie, der oude en nieuwe aardrijkskunde, der land- en volkskunde, wis- en natuurkunde, dier- en plantkunde, werktuig- en waterbouwkunde, koophandel, nijverheid, kunst en smaak. Zij beschrijven beiden de nieuwste uitvindingen, grootste werken, jongste opgravingen en soortgelijke zaken, die van actueel belang zijn en waarvan de kennis van groot gewigt is voor ieder, die weten wil wat er in de wereld omgaat.
Doch wat beiden doen, doen zij daarom niet op dezelfde wijze. Het ‘Geïllustreerd Nieuws’ is een soort van weekblad, op de leest der ‘Illustrirte Zeitung geschoeid en in vele opzigten de hollandsche reproductie van zijn Duitsche zuster. Wij zouden het gevoegelijk kunnen noemen, eene ‘histoire contemporaine’ in beeld en schrift. Het ‘Historisch en geographisch woordenboek’ daarentegen mist natuurlijk de afbeeldingen maar geeft in artikels, alphabetisch gerangschikt en goed uitgewerkt, algemeene overzigten over elk onderwerp, waarvan men iets naders weten wil. Het eerste is uitstekend geschikt voor dagelijksche lektuur en behoort in elk huisgezin op de tafel te liggen. Het tweede is een boek, om bij gelegenheid nageslagen te worden - en zoowel voor den koopman op zijn kantoor als voor den studieman in zijn bibliotheek van veel waarde.

{==242==} {>>pagina-aanduiding<<}

Beide uitgaven verdienen de werkdadige belangstelling. Het ‘Geillustreerd nieuws’ beleeft reeds zijn derden jaargang en is blijkbaar aan bekwame handen toevertrouwd. Wij twijfelen niet of de deelneming in dit weekblad zal den uitgever in klimmende mate aanmoedigen, om voort te gaan, mits hij slechts zorgdrage, dat zijne lithographiën niet ontaarden in slechte nadrukken van Duitsch werk, - maar gelijken tred houden met de boeijenden vorm en het onderhoudend gehalte van den tekst, dien hij levert. Het Woordenboek is - voor zoo ver wij weten - gevorderd tot de 46e Afl. en zal natuurlijk geregeld voortgaan totdat het geleerde werk, waarvan de redactie is opgedragen aan een letterkundige van naam, compleet is.
De uitvoering van beide uitgaven laat niets te wenschen over, terwijl de prijs matig gesteld is. Het ‘Geillustreerd nieuws’ kost slechts ƒ 2,17½ per kwartaal - en dit is voor zulk een plaatwerk een kleinigheid; - terwijl elke Afl. van het ‘woordenboek’, doorgaans den inhoud uitmakende van 360 pag. druks, slechts berekend wordt tegen 60 cents.
Van de heeren Sijthoff en Noothoven van Goor, die als kloeke uitgevers in de bibliographische wereld bekend staan, laat zich niets anders wachten, dan dat zij op 't ingeslagen spoor voortgaan.
VERSCHEIDENHEDEN, door Johs. Dyserinck, Doopsgezind leeraar te Helder. Haarlem, de erven Loosjes. In post 80. 119 bl. Prijs f
Een vijftal stukjes, waarschijnlijk ‘Nuts’-lezingen of -bijdragen, die zich aangenaam laten lezen en gezonde levenswijsheid ademen. Onderscheidene maatschappelijke verkeerdheden, b.v. het schuldenmaken, het lasteren enz. worden hier met levendigheid voorgesteld en gegispt; het museüm van Mad. Tussaud en Zonen te Londen (een ‘wassebeeldespel’ in het groot) zeer onderhoudend beschreven. Eenige ‘snippers’ wekken het nadenken; het geheel is een eenvoudig, maar leerenswaardig boekje.

v.O.
















{==243==} {>>pagina-aanduiding<<}

Binnenlandsche letterkunde.

Bibliographie.


Het ontwerp-Fock en het onderwijs in de Hebreeuwsche taal en letterkunde.

Het belang, dat de beoefenaar van het Hebreeuwsch heeft bij de kennis der overige Semitische talen. Redevoering ter aanvaarding van het gewoon hoogleeraarsambt aan de Hoogeschool van (te) Utrecht, den 12 Februarij 1869 uitgesproken door Dr. P. de Jong. Leiden, E.J. Brill. 1869.

Hebreeuwsche grammatica, ten dienste van het Hooger Onderwijs door Dr. J.P.N. Land, hoogleeraar te Amsterdam Eerste stuk. De leer van de klanken en die van de woorden. Amsterdam, P.N. van Kampen. 1869.
Hoewel de redactie van 't nieuwe ontwerp van wet tot regeling van het Hooger Onderwijs niet uitmunt door naauwkeurigheid van uitdrukking en helderheid van stijl, zijn nogtans de leidende beginselen, waarvan de minister Fock bij de lang-vertraagde regeling van het gymnasiaal en universitair onderwijs uitgaat, zuiver-liberaal. Bovendien komt hem de waarlijk niet geringe lof toe, dat hij deze gewigtige aangelegenheid van binnenlandsch bestuur dóór en dóór kent en de dringende behoeften van onzen tijd met juisten blik heeft gepeild. Het concept, den 17 Maart jl. bij de Vertegenwoordiging ingediend, brengt in den grondslag waarop het rust, zijne aanbeveling met zich - en zal, naar wij vertrouwen, de vuurproef der Wetgevende Magt niet behoeven te schromen. Al moge het ook, na vooraf met de noodige artikelen aangevuld en in ettelijke opzigten gewijzigd te zijn, den Koning ter bekrachtiging worden aangeboden, - de geest, waarvan het uitgaat en de beginselen, die het op den voorgrond stelt, kunnen ongeschonden bewaard blijven. En zoo vleijen wij ons, dat eindelijk ook aan ons Hooger Onderwijs, waarvan hoe langs zoo meer de toestand in enkele hoofdzaken onhoudbaar blijkt, hetzelfde voorregt ten deel moge vallen, waarin het Lager

{==244==} {>>pagina-aanduiding<<}
en Middelbaar zich reeds sints langer of korter tijdvak verheugen mogten.
Indien wij voornemens waren een artikel over het veelzins verdienstelijke ontwerp-Fock te schrijven, zouden wij ons tevens in de gelegenheid gesteld zien, om het boven-gezegde in bijzonderheden aan te wijzen en met proeven te staven. Doch behalve dat deze nieuwe wetsvoordragt reeds 't onderwerp van beoordeeling in onderscheidene brochures endagbladen heeft uitgemaakt, zullen de verschillende maandwerken en andere organen der periodieke pers niet nalaten hunne beschouwingen er over te leveren. Ook ons tijdschrift wil zijne goedkeurende stem doen hooren en volle adhaesie betuigen aan de voornaamste denkbeelden, door den minister voorgesteld. Een onzer vaderlandsche geleerden, die in de onderwijs-zaak kan en mag meêspreken, zal zijne opmerkingen over dit nieuwe plan onzen lezers ten beste geven 1). Te dezer oorzake is het dan ook voldoende, dat hier ter plaatse ons oordeel ongemotiveerd blijft en wij slechts in algemeene termen onze sympathie uitspreken. Maar toch verheugt het ons, dat eene professorale oratie onlangs aan de Stichtsche Akademie uitgesproken en een boek, ‘ten dienste van 't Hooger Onderwijs’ kort daarna verschenen, ons aanleiding geven, om één enkel punt meer opzettelijk te bespreken, - misschien wel eene bijzonderheid, die gevaar loopt, in anderer beschouwingen niet tot haar volle regt te komen.
Wij bedoelen het onderwijs in de Hebreeuwsche taal en letterkunde. Langer dan gedurende het vierde eener eeuw is er door deskundigen, die overigens op het stuk van Hooger Onderwijs nog al vrij wat uiteenliepen, ernstig en éénstemmig over geklaagd, dat aan dit vak grootelijks werd te kort gedaan. De dag verkondigde het aan den dag, dat de theologant, die met zijne Hebr. studiën in den regel pas aan de Akademie een aanvang maakt, niet meer vatbaar is voor de schoolsche taak, om de halstarrige regelen eener nieuwe taal te memoriseren en

{==245==} {>>pagina-aanduiding<<}
de onsmakelijke paragraphen eener lastige grammatica tot vervelens toe te repeteren. De nadeelige gevolgen bleven dan ook niet achter. De Hoogl. P.J. Veth wees er reeds op, toen hij in 1847 zijne ‘beknopte Hebreeuwsche spraakkunst’ uitgaf. ‘Sedert lang’ - zoo verklaarde hij in de voorrede - ‘was het mijne, door treurige ervaring bevestigde overtuiging, dat van hot Akademisch onderwijs in de Hebreeuwsche taal, met zeer enkele uitzonderingen, geringe vrucht werd geplukt, wanneer niet eene opzettelijke beoefening der beginselen was voorafgegaan. Het loopt in het oog, hoe weinig de Akademische voordragt geschikt is voor het inprenten eener kennis, die slechts door gedurige herhaling, en gedeeltelijk zelfs alleen door het werktuigelijk geheugen kan verkregen worden, en hoe geringen prikkel de leerlust van den student, bij eene in den aanvang zoo weinig uitlokkende studie, in het afgetrokken denkbeeld harer noodzakelijkheid vinden kan’. De Heer Dr. P. Halbertsma, die in de Gids van 1847 (Dl. I. bl. 653) deze spraakkunst aankondigde, kon evenmin nalaten bij die gelegenheid zijne ernstige afkeuring uit te spreken over de gebrekkige wijze, waarop dit vak van onderwijs was geregeld. Hij, een man, die aan 't hoofd van een gymnasium stond en in Oostersche philologie geen vreemdeling was, schaarde zich onvoorwaardelijk aan de zijde van Prof. Veth. ‘Met het volste regt - dus leest men t.a.p. - beklaagt hij (nl. Prof. V.) er zich in zijne voorrede over, dat de theologanten gewoonlijk op de Hoogeschool komen, zonder zelfs eenigermate in de beginselen der Hebreeuwsche taal onderwezen te zijn. Het noodzakelijk gevolg hiervan is, dat de Oostersche talen doorgaans zeer gebrekkig worden aangeleerd. Het spreekt immers van zelve, en de ondervinding leert het, dat een student zich niet meer met de borst wil toeleggen op de drooge elementen eener geheel vreemde taal. Had nu de Hoogleeraar even
als de Rector de magt, om er deze beginselen door een decies repetita placebit eindelijk vast in te metselen, zoo ware de zaak ligt gewonnen. Maar de student, de vrije per excellentiam, zal hij zich laten dwingen? Zal hij zich het gehate juk eener geheel vreemdsoortige Grammatica op de schouders laten drukken? Immers de meesten niet. Zij leeren juist zoo veel, als voor het examen noodig is; met het zekere voornemen, om, na volbragt examen, de Hebreeuwsche Grammatica tegelijk met de Mathesis op non activiteit te stellen.’

{==246==} {>>pagina-aanduiding<<}

Wie, die eenigzins bekend is met de propaedeutische studiën der theologanten, zal kunnen ontkennen, dat er in dit tafereel, hoe donker ook, onmiskenbaar-ware trekken worden aangetroffen? Inderdaad. De groote oorzaak van den weerzin, dien men bij de meesten tegen dit vak bespeurt en de kapitale reden waarom aan Hebr. taal en oudheden zoo weinig gedaan wordt, liggen goeddeels hierin, dat men er mede begint, wanneer men de eigenlijke schooljaren ontwassen is en geen lust meer gevoelt, om de eerste beginselen eener moeijelijke taal aan te leeren. Heeft men zich evenwel ter wille van zijn propaedeu tisch examen met zeer veel inspanning het noodzakelijkste eigen gemaakt, dan is men juist zóóver gekomen, dat men met niets meer dan met de onaangename elementen eene afschrikwekkende kennismaking heeft aangeknoopt. Wat wonder, dat deze kennismaking niet uitlokt tot nader onderzoek, maar dat zij zoo spoedig mogelijk wordt afgebroken - juist op 't oogenblik, dat 't moeijelijkste is doorgeworsteld en de ambitie zou beginnen te ontwaken? Wat wonder, dat men den opgedrongen gast voor altijd zijn afscheid geeft? Men heeft hem op den verderen togt immers niet zóó hoog noodig? Met behulp van goede commentaren en een paar vertalingen kan men zich even goed laten voorlichten?....Zoodat - indien geene bijzondere omstandigheden den predikant er toe uitnoodigen om zijn Hebreenwsch weer op te vatten, - de kleine schat, dien hij zich als student heeft verworven, weldra geheel verteerd is.
Zullen mijne ambtgenooten in ons vaderland zeggen, dat ik overdrijf?....Ik stem toe, dat er loffelijke voorbeelden van het tegendeel bestaan. Maar zijn het ook hier de uitzonderingen niet, die den regel maken? En bovendien zijn er juist voor die uitzonderingen meestal geen buitengewone redenen aan te wijzen, welke het verklaren, wáárom die enkelen van den algemeenen regel afwijken? Voor zoover ons althans bekend is, zijn het meestal dezulken, die òf vóór hunne toelating tot de Akademische lessen reeds eenig onderrigt in de beginselen der Hebreeuwsche taal ontvingen - òf ter wille van dit vak meer dan 2 jaren aan hunne propaedeutische studiën hebben gewijd - òf ook wel in beide genoemde en andere ongenoemde gevallen bevoorregt, het vrij wat verder bragten, dan gewoonlijk het geval is. Aan deze omstandigheden mag het worden toegeschreven, dat zij boven anderen lust kregen voor de beoefening der

{==247==} {>>pagina-aanduiding<<}
Hebreeuwsche taal en letterkunde, - een lust, dien zij ook later te midden der ambtsbezigheden van 't practisch leven niet meer verloochenen konden.
Om kort te gaan: uit het onmiskenbaar verschijnsel, dat het eene zeldzame uitzondering is, wat doorgaande regel behoorde te wezen, blijkt zonneklaar het bestaan van een groot gebrek in het Hebreeuwsch onderrigt. Te wraken valt dit niet. Wij spreken geen oordeel uit over hen, door wie het verstrekt werd of wordt. Niets is verder van ons, dan een vlek te werpen op zoovele verdienstelijke mannen, die de oude eer van Nederland wisten of nog weten op te houden. Onze Hoogescholen mogen nog altijd roem dragen op kundige orientalisten, die niets ontzien om de studerende jeugd lust in te boezemen voor de Hebreeuwsche taalstudie en haar op de vereischte hoogte te brengen. - Wij breken evenmin den staf over vlijt en ijver der theologische jongelingschap, die zich aan de Akademie in den regel van de meest gunstige zijde doet kennen. Maar een Hoogleeraar mag en moet zijne leerlingen niet als gymnasiasten beschouwen, en een student, kan, zonder andere zaken die evenzeer zijn tijd vereischen te verzuimen, het in twee academiejaren bezwaarlijk zóó ver brengen, dat hij de Hebreeuwsche grammatica goed onder de knie heeft en tevens een historisch geschrift uit het O.T. dat niet al te moeijelijk is, ad aperturam leest en verstaat. - Met één woord dus. De schuld mag niet toegeschreven worden aan leeraars of leerlingen, niet aan personen, maar is in de onvoldoende regeling van de zaak-zelve gelegen. De fout schuilt hierin: dat men met het onderwijs in dit vak te laat begint en er te weinig tijd aan besteedt.
Wat valt nu te doen, om dit gebrek te verbeteren en in deze leemte te voorzien? Het antwoord ligt voor de hand. Gelijk alle bevoegde beoordeelaars, zoo als wij zagen, het volmaakt eens waren ten opzigte van de diagnose, zóó zijn zij dit óók ten aanzien van de geneeswijze der kwaal. Welaan, laat ons hooren welk middel zij als om strijd voorschrijven! ‘Zal dus de Hebreeuwsche taal, - zoo schreef de Rector Halbertsma, - eens aangeleerd worden op een wijze, welke den theoloog tot waarachtig nut strekt, dan moet het onderwijs in de Semitische talen reeds op het Gymnasium aangevangen worden en moeten de abituriënten het zoo ver gebragt hebben, dat zij met behulp van een woordenboek de geschiedschrijvers van het Oude Testament verstaan kunnen.

{==248==} {>>pagina-aanduiding<<}
Alzoo ware het allezins wenschelijk te noemen, dat van den aspirant-student in de theologie de elementaire kennis van de Hebreeuwsche taal bij het staatsexamen gevorderd werd. Immers zoo waarachtig alle hoogere verstandsbeschaving haren kern mist, wanneer zij niet op Griekschen bodem is opgeschoten, eveneens kan de kennis van den theoloog geene wetenschappelijke zijn, wanneer zij niet vroegtijdig op den grond van Palestina geplant is’....En dat Prof. Veth hetzelfde denkbeeld deelt, blijkt o.a. uit navolgende verklaring voor zijne Hebreeuwsche Spraakkunst: ‘Ik heb daarom reeds vroeger met welgevallen vernomen, dat aan sommige Latijnsche scholen, b.v. te Zutphen en Harderwijk, de gelegenheid aan den aanstaanden theologant was geschonken, om zich onder behoorlijke leiding de eerste beginselen der Hebreeuwsche taal eigen te maken.’ Hij maakt er zelfs melding van, dat men toen (in 1847) reeds op het punt stond, dit loffelijk voorbeeld in gymnasiën van grootere uitgebreidheid, in die van Amsterdam en Leiden b.v., te volgen. Werkelijk is dit het geval. In de hoofdstad is dit onderwijs opgedragen aan den heer J. Jessurun de Mesquita, terwijl aan de inrigting voor middelbaar en hooger onderwijs te Leiden die taak tot nu toe werd vervuld door Prof. P. de Jong. Maar bovendien heeft men ook aan de gymnasiën te Utrecht, Arnhem en Nymegen de behoefte van behoorlijk onderrigt in de Hebreeuwsche taal gevoeld, en wordt dit insgelijks te Deventer door een drietal kweekelingen aan den voorbereidenden cursus van het Athenaeum geregeld gevolgd.
De tijd heeft dus zijn zegel gedrukt op 't oordeel van mannen als Prof. Veth, Dr. Halbertsma, e.a. Tien jaren geleden hebben ook anderen, zoo als Prof P. Harting (in zijne ‘Gedachten over het Hooger Onderwijs in ons vaderland’) hierop aangedrongen. Dr. J.A. Lamping gaat in zijn voortreffelijk Gidsartikel ‘over de voorbereiding tot het Hooger Onderwijs’ (1859. I. blz. 28) zelfs een stap verder en bepaalt den omvang van tijd, die er voor afgezonderd behoort te worden. ‘Zoo kan b.v. het Hebreeuwsch, zegt hij, wanneer men de twee laatste jaren op 't Gymnasium, eenige uren 's weeks, onderwijs in de beginselen gekregen heeft en voorts aan de Academie de twee jaren der propaedeuse mede aan de verdere oefening dier taal toewijdt, waaraan zich dan de practische oefeningen aansluiten, genoeg geleerd en bekend zijn voor den aanstaanden predikant.’

{==249==} {>>pagina-aanduiding<<}

Ziedaar 't advies van iemand, die zich als een bevoegd regter in zaken van onderwijs heeft doen kennen, en wiens voorstel geheel zamenvalt met het denkbeeld van Dr. Halbertsma, om den aspirant-student in de theologie te onderwerpen aan een examen in de beginselen der Hebreeuwsche taal. En dit geschiedde reeds - wij leggen hierop nadruk - in 1847 en 1859, toen er van eene verplaatsing der propaedeutica nog geen of nog geen zóó ernstige sprake was, als thans. Wordt nu het ontwerp-Fock tot wet verheven, dan zullen eindelijk ook de voorbereidende studiën naar de Gymnasiën worden overgebragt. Dit is zeker een maatregel, waarvan het dringend-noodzakelijke niet betwijfeld kan worden en waarover wij hier 1) dan ook geen woord meer behoeven te spreken. Maar wij willen alleen wijzen op de gevolgen, die hieruit voor het onderwijs in de Hebreeuwsche taal, letterkunde en oudheden zullen voortvloeijen. Immers wat zal nu 't geval worden? De twee jaren, die de aanstaande theoloog voor zijn propaedeutisch examen noodig heeft, zullen, gevoegd bij den gymnasialen cursus, noodwendig tot een tijdvak van vier jaren moeten worden verlengd.
Men zegge waarlijk toch niet, dat dit te veel is. Er valt vrij wat te leeren. Ten einde hiervan eenig denkbeeld te verkrijgen behoeft men niet eens het ausführliches Lehrbuch von Fr. Böttcher te raadplegen, doch heeft men slechts de eerste de beste Hebreeuwsche spraakkunst in te zien, en men zal terstond erkennen, dat er tijd, veel tijd noodig is, om dit alles den discipelen goed te doen begrijpen en verwerken. Dit laatste vooral is hoog noodig. Gestadige practische oefeningen zullen daarbij moeten worden te baat genomen. Deze kunnen hem aanschouwelijk voorstellen, op welke grondregelen de leer der klanken, der woorden en der zinnen steunt. Laatstgenoemde vooral, de zoogenaamde syntaxis, werd tot nu toe bijna geheel verwaarloosd. En geen wonder! men had immers in twee jaren ter naauwernood tijd genoeg, om aan de ‘Laut- Schrift- und Formenlehre’ de noodige aandacht en studie te wijden? Hoe zou men bij zulk een

{==250==} {>>pagina-aanduiding<<}
stand van zaken nog aan de leer der woordvoeging kunnen denken? En toch, dient men zich, wanneer de taal werktuigelijk tot eene zekere hoogte is aangeleerd, rekenschap te kunnen geven van de wijsgeerige grondbeginselen waarop zij rust. Men moet ook weten, hoe de verschillende taalvormen en rededeelen tot zinsneden en volzinnen verbonden worden 1). Hoe langzaam en traag men hiermee vordert, - zelfs bij de groote vereenvoudiging van methode, welke, heden ten dage bij dit onderwijs gevolgd wordt, - weet iedereen die er slechts éénige ondervinding van heeft. Maar deze weet ook, dat, zal het onderwijs goed zijn ingerigt, historisch nl. en rationeel, men vooral den weg der comparative linguistiek dient in te slaan. Bij verwante dialecten en talen, vooral bij 't Arabisch en Arameesch, moet de Hebraicus in zeer vaak voorkomende gevallen zijn licht en zijn hulp zoeken. Als alles hem verlegen laat - en hoe dikwerf gebeurt dit ter oorzake van den gebrekkigen toestand der bronnen, van den geringen omvang der Hebreeuwsche literatuur, van de latere vocalisatie, enz. - dan neemt hij niet zonder goeden uitslag zijn toevlugt tot het onderzoek ‘van hetgeen in andere talen gebeurt’ (Land) en hij ontdekt tot zijn verbazing, dat, terwijl dáár het oorspronkelijke te vinden is, hij in zijn O. Testamentischen tekst slechts met afgeleide en bijkomende beteekenissen te doen heeft, - kortom, dat hij in zijn armoede leven moet van den rijken overvloed der Semitische zusterspraken.
Doch waartoe meer? Wij hebben waarlijk niet noodig, thans het inuig en onafscheidelijk verband der Hebreeuwsche taal met de overige leden der Semitische taalfamilie te bepleiten. Dit is nog zeer onlangs geschied. Bij de aanvaarding van zijn hoogleeraarsambt te Utrecht heeft Dr. P. de Jong betoogd, dat voor den beoefenaar van 't Hebreeuwsch de kennis der aanverwante dialecten onmisbaar is, en hij deed dit - gelijk trouwens niet anders verwacht kon worden - op overtuigende gronden. Na in herinnering gebragt te hebben, hoe reeds voor meer dan een eeuw de onsterfelijke H.A. Schultens tegenover Gousset en Driessen, die van de zelfgenoegzaamheid der ‘lingua divina et primaeva’ droomden, de Semitische philologie als een onverbreekbaar geheel aanbeval en 't nut deed uitkomen, dat de taalstudie des Onden Testaments van de dialecten trekken

{==251==} {>>pagina-aanduiding<<}
kan, zet hij-zelf de groote overeenstemming tusschen de Semitischen talen onderling uiteen. Hij wijst daartoe op de ontelbare wortelwoorden, die zij gemeen hebben, op de overeenkomst in de vormen, in de vervoeging van 't werkwoord en in de wijze waarop nomina uit den radix worden afgeleid. Hij gaat voorts den graad van verwantschap tusschen de verwante taaltakken benevens de kwantiteit en kwaliteit harer literatuur na en bepaalt daarnaar de mate, waarin zij elkander hulp kunnen verleenen. Eerst komt de noordelijke tak, het Arameesch (het Chaldeeuwsch en Syrisch), daarna dezuidelijke, het Arabisch en Aethiopisch, ter sprake. Eindelijk wendt hij zich tot het Hebreeuwsch, betreurt niet slechts voor den Semitischen linguist, maar ook voor den exegeet van 't O. Testament de geringe hoeveelheid oorkonden en overblijfselen, waarin enkele fragmenten slechts van den ganschen taalschat der Israëlieten bewaard zijn gebleven, zoodat de gelegenheid tot het naslaan van gelijkluidende plaatsen is afgesneden, - vermeldt oorzaken en gevolgen van het verval en wegsterven dezer taal, benevens de volslagen onkunde der latere Joden met haar, - en besluit hieruit tot de dringende noodzakelijkheid, om, waar alles (zelfs de inzage van de Grieksche Septuaginta en de Chaldeeuwsche Targumim teleurstelt) bij de naburen en verwanten dien raad en die hulp te gaan zoeken, welke zij ons zoo ruimschoots verschaffen willen. Hij waarschuwt intusschen voor overdrijving te eener of anderer zijde. Hij wil gelijk regt voor allen, omdat allen honderden van stammen gemeen hebben, waarvan de beteekenis - zelfs in de derivata - dezelfde is en waaruit de Hebraicus voor den zin van menig zeldzaam woord veel goeds kan ontleenen. Maar toch....vermits men er zoo ligt toe komt, om aan zijn lievelingsdialect de voorkeur en den voorrang boven de anderen toe te kennen, dringt hij er op aan, dat men met oordeel en kennis van zaken te werk ga.
Ten slotte gewaagt hij nog van andere voordeelen, die voor den beoefenaar van 't Hebreeuwsch uit de studie der verwante talen voortvloeijen. Zij bevordert namelijk bij dezen het regt verstand der Hebreeuwsche spraakleer. Zij stelt hem in staat de vroegste overzettingen van 't Oude Testament te raadplegen. Zij doet een Semitisch taalgevoel in hem ontwaken en leert hem, den Hebreër te beschouwen in verband met - en niet slechts door taal maar ook door vele levens- en karaktertrekken vermaagschapt aan - de andere volken van den Semitischen stam.

{==252==} {>>pagina-aanduiding<<}

Uit dit alles blijkt, dat, indien er nog eenige speelruimte voor twijfel of onzekerheid bestaan kon omtrent de noodzakelijkheid der kennis van de Semitische dialecten, dit pleit door Prof. de Jong geheel is voldongen. Daarom deden wij dan ook van zijne rede een uitvoerig verslag, terwijl wij hem hulde brengen voor de wijze waarop hij zich kweet van zijn taak. Maar ook om te doen uitkomen, dat de beoefening van de Hebreeuwsche taal niet zoo gemakkelijk is en niet zoo vlug van de hand gaat, als men soms schijnt te meenen, is het van belang den inhoud dezer inwijdingsrede meer dan oppervlakkig te kennen. Dat dit denkbeeld ook den redenaar bij 't uitspreken zijner oratie voor den geest stond, blijkt uit de navolgende woorden, die wij overnemen, omdat zij ons beweren op eigenaardige wijze bevestigen: ‘In de dagen van Walton, den beroemden uitgever der Biblia Polyglotta, - zoo sprak de nieuwe hoogleeraar Utrecht's studenten toe, - was eene der merkwaardigste eigenschappen van 't Hebreeuwsch de addiscendi facilitas. “Bimestris vel trimestris industria, oordeelde men, sufficiet ut mediocriter quis addiscat: annum vero non requirit, ut omnis ejus difficultas feliciter superetur.” In veel hoogere mate kenmerkte natuurlijk deze eigenschap de afgeleide dialecten. Dagelijks weinige uren studie slechts en men had in 4 à 5 weken de noodige gronden van het Arabisch gelegd. Die schijnbaar gezegende tijden worden door u, ik houd er mij van overtuigd, evenmin als door mij terug verlangd. Al die lofspraken over de goddelijkheid en zelfgenoegzaamheid en daarmede tevens over de gemakkelijkheid van 't Hebreeuwsch zijn slechts uitingen van een blind kerkgeloof, dat diepe onkunde verraadt en tegelijk alle taalstudie verstikt.’
Zijn wij misschien wat uitvoerig geweest in de ontwikkeling der gronden, waarop voor de studie der Hebreeuwsche taal- en letterkunde een ruimer tijdvak, dan thans haar is toebedeeld, wordt bedongen, toch hebben wij nog niet alles genoemd. De theologische propaedeuticus moet ook een duidelijk inzigt, een helder begrip en een gevestigd oordeel hebben ten aanzien van Israëls geschiedenis. Hij dient de noodige bekwaamheid te bezitten in de Oud-Testamentische archeaologie en behoort geographisch ja! vaak topographisch te huis te zijn op het terrein van 't volk, welks taal en literatuur hij wil verstaan. Zonder met een genoegzamen voorraad kennis in genoemde vakken toegerust te zijn, zal het hem weinig baten, dat hij de Akademische lessen bezoekt. Hij is niet genoegzaam voorbereid,

{==253==} {>>pagina-aanduiding<<}
om de lessen over het ontstaan en de geschiedenis van de Israëlitische literatuur met vrucht te volgen en zich toe te wijden aan de interpretatie der oorkonden van de Israëlitische godsdienst 1). De treurige gevolgen van dit ‘te kort’ liggen voor de hand.
Wij hadden tot dus verre uitsluitend den aanstaanden godgeleerde op 't oog. Maar wanneer wij nu in de voordragt van den Minister Fock (art. 118) lezen, dat er ook een meesterstap in de Semitische letterkunde verkregen kan worden, dan rijst de vraag: waarom in onze beschouwing deze aspirant-literator buiten rekening gelaten? Bestaat er voor hèm niet evenzeer dringende behoefte aan voorbereidend onderwijs in de Hebreeuwsche taal- en letterkunde, zoo als wij het omschreven? Of zal men voor hèm 't dorre schoolwerk, het inprenten van de eerste beginselen, het aanleeren en repeteren der grammatica, bewaren tot hij student en voor zulk geheugenwerk half ongeschikt is geworden? Zal voor hèm bekoorlijker zijn, wat blijkens de ervaring - gelijk wij boven zagen, - voor den theoloog zoo luttel weinig aantrekkelijks bezit? Zal voor hèm mogelijk zijn, wat voor den theologant zoo weinig uitvoerbaar is, dat het behoudens enkele uitzonderingen, hoogst-ongunstige resultaten heeft opgeleverd? Immers neen?....Indien iemand, dan behoort hem vooral reeds op 't gymnasium de Hebreeuwsche taalen letterkunde in verband met de overige Semitische dialecten op den boven-omschreven voet gedoceerd te worden. Zal ook hij later welslagen, dan mag hem de gelegenheid tot dit onderwijs niet worden onthouden. Daarom deed het ons genoegen in de Memorie van Toelichting op 't wetsontwerp (Tit. II. Hoofdstuk 1) eene opmerking aan te treffen, waaruit blijkt, dat de Minister hetzelfde beginsel voorstaat. Zij luidt: ‘aan de gymnasia acht de Regering het wenschelijk, dat de hebreeuwsche taal- en letterkunde onder de vakken worden opgenomen, die daar zullen worden onderwezen, omdat de school ook dienstbaar behoort te zijn aan de volledige voorbereiding tot de studie der godgeleerdheid, en omdat voor hen, die de Semitische letterkunde zullen beoefenen, de kennis van de gronden van de Hebreeuwsche taal bij hunne komst aan de
hoogere school bijna onmisbaar is.’

{==254==} {>>pagina-aanduiding<<}

De rang dus, die volgens 't concept-Fock door 't onderwijs in de Hebreeuwsche taal- en letterkunde aan onze gymnasia ingenomen wordt, zal een hoogst belangrijke worden. Eensdeels het uitgebreid terrein, waarover zich dit onderwijs uitstrekt en de veelsoortige zaken, die binnen zijn kring vallen, - anderdeels de behoeften en belangen van aanstaande theologen en Semitische literatoren in aanmerking genomen, komt dit onderwijs op nagenoeg gelijke lijn te staan met andere hoofdvakken, die aan 't gymnasium worden onderwezen. Aanspraak, billijke aanspraak mag het maken, dat zijne regten, evenzeer als die der Grieksche en Latijnsche taal, letterkunde en oudheden, erkend worden. En stiefmoederlijk zou 't deel zijn, dat men aan dezen belangrijken tak van onderwijs toewees, indien men hem binnen enger grenzen, dan vier jaren en de noodige aren 's weeks, mogt willen beperken. Zal de verandering toch inderdaad verbetering verdienen te heeten, dan brenge men niet slechts den tijd, die tot nu toe in de 2 eerste akademiejaren aan dit onderrigt besteed is, over op de beide hoogste klassen van 't gymuasium, maar dan stelle men ook ettelijke uren in een paar lagere klassen beschikbaar. Anders blijft het bij eene loutere verplaatsing, waardoor de boven besproken kwaal niet weggenomen maar zelfs verergerd wordt. Wil men het bestaande kwaad evenwel genezen en het onderrigt in overeenstemming brengen met den omvang van het vak, den vooruitgang der wetenschap en de eischen des tijds, - wil men werkelijk eene wijziging, waardoor de studerende jongelingschap niet geschaad maar gebaat wordt, dan dient men haar gelegenheid te geven, dat zij een behoorlijk tijdvak tot hare beschikking hebbe, - een tijdvak van minstens vier jaren, waarin zij met niet al te veel overhaasting zich de noodige kennis behoeft te verwerven en deze tevens als haar eigendom verwerken kan.
Bedriegen wij ons niet, dan schijnt het in de bedoeling van den Minister te liggen, het onderwijs in de Hebreeuwsche taal en letterkunde aan de op te rigten Rijks-gymnasiën op dezen voet te regelen. Wie nu 't gewigt dezer aangelegenheid regt beseft zal erkennen, dat zijn plan onvoorwaardelijke sympathie en krachtige ondersteuning verdient van ieder, wien de regeling van 't Hooger Onderwijs ter harte gaat. Zeker! Gelijk aan elk menschelijk werk, zoo kleven ook aan de voordragt des Ministers eenige gebreken. Ze werden reeds door te velen gereleveerd, dan dat wij ze met den vinger behoeven

{==255==} {>>pagina-aanduiding<<}
aan te wijzen. 't Volmaakte wordt hier beneden niet gevonden. 't Is daarom goed, dat deskundigen hun oordeel uitspreken. Aan vrije en openbare gedachtenwisseling over deze zaak mag het niet ontbreken. Doch in plaats van de voorgedragen regeling op meesterachtigen toon te bedillen of haar tot eene politieke partijkwestie te misbruiken, bedenke men liever, dat met afkeuren en afstemmen geen enkele groote zaak tot stand is gebragt. Laat men daarom 't oog niet sluiten voor de echt-vrijgevige beginselen, de voortreffelijke elementen en de doeltreffende bepalingen, die deze voordragt bevat - en niet vergeten, dat het ontwerpen eener wet op 't Hooger Onderwijs eene zaak is, die tot de moeijelijkste werkzaamheden van 't Departement van Binnenlandsche Zaken behoort. Wij hopen daarom van harte, dat het der tegenwoordige Regering gegeven worde haar ontwerp, zooveel noodig naar inhoud en vorm gewijzigd en aangevuld, binnen betrekkelijk korten tijd in werking te zien treden. Voor 't Hebreeuwsch wordt dan tevens een beter verschiet ontsloten.

In afwachting hiervan is het ons goed, reeds bij voorbaat op een letterkundig verschijnsel te mogen wijzen, dat in zekeren zin als de Vorarbeit en voorloo per kan worden aangemerkt van de hervorming, die het onderwijs in de Hebreeuwsche taal en letterkunde te gemoet gaat. Ja! al ware het, dat onverhoopt ook 't ontwerp-Fock den weg van zijne voorgangers in de jongste jaren volgen moest en alzoo ons lang beproefd geduld op nieuw werd teleurgesteld, - zelfs dàn nog zou de Amsterdamsche Hoogleeraar J.P.N. Land door de uitgave zijner ‘Hebreeuwsche Grammatica ten dienste van het Hooger Onderwijs’ aan de theologische propaedeutici eene onwaardeerbare dienst hebben bewezen. De overtuiging althans, dat het noodzakelijk is hen vroeger dan thans geschiedt, met 't Hebreeuwsch een aanvang te doen nemen, wordt met elken dag levendiger. 't Bewustzijn hiervan sprak zich allengs zoo duidelijk en zoo krachtig uit, dat men daaraan op den duur geen weêrstand kan bieden en dus reeds daarom een nieuw leerboek zijn regt van bestaan heeft. En hoezeer ons vaderland wijzen mag op onderscheidene hoogst-verdienstelijke handleidingen voor de Hebreenwsche taal, toch bleef hier nog een spraakkunst ontbreken, die - zoo als de pers van Duitschland ze heeft geleverd - op moderne taalbeschouwing gebouwd is. Het is trouwens meer dan 20 jaren geleden, dat de Hoogleeraar Veth voor de eerste maal met zijne ‘beknopte Hebreeuwsche spraak-
{==256==} {>>pagina-aanduiding<<}
kunst’ optrad. Hij - wijsgeerig kenner der taal, geheel met den geest van den vroeg-gestorven maar nog niet vergeten Wijers vervuld, en naar diens methode voortbouwende op de resultaten van den voortreffelijken Taco Roorda, gaf op dat oogenblik iets, dat zeer gewenscht werd, - etwas zeitgemässes. Zijn boek was en bleef voor eerstbeginnenden een hoogst noodige leiddraad - en verdient, omdat het in een vrij beknopt overzigt de voornaamste taalwetten opneemt, nog steeds geraadpleegd te
worden.
Door de verschijning van Land's leerboek is dat van Veth volstrekt niet overbodig geworden, vooral niet als hulpmiddel en gids tot de kennis van de leer der zinnen of der woordvoeging. Maar dit neemt toch niet weg, dat - bij de groote vorderingen, die de linguistiek in de laatste jaren gemaakt heeft en de historisch-comparative methode, die men gevolgd is, - de arbeid van dezen Amsterdamschen Hoogleeraar als eene hoogst welkome gave moet worden op prijs gesteld. Na Veth zijn wij immers weder een aanmerkelijke schrede vooruitgegaan, en hoewel het tijdstip nog lang niet daar is, dat wij in alle geheimen der Hebreeuwsche taal een vrijen, onbenevelden blik mogen slaan, - wat zeg ik? hoezeer de bestaande raadselen met nieuwe moeijelijkheden zijn vermeerderd, toch zal Land vooral op zijn standpunt hier of daar, waar Veth nog in onzekerheid verkeerde, op meer kategorischen toon kunnen spreken.
Land's optreden is dus thans even goed gewettigd, als dat van Veth, toen deze in 1847 met zijn boek verscheen, nadat Roorda reeds in 1831 zijn ‘Grammatica hebraea’, waarin de beginselen eener nieuwe rigting practisch waren bearbeid, had uitgegeven. Laatstgenoemd geschrift, dat voor het elementair onderwijs wel wat te breed is opgezet, doch voor dat aan meer-gevorderden nog steeds uitstekende diensten bewijst, bleef bijna 't vierde eener eeuw naast dat van Veth bestaan. Beide rudimenta werden en worden nog met uitstekend gevolg door discipelen van verschillende ontwikkeling gebruikt. Waarom zou er dan geen ruimte zijn ook voor het compendium van Prof. Land? Hij geeft het niet - en straks komen wij hierop terug - ten dienste van hen ‘die sinds jaren gewend zijn aan een andere methode’. 't Is volstrekt zijn toeleg niet om Roorda of Veth te verdringen. Neen! Zijn zeer bescheiden doel strekt zich niet verder uit, dan om ‘den aanvanger de voordeelen te doen genieten van een nog

{==257==} {>>pagina-aanduiding<<}
eenvoudiger, en naar zijn oordeel meer juiste taalbeschouwing, dan die in oudere handleidingen aangetroffen wordt’ (Voorr.) En al valt het niet te ontkennen, dat de Hamakeriaansche mehode over 't algemeen in diens dicipelen waardige vertegenwoordigers en meer bijzonder aan Amstel's boorden in Roorda's en Veth's grammatikale geschriften talentvolle tolken gevonden heeft, hij, die thans aan Amsterdam's Doorluchtige school hunne plaats beslaat en het oostersch triumviraat, dat daar sints 1828 doceerde, waardiglijk besluit, schrijft niet zonder grond bij de uitgave van dit linguistisch leerboek: ‘Zoo onze voorgangers het regt hadden, een historische en rationele taalkunde te voorschijn te roepen, dan staat het aan ons, op den eens ingeslagen weg voort te gaan zoolang het niet blijkt, dat het doel onbereikbaar is.’
Met de wetenschap voortgaan, op de eens gelegde grondslagen voortbouwen en van een later onderzoek den nog jeugdigen beoefenaar van 't Hebreeuwsch de rijpe vrucht te doen genieten, ziedaar wat hij wil. Inderdaad! Een schoon en lofwaardig doel, maar niet gemakkelijk te bereiken. Het zamenstellen van elke spraakkunst vereischt groote gaven, doch die van de Hebreeuwsche taal zeker zeer uitstekende en buitengewone talenten, vooral in onzen tijd. Prof. Land heeft getoond, dat hij deze bezit.
't Moge oppervlakkig beschouwd den schijn hebben, dat hij door het volgen van 't voetspoor eens Duitschers zich zijne taak in niet geringe mate verligt heeft. Doch in de werkelijkheid is dit het geval niet. Wie 't systeem van zijn modèl of meester Justus Olshausen kent, weet, dat deze van eene onderstelling uitgaat, die tot geheel nieuwe taalbeschouwingen leidt.
In een compendieus ‘Lehrbuch’ heeft deze zijn hypothese neêrgelegd en ze daar, althans voor een goed deel, ontwikkeld. Hij zet er in uiteen, dat sommige taalvormen of verschijnselen, die tot dus ver voor voldoende verklaring onvatbaar waren, als sporen of overblijfselen kunnen beschouwd worden van een Hebreeuwsch, dat van vroegere dagteekening is, dan de taal, die wij in de oudste geschriften des O.T., aantreffen. Dit oudere dialect valt volgens hem op hare beurt uit eene vergelijking met 't klassieke Arabisch op te maken, zoodat dit laatste den sleutel geeft tot de oplossing van menig taalkundig raadsel in de Hebr. taal en letterkunde. Hij....maar aangezien het verkieselijker is, dat wij hem zelven laten spreken en wij vermoeden,

{==258==} {>>pagina-aanduiding<<}
dat zijn ‘Lehrbuch der Hebräischen Sprache’ (Braunschweig, Druck und Verlag von Friedrich Vieweg und Sohn 1861.) niet in handen van al onze lezers zijn zal, getroosten wij ons gaarne de moeite hier eene ‘Ankündigung’ op te nemen, waarin de auteur zelf zijne methode aldus omschrijft:
Der Verfasser - zegt hij - hat in diesem Buche bei der Behandlung der Laut- und Formenlehre der hebräischen Sprache einen neuen Weg eingeschlagen, indem er die sprachlichen Erscheinungen, wie sie in den Schriften des Alten Testaments vorliegen, überall auf die dabei zum Grunde liegende ältere Gestalt zurückführt, welche zu ermitteln eine ebenso lohnende als interessante sprachwissenschaftliche Aufgabe ist. Dieser Weg is vorzugsweise geeignet, die zahlreichen Schwierigkeiten zu lösen, welche bei dem Studium des Hebräischen in den oft so auffallenden Lautveränderungen nicht bloss dem Anfänger, sondern einem Jeden entgegentreden, der sich davon mehr als oberflächliche Rechenschaft zu geben versucht. Die Veränderungen erscheinen, sobald die ursprüngliche Grundlage der Formen erkannt ist, nicht mehr als das Ergebniss von allerlei willkührlichen, oft unbegreiflichen Satzungen, sondern als die natürliche Folge desselben Ganges, den die lautliche Entwickelung auch in anderen Sprachstämmen zu nehmen pflegt.
Deze hypothese nu - waarvan wij de waarheid en waarde geheel in 't midden laten - wordt door Prof. L. overgenomen en aanvaard. Hij heeft haar ‘door eigen onderzoek gewijzigd en aangevuld,’ ja! haar consequent doorgevoerd, waar Olsh. nog aarzelde. Wij wagen het ook niet een beslissend oordeel te vellen over de wijze, waarop hij haar in zijn leesboek heeft toegepast. Doch zeker is het, dat dit daardoor een geheel ander aanzien, dan de vroegere compendia hebben, verkrijgt en eene geheel andere methode van onderwijs noodzakelijk maakt. Wij kunnen daarom de vraag niet ontwijken: of dit stelsel van taalbeschouwing voor 't elementair onderwijs in de Hebr. taal aan te bevelen is - en dieuvolgens de Grammatica van Land, waarin deze hypothetische methode systematisch wordt voorgedragen, voor den eerstbeginnenden beoefenaar van 't Hebreeuwsch doelmatig is te achten?
Intusschen doet zich eene tweede vraag op: of het namelijk wel mogelijk is, dit a priori uit te maken? Zal niet eerst de

{==259==} {>>pagina-aanduiding<<}
ondervinding definitief kunnen uitwijzen, dat dit systeem al of niet bruikbaar en aanbevelenswaardig is voor ‘den aanvanger’? Indien de ervaring ook hier de proefsteen van 't stelsel is, dan bezitten wij een gunstig getuigenis van den auteur zelven - ‘Sints 1864’ - zegt hij - heb ik den inhoud van dit werkje mondeling voorgedragen, bij de lectuur van texten gedurig toegepast en ook het onderwijs in verwante talen daaraan vastgeknoopt; en dat alles niet zonder goed gevolg.’ Door dit laatste - en wij nemen gaarne aan, wat ons door Land verzekerd wordt - is naar het ons voorkomt deze kwestie uitgemaakt. Zijne ervaring legt hier overwegend gewigt in de schaal, indien de evenaar soms aarzelde ter regter- of linkerzijde door te slaan.
Maar dan blijft er nog een ander - een negatief-punt - te bespreken over. Immers Land geeft ons bovendien nog te kennen, dat zijne ‘handleiding niet bestemd is voor wie sints jaren gewend zijn aan eene andere methode, maar voor hen die van de beoefening van oude en nieuwe europesche talen tot die van het Hebreeuwsch overgaan.’ En hier wijkt o.i. zijne meening van die zijns Duitschen voorgangers af. Deze toch scheen van oordeel, dat zijne methode voor eerstbeginnenden minder geschikt is, dan voor meergevorderden. Prof. Land beweert zeer bepaald het tegendeel. Veroorlooven wij ons de vrijheid, zijn ‘sints jaren’ naar de letter op te vatten, om daaronder een vrij ruim tijdvak te verstaan, dan blijft er nog plaats over voor degenen, die een of twee jaren aan de studie van 't Hebreeuwsch hebben besteed. Doch dit mogen wij niet. Als met zoovele woorden toch verklaart hij, dat zijne handleiding uitsluitend bestemd is voor jongelieden, die de éérste schreden gaan zetten op dit gebied, zoodat hij - indien wij hem goed begrijpen - wil, dat dezulken alleen zijn boek zullen ter hand nemen, vermits zijne taalbeschouwing bij anderen geen wortel meer kan schieten of misschien wel aanleiding tot verwarring geeft.
Eene vlugtige inzage van zijn leesboek - en wij meenen dit tot zijn lof te mogen opmerken - gaf ons grond, om het te gendeel te veronderstellen. Het komt ons voor, dat zijne methode ook ingang kan vinden bij hen en zijne grammatica met vrucht kan worden gebruikt door hen, die zich reeds eenigen tijd met de beoefening der Hebr. taal hebben onledig gehouden. Of....zullen jongelieden, die de etymologie van een gewone Hebr. grammatica goed meester zijn en den tekst van het O.T., met

{==260==} {>>pagina-aanduiding<<}
behulp van een woordenboek vrij wel kunnen lezen, - vooral indien men in de gelegenheid was hen kennis te doen nemen van de eerste beginselen van 't Arabisch 1) - minder geschikt zijn voor zijne taalbeschouwing, dan anderen, die nog nooit iets van het Hebreeuwsch hebben gehoord of gezien?....Zullen zij, bij wie eene tüchtige grammatische Grundlage gelegd is, minder in staat zijn, om de vreemde taalvormen en afwijkende verschijnselen te ontdekken en te vatten - en een open oog te hebben voor het licht, dat uit eene vergelijking met het Arabisch voor de oplossing dezer linguistische moeijelijkheden ontspringt, dan degenen, wien dit alles ontbreekt?...Dr. Land-zelf zal, geloof ik, erkennen, dat dit de bedoeling zijuer woorden niet geweest is. Niet zóó scherp wil hij, naar het mij voorkomt, de lijn van afscheiding en afsluiting getrokken hebben, dat aan meer gevorderde discipeleu zijn handboek behoorde te worden ontzegd. Wij hebben zijne verklaring dan ook cum grano salis opgevat - en aan leerlingen, die gedurende ruim 2 jaren de spraakkunst van Veth gebruikten, nu zijne Hebreeuwsche Grammatica in handen gegeven, - juist tot voortzetting en verdere ontwikkeling van hetgeen zij tot dus ver leerden. En om die zelfde reden, komt het ons niet onraadzaam voor, dat bij een eventueelen cursus van vier jaren, zoo als die voor den theologiae-propaedenticus hoogst-gewenscht is, zijne methode en grammatica op de 2
hoogste klassen van 't gymnasium worden gevolgd.
Wij willen bovenstaande opmerkingen voor niet méér laten gelden dan zij waard zijn. Wij geven ze slechts als losse indrukken en voorloopige gedachten, waarover de tijd en de praktijk nog hun vierschaar moeten spannen en uitspraak zullen doen. Men houde het ons om dezelfde reden dan ook ten goede, dat wij ons oordeel over Land's grammatica vooreerst verdagen, totdat het gebruik, dat wij bij onze lessen er van maken, ons nader omtrent hare meerdere of mindere doelmatigheid zal hebben overtuigd. Dit mogen wij evenwel niet

{==261==} {>>pagina-aanduiding<<}
verzwijgen, dat wij met ingenomenheid opmerkten, hoe het hem blijkbaar te doen is, om zijnen leerlingen een helder begrip te doen erlangen van de historische ontwikkeling der Hebreeuwsche taal. Hij geeft geen schoolsche paragraphen, geen louter geheugenwerk, geen dor geraamte zonder ziel en leven; maar wil dat de taal zelve in haar oorsprong, wezen en ontwikkeling onderzocht, begrepen en beoordeeld worde. Dit en geen ander moet o.i. ook 't doel van het grammatisch onderwijs zijn. Prof. Land bezigt daartoe de hulpmiddelen, waarop wij boven wezen: 1o. de vergelijking der overgeleverde taalvormen onderling, ook van de minder gewone, waaruit dikwijls het meeste voor den eigenlijken bouw der taal te leeren valt, - 2o. de vergelijking van het Hebreeuwsch met de verwante talen, vooral het Arabisch en Arameesch, - 3o. de voorlichting der algemeene of vergelijkende taalkunde. Door deze hulpmiddelen met oordeel aan te wenden, kunnen wij - zegt hij blz. 5 - met groote waarschijnlijkheid bepalen, niet wanneer of waar elke taalvorm voor het eerst optrad, maar toch langs welken weg het een uit het ander is voortgekomen, m.a.w. het historisch verband, den waren aard der taal.’
En zullen wij nu met korte trekken den indruk weergeven, dien zijn Grammatica op ons maakt, dan zeggen wij: geheel de aanleg van het boek is goed en de verdeeling onberispelijk logisch. Het klimt op van 't eenvoudige tot het zamengestelde, van de leer der klanken tot die der der woorden, van deze tot die der zinnen. De leer der eersten zal later door die der laatsten gevolgd worden. In de verdere volgorde evenwel wijkt hij geheel van anderen af ja! kiest hij zich zijn eigen weg en gaat van de behandeling der min- tot die der meer belangrijke rededeelen over. Naar ons voorkomt geheel teregt. Vooral is het goed gezien, dat hij zijne tweede afdeeling besluit met de verba en de gebruikelijke namen voor de verschillende conjugaties heeft vervangen door epitheta, die hare eigenaardige kracht en bijzonder karakter uitdrukken. Kortom: zijne grammatica beveelt zich, reeds bij oppervlakkige inzage, door veel en velerlei goeds aan. Zij bepaalt zich streng tot het haar aangewezen gebied en verliest zich nergens in noodelooze uitweidingen. Zij vermijdt allen omhaal en gaat regelregt op haar doel af. Zij kenmerkt zich eindelijk door eene wijsgeerige opvatting en behandeling van zaken, door eene logische ontwikkeling van gedachten, door een bevattelijke voor-
{==262==} {>>pagina-aanduiding<<}
dragt, een helderen stijl en aangenamen vorm 1), in een woord: door eene zorgvuldige bewerking.
En hiermede nemen wij afscheid van een boek, welks verschijning wij met warme belangstelling begroetten. Indien wij ons ten taak hadden gesteld, om van geheel zijn inhoud en waardij een beoordeelend verslag te leveren, dan zouden wij de eersten zijn, om te belijden, dat wij hierin ten eenen male zijn te kort geschoten. Maar dit lag volstrekt niet in ons plan. Ons tegenwoordig doel met de aankondiging van deze nieuwe grammatica, even als met die van Prof. de Jong's inwijdingsrede, is geen ander, dan om te doen uitkomen, hoe de voordragt van den minister Fock ter zake van het onderwijs in de Hebreeuwsche taal- en letterkunde, ongevraagd en ongezocht haar krachtig bondgenootschap vindt in den letterkundigen arbeid van twee Hoogleeraren in dat vak. Merkwaardig teeken des tijds! Wat te Utrecht in 't groot auditorium der Hoogeschool theoretisch is aangewezen als de meest-wetenschappelijke methode van beoefening der Hebreeuwsche taal- en letterkunde, wordt bijna te gelijkertijd in de hoofdstad des rijks door een ander Oostersch Hoogleeraar - natuurlijk van zijn eigenaardig standpunt en naar zijne wijze van zien - practisch ten uitvoer gebragt en in een nieuw Hebreeuwsch taalkundig leerboek

{==263==} {>>pagina-aanduiding<<}
te aanschouwen gegeven. En terwijl dit geschiedt, verrast ons de tijding, dat de Regering, overtuigd van de noodzakelijkheid eener betere regeling van het Hooger Onderwijs, ook op 't stuk van het Hebreeuwsch een reformatie-plan voordraagt, dat in beginsel met de inzigten en denkbeelden van deze en andere vaderlandsche deskundigen geheel zamenvalt. Wij hebben niet geaarzeld, om op deze onwillekeurige doch daarom te treffender overeenstemming de aandacht te vestigen. Wij durven ons wel niet vleijen, dat - indien deze wet ook al in discussie komt - deze opmerking er iets toe zal bijdragen, om de overtuiging te verbreiden of te bevestigen, dat verbetering in dit opzigt dringend noodig is. Maar toch nemen wij haar aan als een veel belovende profetie van betere tijden en leven wij in de vaste hoop, dat - wat ook 't lot van de ingediende wetsvoordragt worden moge - in elk geval voor dezen belangrijken tak van Hooger Onderwijs in den schoot der toekomst een aandeel ligt besloten, dat hem, tot schade van niet weinigen, door een zamenloop van allerlei omstandigheden te lang bleef ontzegd.

Deventer,
April.
van Eyk.





{==294==} {>>pagina-aanduiding<<}

I. Fraaie Letteren.

H. de Veer. Trou-ringh voor 't jonge Holland. Leiden, van Doesburgh 1868.
Het is zeker geene al te gewaagde onderstelling, wanneer ik beweer, dat de Veers Trou-ringh zijn ontstaan te danken heeft aan het uitmuntende boek van Gustave Droz. (zooals hij zich noemt) ‘Monsieur, Madame et Bébé,’ ja, daarvan eigenlijk eene navolging is. Immers reeds in ‘Los en Vast’ verschenen eenige hoofdstukken van den Trou-ringh onder den titel van: ‘de Hollandsche Monsieur etc. Toch durf ik gerust zeggen, dat de Veer in het minst niet behoort tot het gild van hetgeen Horatius het ‘imitatorum servum pecus’ noemt, maar dat zijn werk door en door oorspronkelijk is. Droz geeft ons het ideaal van een fransch huisgezin, de Veer dat van een Hollandsch en daar beide volken nog al in vele opzigten van elkaar verschillen, was het onmogelijk bij slaafsche navolging echt Hollandsch te blijven, en dat is de Veer, al blijkt het dan ook uit enkele kleine bijzonderheden, dat hem wel iets van Droz werk in het hoofd is blijven hangen, b.v: het ‘tot straks lie-v-e’ (op bl. 153), (vergelijk in hoofdstuk: une envie, het ‘ma-chérie.’)
Het zal misschien niet kwaad zijn bij het beschouwen van de schoonheden in het Hollandsche werk, hier en daar ook het Fransche aan te halen. Gelukkig voor ons nationaal gevoel zal daaruit blijken, dat een Hollander de liefde nog verhevener weet op te vatten, dan de meest gevoelige Franschman.
Het eerste hoofdstuk, dat mij deed vermoeden, dat de held van ons verhaal een schilder zon worden, is blijkbaar niets anders als inleiding. De schrijver drukt er ten minste zoo vat ik het op, in uit, wat de hoofdeischen zijn, die voor hem zelven, bij het vervaardigen van dit boekjen gesteld moeten worden. Hij zal schilderen (in figuurlijken zin) een gelukkig huwelijksleven, maar het is niet zijne fantasie, die hij daarvoor alleen ter hulp moet roepen. Idealist mag en moet hij zelfs zijn, maar slechts zulk een, die van de realiteit weet uit te gaan, - waarheid moet aan zijne schildering ten grondslag liggen. Om het huwelijksleven te kunnen schilderen, moet hij het bestuderen - ‘de hoogere kunst moet haren weg maken door de school van Lacroix heen, in zijn dienst moet haar eerste bloedgeld betaald worden.’ Dit voortreffelijk denkbeeld

{==295==} {>>pagina-aanduiding<<}
is in even voortreffelijken vorm gegoten; als gij het leest gevoelt gij u weer geheel schooljongen, denkt gij er aan, hoe ook gij zelf eens zoovele mislukte teekeningetjens hebt gekrabbeld, omdat gij Lacroix nog niet bestudeerd hadt en ziet gij in nwe verbeelding ‘Lacroix grinneken van plesier,’ omdat de koe, die gij teekenen wilt maar op niets anders wil gelijken als op eene wanstaltige vlieg. Vergelijkt bij deze inleiding eens die van Droz met zijn verzoek aan de dames ‘de fermer un oeil,’ als zij de honderd eerste blijdzijden van zijn boek lezen.
Herinnert gij u, waarde lezer, nog den tijd, toen gij als zestienjarige knaap, wat uit de kleeren gegroeid, en zoo links mooglijk verliefd waart op eene bloeiende maagd, die, zooals gij dacht, u natuurlijk ook beminde omdat zij u wel eens aanzag? Herinnert gij u die eerste minnebrieven nog wel, die gij geschreven hebt? Niet? Lees dan den Trou-ringh, en ik twijfel niet, of gij zult nog eens om u zelven lagchen. Lacht gij ook om den Franschen knaap, zooals Droz u die in ‘mon premier réveillon’ schildert. Misschien; maar zijt gij nog niet half verfranscht, dan bedroeft gij u tevens, niet waar? De fransche knaap zuipt wijn en rookt zware cigaren met zijne vrienden, en houdt er eene maîtresse op na, - de Hollandsche dweept nog met reine liefde, maar is ongelukkig gek genoeg om die voor een volwassen meisje te gevoelen.
Het derde hoofdstuk van den Trou-ringh is zóó waar, dat wij bijna in elk woord ons zelven terugvinden zooals wij waren in den tijd, toen wij begonnen te merken, dat onze nichtjens er lief uitzagen, en toen wij eene kinderlijk reine liefde koesterden voor die onschuldigde lieve speelnootjes onzer jeugd. Vergelijk daarmeê nu eens dien franschen jongeling in l'ame en peine, die op een geheel andere wijze omgaat met zijne coquette nicht, namelijk in den vijver in badkostuum, waar hij te vergeefs strijdt om het kinderlijk reine in zijn hart te bewaren, en toch geen anderen eernaam van zijne nicht verwerft, dan dien van ‘grand enfant.’
Prachtig is de schildering van den coelibatair in den Trouringh, al moeten wij dan ook opmerken, dat er weinig coelibatairs van zijn slag op de waereld zijn, zoo vertrouwelijk, in eer en deugd, met jonge vrouwtjens, zoo hartelijk en gemeenzaam met zijne hospita, zoo lief voor die kleintjens, die hij niet heeft mogen bezitten. Gelukkig kunt gij op uwen weg

{==296==} {>>pagina-aanduiding<<}
somtijds zulk een ‘oude vrijer,’ zooals hij spottend genoemd wordt, ontmoeten, want ze zijn er zoo, en dit doet gij zeker liever dan in gezelschap te komen met den franschen vrijgezel, die, o! zoo veel genoegen schept, in het bespieden van: ‘tout le reste de Madame K.’
De Hollandsche vrouw, bevallig en degelijk! Is er wel dikwijls zulk eene uitmuntende lofrede op haar geschreven, als wij die in de Veers Trou-ringh aantreffen? En het is wel noodig zoo iets te lezen, want men wordt er waarlijk misselijk van, als men in gemeenzaam gesprek (onder ons meisjens natuurlijk) de vrouw, wel de Hollandsche in 't bijzonder, maar toch eigenlijk iedere vrouw, hoort minachten, belasteren, ja bezoedelen. Het zou werkelijk geen kwaad kunnen als ‘bij gelegenheid een paar jongeheeren van mijne kennis,’ dit hoofdstuk eens eenige malen overlazen. 't Is waarlijk iets anders de Jungfrau of het meer van Geneve te bewonderen, en ‘de majesteit van onze Hollandsche stillevens te waardeeren, de duizende tinten en schakeeringen in het schijnbaar zoo eentonige tafreel op te merken, het rustige water te zien trillen van leven, den langen kus te vernemen, waarmeê de Vecht, onder 't oog der jaloerche maan - de glimlachende oevers begroet.’ Iets anders is het eene theater-schoonheid, eene ballet-gratie te bewonderen. (dat doet ook ‘de jonge elegant, met zijn lorgnetje en gouden horloge-kettingje, zijn mooi piqué vestje en fijn lakensch jasje),’ iets anders de groote ziel, het reine hart, den rijkdom der liefde te peilen waardoor de Hollandsche vrouw hem aantrekt, die nog behoort tot ‘de besten onder Neerlands zonen.’ Het tijdperk der verliefdheid wordt ons in een kort hoofdstuk, ‘mooi weer van alle kanten’ geschetst. Ieder, die geëngageerd is, of het eenmaal geweest is, zal het moeten bekennen, dat daar waarheid, zuivere waarheid wordt verteld. Misschien zou ieder gehuwd man ook hetzelfde kunnen vertellen van ‘une nuit de noce,’ ofschoon ik van een Hollander niet geloof dat hij het zou willen, want daarvoor is hij te kiesch - meer dan de luchthartige Franschman. Het teedere liefdewoordjen, het eerst aan de lippen der blozende schoone ontsnapt, en in het hart
van den jonkman begraven, moge zich al eens op het papier terug vinden, wat in une nuit de noce’, achter de bedgordijnen gebeurt, (ten minste zoo denken wij, Hollanders, er over) mag niet verklapt worden; evenmin als de schildwacht zijn parool aan den vijand mag verraden.

{==297==} {>>pagina-aanduiding<<}

Met het achtste hoofdstuk vangt in den Trou-ringh het huwelijksleven aan, en bij vergelijking met het Fransche boekjen valt het ons reeds dadelijk in het oog, dat in het eerste de vrouw wordt geïdealiseerd, dikwijls ten koste van den man, terwijl in het laatste beiden evenzeer tot hun recht komen. Dat de Hollandsche schrijver eenigsins partijdig voor de vrouw is, zal bij ons evenwel nooit eene reden tot berispen zijn: om de vrouw te prijzen, is hij man, en is het zijn doel om ons de vrouw te doen achten en liefhebben, dan, ik twijfel er niet aan, heeft hij het ten volle bereikt, tenzij een scepticus bij zichzelven mompelen mogt: ‘er zijn zeker lieve vrouwtjens maar of wel allen...’ Zwijg, mijnheer, wij willen het hopen, en gelooven het gaarne. De Fransche vrouw, die (in ‘encore le cahier bleu),’ haren lieven man met het scheerkwastjen naloopt, toont daardoor dadelijk, dat zij eene Fransche vrouw is, maar hier is zij niet minder beminnelijk, dan de Hollandsche, die haren man de portretjens zijner vrienden helpt ophangen.
‘Wij blijven thuis’ is bepaald een meesterstukjen, zooals men er in het fransche werkjen geen aantreft. Eene enkele bladzijde moet ik er u van afschrijven. Oordeel zelf.
‘Het jonggehuwde paar is, na lang door gasten gekweld te zijn geweest, eindelijk eens alleen te huis. Het jonge vrouwtjen zal haren man iets vertellen.
Is het een geheim? vroeg ik, en 'k trok haar dichter aan mijne borst en keek haar diep in de vriendelijke oogen.
Een groot geheim, fluisterde ze, terwijl een hoog rood haren hals kleurde en haar blik zwom in een weelde, die geen weemoed en geen blijdschap was. Een groot geheim...dat ik voor dezen avond bewaard heb en u alleen vertellen zal...
Zij liet bij deze woorden haar hoofdje tegen mijn schonder rusten, en bracht haar mondje langzaam zoo dicht mogelijk aan mijn oor. Ik heb gedroomd, fluisterde zij, zoo zacht dat ik de lucht tusschen hare woorden hoorde heenruischen. Ik heb gedroomd van een avondje waarop wij samen in deze zelfde kamer zaten. Gij zat te werken aan een heel geleerd en diepzinnig boek. Ik zat tegenover u. Tusschen ons beiden in stond een klein teenen korfje, en uit dat korfje kwam een stemmetje...
Zij zweeg, boog zich nog dieper op mijne borst, en ik voelde twee warme tranen in mijn hals. Toen hief zij haar hoofdje

{==298==} {>>pagina-aanduiding<<}
op en stak mij de purperkleurige lippen toe, die 't groot geheim hadden verklapt...Meer dan een kwartier vloog in ongekende zaligheid voorbij. Wij hadden al dien tijd niet gekibbeld.
Weet mama er iets van? vroeg ik eindelijk ('t was een kleine duivel, die mij 't vermoeden ingaf, dat ik wellicht pas de tweede zou zijn). Hebt gij 't mama al geschreven?
Zij werd vuurrood en de tranen sprongen haar in de oogen. Vergeef mij, smeekte ik haastig, en ik sloot haar in mijne armen. Ik dacht er niet aan, dat gij niet zijt als de rest...
Zij liet dit onhandig excuus voor 'tgeen het was en streelde mij de wangen, ‘Ik heb er op gerekend dat mijn mannetje zwijgen kan; anders zou ik 't ook hem nog niet verteld hebben, want 't is eigenlijk een heel groot geheim, nog niet eens zeker, maar een vermoeden, een mogelijkheidje, waarop ik u vast wilde voorbereiden. Ik zal, als 't eens zoo was, zooveel te kort komen in mijne zorgen voor u, gij zult zooveel moeten missen en we zullen u zoo menig kostelijk uurtje rooven als we eens schreeuwen en moeten gewiegd worden, en’...Vindt gij het niet prachtig? Daarbij haalt mijnheer Droz in de verte niet, als hij (in ‘mon premier né,’) de jonge vrouw doet zeggen: ‘j'avais comme un corps étranger dans la poitrine - je sentais ce petit être qui était la sans être encore, je le sentais s'accrocher à moi, sa vie m'apparaissait tont entière.’
Gij kunt er ook bij lezen, als gij lust hebt, een allerliefst gedichtjen van onzen vlaamschen broeder: Frans de Cort, getiteld, ‘met ous drieën,’ in zijn laatsten bundel te vinden.
Hoeveel voortreffelijker toont zich de Hollandsche vrouw in het hoofdstuk: ‘Hoe een verstandige vrouw haar zin krijgt,’ dan de Fransche in ‘une envie’ of ‘ma femme va au bal,’ al moeten wij dan ook bekennen, dat die liefdesverklaring, stilletjens in een mooi albnm opgeschreven, nu juist zoo heel dikwijls niet voorkomt. De belofte van den Hollandschen Mijnheer om vóór negenen te huis te zijn, aan zijne verstandige vrouw gedaan, is ook geheel iets anders als het gezegde van den Franschen dito, die door zijne vrouw meê naar het bal is gelokt: ‘après tout j'y ai gagné un perdreau bien cout.
In het twaalfde hoofdstuk treedt eene Hollandsche tante op, een jaloersche, die het echtelijk geluk van anderen niet kan verdragen, omdat hare eigene dochters nog niet gehuwd zijn, en die door het schrijven van een' langen brief tweedragt in

{==299==} {>>pagina-aanduiding<<}
een gelukkig gezin tracht te zaaien. Er zijn zulke tantes, al weet ik dan ook wel bij ondervinding, dat zij zoo niet allen zijn, maar eene tante, als Gustave Droz ons schildert, is ons hier gelukkig onbekend, eene ‘tante en Venus, waarvan hij zeggen kon: ma petite tante était bien la plus jolie femme du monde, et coquette! et élegant! et un pied,’ eene tante, die zich met ‘lait de la beauté’ laat wasschen door haren neef, zoodat hij zelf gedwongen is te zeggen: ‘il faut que les femmes du monde aient vraiment le diable au corps pour s'amuser de cette facon-là,’...zulk eene tante moet men in ons vaderland met lantaarnen zoeken. Ziedaar een nieuw verschil tusschen den Hollandschen en den Franschen Trou-ringh.
Maar nu komen de kleintjens. Beide schrijvers voeren ons in de kraamkamer. Men moet wel een echte Hollander wezen, om eene kraamvrouw te kunnen schilderen, als de Veer dit doet; zulk eene, die, omdat er een kleintjen is gekomen, een aardig kereltjen voor wiens toekomst zij te zorgon heeft, op echt vrouwelijke manier zit uit te rekenen hoeveel het huishouden heeft gekost, om tot het resultaat te komen, ‘dat het zoo niet langer kan,’ terwijl de gelukkige vader bezig is met over de toekomst te droomen, waarin hij zijn zoon reeds lid van de tweede kamer ziet. Ook in het laatste gedeelte van beide werkjens valt het onderscheid tusschen het Fransche en het Hollandsche duidelijk in 't oog. Zorgen heeft de Fransche huisvader of huismoeder niet (behalve in dat prachtige hoofdstuk: ‘Il auroit quarante ans’). De bébés schijnen daar alleen te zijn voor het amusement - het zijn daar aardige speelpopjens, hetzij ze onder 's vaders mantel schuilen voor de regen, hetzij ze zich op koddige wijze verheugen, wanneer zij hun cerste broekjen aanhebben. De Hollandsche vader evenwel verkoopt ‘jonge wijsheid;’ hij moet zorgen voor de opvoeding; de Hollandsche vader gaat met vrouw en zes kinderen voor nog geen drie gulden per dag op reis; de Hollandsche vader dweept met het evenbeeld zijner vrouw, ‘klein vrouwtjen’ die voor den Franschman reeds aan den leeftijd der aanvalligheid ontwassen is, en niet meer tot de bébés behoort. O! klein vrouwtjen is zoo natuurlijk, zoo juist geschetst, en de genegenheid van vader voor het lieve, wel wat bezige dochtertjen is zoo waar, dat wij bijna deze recensenten-gemeenplaats zouden gebruiken: ‘dit heet de natuur op de daad betrappen.’

{==300==} {>>pagina-aanduiding<<}
Ook een stukjen als ‘de moeder met hare jongens’ missen wij in het Fransche werkjen: 't is echt Hollandsch, even echt ongelukkig als de vermelding van de ‘ruwheid dier knapen van zestien tot twintig jaar, die, (de schrijver gebruikt nog een vrij zacht woord) hunne moeders veel te weinig ontzien.’ Waar is het: jammer dat het waar is. Ook dat complot is meesterlijk; vaders weten te vertellen, dat het uit het leven is gegrepen. Nog een enkel woord over ‘half en half,’ waarin de vrouw zich aan ons van hare meest beminnelijke zijde doet zien, al hebben de bekende vrouwenhaters dan ook weinig met dit half en half op; ongelukkig omdat zij het niet begrijpen, daar zij op hunne ‘nuchterheid roemen en over alle dingen praten alsof het oude kapotjassen zijn, die alleen tegen de ergste koude nog eenigen dienst kunnen doen.’ Ik verlang geen naprater te zijn, anders zou ik gaarne herhalen wat onze Hollandsche schrijver daaromtrent zegt, dit is zeker: in dit hoofdstuk - en overigens in het geheele werkjen heeft hij een krachtig protest aangeteekend tegen de, vooral onder jongelieden, meer en meer veld winnende minachting van de vrouw, en een lofzang op het vrouwelijk geslacht gezongen, heerlijker, dan Vondel deed toen hij dichtte:
‘Bejegent Engelen, hoe schoon ze uw oogh behaeghden;
Het zijn wanschapenheen bij 't morgenlicht der maeghden.’ Ook hierin overtreft hij zijn Fransche evenknie verre. Deze stak de vaan omhoog, waarop geschreven stond ‘huiselijk geluk’ en onder deze vaan strijdende, kon hij de vrouwen toeroepen: ‘Faites vous aimables, considérez que votre mari est un public qu'il faut vous rendre sympathique.’ De Hollandsche schrijver behoeft dit niet te doen, behoeft haar niet aan te manen zich te doen gevoelen, ‘dans ces mille riens;’ want hij weet het, dit doet zij van zelf omdat zij vrouw is, en ‘ces mille riens’ (hoe voortreffelijk ook op zichzelf uitgedrukt) zijn voor hem geene nietigheden, want te zamen maken zij een prachtig geheel uit, dat de vrouw kenmerkt als het pronkstuk der natuur. Dat fijne gevoel der vrouw, die verrukkelijke lieftalligheid stelt haar hoog, te hoog om eigentlijk door laster van grijze knapen te kunnen bezoedeld worden. De Franschman kan van zijn standpunt nog gerust leeren: ‘Ne lni dites pas: Je t'aime: ce mot-là lui rappellerait peut-être un souvenir au deux. Mais amenez-le à vous dire: Tu m'aimes donc? et repondez lui non

{==301==} {>>pagina-aanduiding<<}
avec un petit baiser, qui veuille dire oui;’ de Hollander weet, dat, in dit opzigt de vrouw niets van hem te leeren heeft, daar zij ‘nog immer 't beste en edelste is waarop hij den vreemdeling kan wijzen.’ En daarom heeft hij ook vol vuurs ‘den handschoen opgenomen,’ tegen hen, die ‘hare eer aanranden.’
Ziedaar waarde lezer - het een en ander over dit voortreffelijke boekjen. Heb ik u verveeld, omdat ik niets heb afgekeurd, niets belagchelijk heb gemaakt? Ik hoop het niet.
Maart 1869.
J.T.W.
LIEDEREN VAN FRANS DE CORT. Groningen J.B. Wolters en Antwerpen J.W. Marchand en Co. 1868.
Frans de Cort begint reeds aanstonds in het eerste der liederen, welke tot dezen bundel behooren, zich aan zijne lezers voor te stellen als iemand:

‘Rollend op der vreugde wagen 
Door de wereld vroo en vrij;’ 

hij meldt zich aan als een anderen apôtre de la gaîté, zoo als Béranger - aan wien, tusschen twee haakjes, de Heer de Cort in zoo menig oogenblik denken doet - zich zelven genoemd heeft.
Wij, die ons aan de zijde van den weg geplaatst hebben, waarlangs de Heer de Cort op zijn vreugdewagen gevoerd wordt, en die het voorrecht hadden, kennis te maken met de zangen, die hij op dezen aanheft, aarzelen niet, onbewimpeld de verklaring af te leggen, dat het gehoorde in velerlei opzicht genoegen gaf en bevredigde. Wij vinden menigen aardigen inval, menigen echt komischen greep; het geestige in de opvatting houdt hier en daar werkelijk gelijken tred met het pikante in de voorstelling. Van eene goede luim, die geene opgeschroefdheid verraadt, maar ook niet in uitgelatenheid vervalt, getuigt het meeste. Er is bovendien in vele dezer liedjes een zeker lyrisme de la joie, dat hun indruk verzekert, ook waar deze niet door de gedachte op zich zelve zoude zijn teweeggebracht. Bij sommigen is het misschien alleen het zangerige in den vorm en het vloeiende van het referein, dat de lezing aangenaam maakt. Enkelen waren beter geheel gemist. De meer ernstige Belg zou daardoor zich onverdeeld hebben vrijgehouden van dat lichtzinnige en onzuivere, hetwelk in den arbeid van zijn straks genoemden Franschen geestverwant dikwerf zoo kwetsend op den voorgrond treedt. Men begrijpt, hoe het hier stukjes als:

{==302==} {>>pagina-aanduiding<<}
‘Een is genoeg’ en ‘Pater Adriaan’ zijn, die door mij worden bedoeld.
Intusschen, waar de Heer de Cort zoo ‘vroo en vrij’ op der vreugde wagen de wereld doorgevoerd wordt, ontbreekt het hem allerminst aan een open oog en een gloeiend hart voor den dierbaren vaderlandschen bodem, waarover hij de sporen verlengt; het doet hem innig goed, telkens als weder zijne beminde Vlaamsche taal hem in de ooren klinkt. Dat land en die taal, zij ook ontlokken hem menig lied - en waarlijk, wat in dit genre door den zanger geleverd wordt, mag zeker wel als over het algemeen het best geslaagde van den geheelen bundel worden geroemd. In die chants patriottiques is zonder uitzondering gedachte, waarheid, bezieling. In deze klopt een hart; er is hier krachtig bloed, dat door de aderen vloeit. Wij, zonen van het Noord, wij lezen die zangen niet, zonder dat die broeder van het Zuid ons aan onzen warmen S.J. van den Bergh herinnerd heeft, en zonder dat ook bij ons weder meer geestdrift voor land en taal gewonnen zijn.
Hebben wij tot nog toe slechts de hand aan onzen Vlaming kunnen reiken, staande aan de trede van den vreugdewagen, waarop deze zich bevond - wij mogen thans aan onze lezers niet langer de mededeeling onthouden, dat de Heer de Cort meermalen van dat voertuig afstijgt, en daarmede de sfeeren der vrolijkheid en der opgewondenheid verlaat. Gewoonlijk is het de aanblik van eene of andere Vlaamsche schoone of de kennisneming van eenigen maatschappelijken toestand, die hem daartoe verleidt. De poëzie van de Cort is niet enkel komisch en vaderlandsch - zij is ook erotisch en romantisch.
Het erotische, dat wij hier vinden, valt echter weinig in onzeu smaak. Het is zoo, wij ontvangen nu en dan zangerige rijmen - maar gedachte, inhoud ontbreken veeltijds ten eenenmale. Er is hier iets oppervlakkigs en ledigs, dat zoo min bosien als iets achterlaten kan. De Cort schijnt meer verliefd te zijn geweest, dan te hebben liefgehad. Zijne gedichten ten minste, waaruit deze gevolgtrekking afgeleid wordt, missen dat innige, dat diepe, dat weemoedige, dat...op zoo geheimzinnige wijze roerende en aangrijpende, waardoor steeds de ware liefde van den dichter wordt gekenmerkt, en dat zijne liefde reeds aanstonds, ook zonder behulp van klanken of melodien, tot de schoonste poëzie van zijn leven verheft. Het enkele hooren uischen van den zoom des kleeds der erotische Muze van

{==303==} {>>pagina-aanduiding<<}
Heine is begeerlijker, dan de volle omarming, welke de Corts Muze u mocht hebben toegedacht. Ik voor mij geef alle de minnedichten van den laatste voor eene dier welbekenden, die haar zanger zamengevat heeft in wat hij noemde zijne:

‘Urne 
Mit der Asche seiner Liebe.’ 

Alle minnedichten van de Cort - echter met uitzondering van een. In dat eene is werkelijk gevoel en inspiratie. Dat is ‘In het zonnige Hoveken.’
Moest ons oordeel over de erotische poëzie van den Heer de Cort minder gunstig luiden, wij haasten ons nu tot de verklaring, dat hij op het gebied der romantiek met oneindig beter gevolg zich bewogen heeft. Het lijrische in de werkelijkheid en schijnbare dorheid van het dagelijksch leven, dat alleen het oog des dichters daarin weet te ontdekken, heeft zich inderdaad meermalen voor hem ontsluierd, en hem aanleiding gegeven tot menig lief, vriendelijk lied, waarvoor wij hem van harte dankbaar zijn. Het is zoo, somwijlen heeft hij blijkbaar meer gevoeld, dan hij in zijne voorstelling naar eisch mocht teruggeven; somwijlen erlangde eenig beeld in zijn liederenboek niet die gestalte, waarin het hem voor het oog des geestes moet gezweefd hebben - maar, tegenover deze pogingen, die als minder goed gelukt moeten aangemerkt worden, staan anderen, die zoo volmaakt geslaagd zijn, waardoor de zanger ons inderdaad juweeltjes van het zuiverste water heeft geschonken, en die hem onder de echte zonen van het lied eene onbetwistbare plaats aanwijzen. De keus is hier zelfs eenigszins moeielijk, waar wij gaarne eenige der laatsten zouden willen noemen. Toch reken ik tot de allerbesten b.v.: ‘Moeder en kind,’ ‘Bekentenis’ en ‘De Monnik’. ‘De Monnik’ vooral is misschien het kostbaarste uit den geheelen bundel, en staat, mijns inziens, door zijn eenvoud verre boven ‘De jonge Priester’ van onzen Potgieter. Hier werd de gedachte werkelijk lied; de woorden zijn hier toon en melodie geworden. Men oordeele:

	De monnik
In 't klooster op den heuvel 
Daar slijten vroom en vroed 
De monniken, God ter eere, 
Hun leven in bede en boet. 

{==304==} {>>pagina-aanduiding<<}

Aan 't venster zijner celle 
De jongere broeder staat; 
De laatste zonnestralen 
Beschijnen zijn bleek gelaat. 
 
De balsemgeur der velden, 
Der nachtegalen lied - 
Daarop en let de droomer, 
De bleeke droomer niet. 
 
Want aan den voet des heuvels 
Verwijlt een lievend paar, 
De blikken naar elkander, 
De handen in elkaar... 
 
Daar klept voor de avondbede 
De schelle kloosterbel, 
En zuchtend gaat de broeder 
Ter sombere bidkapel. 

Aan zijnen bundel liederen zijn door den Heer de Cort ook onderscheiden vertalingen toegevoegd. Verreweg de meesten zijn van liedjes van Burns. Hier natuurlijk is het niet de gedachte - maar de vorm, waarover ons oordeel gevraagd wordt. Over het algemeen mag dit gunstig luiden. Wij vinden hier meestal datzelfde ongekunstelde en vloeiende terug, dat ook in het minder komische gedeelte der oorspronkelijke poëzie van den Heer de Cort zoo zeer aantrekt. Waar de vorm minder gelukkig is, komt men er meermalen toe, om dezen ter wille van den inhoud te vergeven - als namelijk die inhoud den vorm niet reeds geheel vergeten deed.
Welsum.
C.J. van Bemmel Suijck.




II. Godgeleerdheid.

DE KERKHERVORMING DER ZESTIENDE EEUW, met de gemeente herdacht door C.H. van Herwerden, Chz., A. van Toorenenbergen, H. Brouwer, P. Hofstede de Groot, S.K. Thoden van Velzen en E.H. Lasonder. - Groningen. - J.B. Huber, 1868.

HET OUDE EN HET NIEUWE GELOOF IN CHRISTUS. Eene voorlezing van Dr. M. Schwalb. - Uit het hoogduitsch, naar de 3e uitgave, door G. ten Cate. - Dragten, A. Plantinus, Jz. 1868. Prijs ƒ 0.25.

VOOR VERSTAND EN HART. Bloemlezing uit de christelijke toespraken van Dr. K. Schwarz, opperhofprediker te Gotha. Groningen. - J.B. Wolters, 1868. Prijs ƒ 1.90.
Het is een bekende zaak, dat de viering van het zevende

{==305==} {>>pagina-aanduiding<<}
half-eeuwfeest der kerkhervorming, in 1867, veler verwachting bitter heeft teleurgesteld. Ten minste, men beweerde dat eenigen tijd later. De maatstaf, waarnaar dat oordeel zich richtte, scheen voor een goed deel te bestaan in het gering aantal geschriften, waarmede de gemeente werd verrijkt, vergeleken bij de ‘menigte geschiedverhalen, liederen en preeken,’ die vijftig jaar vroeger, bij het derde eeuwfeest der hervorming, in haar bezit waren gesteld. De stroom der feestgaven was inderdaad ver van overstelpend. Men moge dat feit toejuichen of betreuren - beiden is ongetwijfeld geschied - men kan in ieder geval naar de oorzaak daarvan vragen. De schrijver van het voorbericht van het eerste der hierboven genoemde boeken, ziet haar ten deele in de omstandigheid, dat de gemeente nu, veel meer dan in den aanvang dezer eeuw, met het groote werk der kerkhervorming bekend is geworden; want sedert het feest van 1817 ‘wordt de Hervorming jaarlijks herdacht en is de kerkgeschiedenis als onmisbare leerstof in de catechisatiën opgenomen.’ Een paar vraagteekens bij laatstgenoemde verklaring zouden helaas niet overbodig zijn geweest. Nog altijd wordt op vele - of de meeste? - catechisatiën in den lande de kerkgeschiedenis schier geheel verwaarloosd. De historie van Israëls volk en godsdienst schijnt men nog steeds veel belangrijker te achten, dan die van de lotgevallen en het geloof der christenen, zoodat men met vrijmoedigheid, ‘wegens tijdgebrek,’ van de apostelen overgaat tot de ‘geloofs- en zedeleer’ voor onzen tijd, die zich immers onmiddellijk aan de prediking dier mannen aansluit?!
Intusschen is het volkomen waar, dat de gemeente voor het oogenblik aan geschiedverhalen, liederen en preeken, ter herinnering aan de groote gebeurtenissen der kerkhervorming in de 16e eeuw, minder behoefte had dan in 1817. Die opmerking mag stellig verblijdend heeten; bedroevend daarentegen wat de genoemde schrijver verder zegt: ‘de hervorming wordt nu veel meer dan voor vijftig jaar miskend.’ Die algemeene klacht zal door geen enkelen protestant volstrekt geloochend worden; maar hare rechtvaardiging! ‘Er zijn velen, die haar (de hervorming) alleen waardeeren als eene aanvankelijk niet ongelukkig geslaagde poging tot vrijmaking van den menschelijken geest, welke ons moet aanmoedigen, verder voort te gaan en ook de vrijheid, welke wij aan Luther en Calvijn dank weten, tot ver-
{==306==} {>>pagina-aanduiding<<}
zaking der christelijke beginselen, welke zijbeleden, te gebruiken.’
Wie nam daar het woord? Een confessioneel? Een orthodoxist van de ergste soort? Een onverbeterlijke dogmatist, die Jezus, Petrus, Paulus, Johannes, Luther, Zwingli, Kalvijn, en zichzelf ieder afzonderlijk, ter formuleering van zijn godsdienstig geloof, wil opsluiten, in de vaste overtuiging dat zich het wonder van de vertaling der Zeventigen zal herhalen?
De hervorming geen ‘aanvankelijk niet ongelukkig geslaagde poging tot vrijmaking van den menschelijken geest.’ Wie dat eenzijdig opgevatte werk der hervorming wil voortzetten; hij arbeidt aan hare vernietiging!
Ik kan mij de moeite van de wederlegging dier stellingen sparen, en de daarmede gegeven karikatuurschildering van andersdenkenden laten voor 't geen zij is, daar ik mijne lezers verwijzen mag naar een bundeltje preeken, blijkens het voorbericht uitgegeven ‘opdat zij, die het willen, ook daaruit kunnen zien, dat de Kerkhervorming der zestiende eeuw eene aanvankelijk gelukkig geslaagde poging was, om de Gemeente onzes Heeren Jezus Christus waarlijk van de heerschappij van menschelijke meeningen en inzettingen te bevrijden.’ Dáár zullen zij o. a, den heer Brouwer van Zwolle, op den 3en Nov. 1867, hooren spreken van een gedenkdag, die te feestelijker is en blijven moet, ‘omdat hij eene hervorming predikt, die toen slechts is begonnen, en in onze dagen en in volgende eeuwen dient te worden voortgezet en voleindigd,’ bl. 56, ‘niet slechts als protest tegen menschelijke dwalingen, maar bovenal als handhaving van den godsdienst in geest en waarheid, als ontwikkeling en aanprijzing van het leven dat uit God is,’ bl. 64. Dáár ontvangen zij een zestal redenen, bij gelegenheid van het hervormingsfeest in 1867, voor de protestantsche gemeenten van Groningen, Zwolle en Leeuwarden uitgesproken door mannen, die het hoog gewicht van de hervorming der 16e eeuw beseffen, maar niet minder den plicht die op het nageslacht rust, om het aanvankelijk wel geslaagde en goed begonnen, doch helaas te vroeg door velen gestaakte werk voort te zetten en zoo mogelijk te voltooien. Vrij is hun geest van het confessionalisme eener bekrompen orthodoxie, die vooruitgang in godsdienstkennis onmogelijk en verlichting den grootsten vijand van het christendom acht.
De dogmatiek - die gevaarlijkste aller voetangels en klemmen voor den godsdienst-prediker - heeft slechts zelden vat

{==307==} {>>pagina-aanduiding<<}
op de ontwikkeling hunner gedachten. Waar het haar gelukt een woordje mee te spreken, daar is natuurlijk de stichting van den hoorder of lezer afgebroken, terwijl hij zich de handen wrijft van confessioneel genoegen over dien ‘fermen zet,’ waarmede een dosis gal opgeruimd, eenige speldeprikken uitgedeeld en een paar lauwerkransen om het eigen hoofd gevlochten werden, of een medelijdende glimlach met moeite onderdrukt. Zoo zal het hem b.v. gaan als hij den heer van Herwerden bl. 17-19 hoort zeggen, hoeveel men juist van het oude geloof kan prijs geven, om toch nog in leer en belijdenis eenstemmig te mogen heeten met ‘De vaderen der zestiende eeuw en de herstellers der Kerk.’ ‘De leer der erfzonde, der drieëenheid, der voldoening, om van die eener voorverordinering ten eeuwigen leven of ter eeuwige verdoemenis niet te spreken’ - o mannen van 1618 en 19! - men kan haar verzaken en niettemin volhouden: ‘Het eeuwig Evangelie, 't welk Luther der Kerke wedergaf, voor hetwelk onze vaderen leden en streden, dat belijden wij.’ De ware eenstemmigheid in leer en belijdenis tusschen ons en de vaderen wordt alleen, maar dan ook onherroepelijk opgeheven.....‘indien hier de zonde geloochend wierd, in haar gruwelijk, van God afvoerend, den mensch bedervend wezen; indien zij voor een noodzakelijken van God gewilden doorgang tot het betere goede wierd gehouden, en dus (?) het ware onderscheid van deugd en ondeugd, de werkelijkheid van zondeschuld voor God, de regtvaardigheid van de straf der zonde, de noodzakelijkheid van boete en berouw, van bekeering en heiligmaking werd ontkend. Op verren afstand zouden we van onze vaderen staan en er zou aan geen eeuwig Evangelie, dat we eenparig met hen beleden, te denken zijn, indien wij den Zoon Gods loochenden, het afschijnsel van Gods hecrlijkheid en het uitgedrukte beeld zijner zelfstandigheid, Zoon Gods en Zoon des menschen
te gader, om onzentwil op aarde gekomen, voor ons tot zonde gemaakt, door wien wij hebben de verlossing in zijn bloed, namelijk, de vergeving der misdaden, naar den rijkdom van Gods genade, opgewekt uit de dooden, verhoogd in heerlijkheid aan 's Vaders regterhand. Indien wij den geest loochenden, den geest des Vaders en den geest des Zoons, dien wij tot onze vernieuwing, tot onze heiliging, tot onze vertroosting, gelijk tot onze verlichting, noodzakelijk behoeven. Indien wij, niet van voldoening sprekende

{==308==} {>>pagina-aanduiding<<}
aan Gods beleedigde geregtigheid gebragt door het bloed des Zoons, omdat wij haar in het eeuwig Evangelie (der vaderen?) niet vinden (hoe volgzaam!), ook de verzoening loochenden, die God door zijn bloed heeft gesticht, die genade zelve loochenden, welke de bron en de kracht is van al ons heil in Jezus Christus. Indien wij, aan geene voorverordinering ter eeuwige verdoemenis geloovende, ook aan geene verdoemenis zelve geloofden, aan geen regtvaardig oordeel Gods over den onbekeerlijken mensch, die in zijne zonden sterft. - Maar sommen wij niet meer op...’ Gelukkig dat de feestredenaar ons tot beziuning roept. Indien wij, zoo blijft der lange woorden korte zin ons in de ooren galmen: indien wij ophielden groningsch te zijn en 't waagden, een stap verder te gaan dan de liberalen van gisteren. O sancta simplicitas! Indien wij.....dan was onze eenheid met de voorgeslachten der in oprechtheid belijdende christen-gemeente verbroken; dan had het eeuwig Evangelie zijne kracht en beteekenis voor ons verloren, 't was niet meer de vriendelijke bode van vrede en eeuwig leven, van Gods welbehagen in menschen, van de liefde des Vaders ook jegens het afgedwaalde kind. Voorwaar, niet ongestraft kan men het Evangelie van Jezus op zijde schuiven en er voor in de plaats stellen: ‘de eenvoudige verkondiging van den geopenbaarden raad Gods tot behoudenis van menschen in Jezus Christus.’ Zoo mocht Dr. van Herwerden het eeuwig Evangelie noemen, bl. 5. het voorbeeld van den heer Brouwer bewijst, dat men op hetzelfde dogmatische standpunt zich plaatsende, een ruimere opvatting dier blijmaar kan hebben. Men zie zijne hervormingsrede, vooral bl. 51 vv.
Wie geen volbloed ‘gronninger’ is, zal misschien na de feestrede van Dr. van Herwerden gelezen te hebben, het bundeltje, waarin zij werd opgenomen, ontevreden wegleggen, in de meening dat de bekende theologische denkwijze der overige heeren, die hier achtereenvolgens het woord voeren, niet veel beters belooft. Hij zou zich intusschen stellig bedriegen. Want de overige redenaars houden zich meer, hoewel niet geheel, vrij van dogmatische schilderingen, die den niet-groninger aanstonds hinderen en mitsdien ontstichten. Zonder hunne overtuiging te verloochenen of zekere door hen wel, door anderen minder geliefkoosde uitdrukkingen angstvallig te vermijden, vergeten zij niet wat hier hoofdzaak moet zijn en blijven: de

{==309==} {>>pagina-aanduiding<<}
dankbare godsdienstige viering van het feest der kerkhervorming, een gedenkdag, gewichtig niet slechts voor een enkele partij, maar voor alle richtingen, waarin zich het protestantisme onzer dagen beweegt. Wat de vrucht van zulk een feestviering moet wezen: geen leer, maar leven; dat stellen zij met nadruk op den voorgrond. Het duidelijkst sprak in dit opzicht de heer van Toorenenbergen, toen hij het zijn hoogsten wensch op dien dag noemde, ‘dat alle rigtingen, welke ook, thans eens niet zich bepaalden bij de letter der schrift, bij de meeningen van menschen of scholen over Jezus Christus, over God en over de wereld; maar dat wij allen ons zetteden, om af te dalen in de diepte van ons eigen hart, met alle zijne behoeften en nooden, met zijne heerlijke roeping en bestemming.’ 't Zijn schoone bladzijden, 36-40, aan de nadere ontwikkeling dier gedachte gewijd. Te onaangenamer indruk maakt daarom het sterk dogmatisch gekleurde slot zijner rede, vastgeknoopt aan het schibboleth der zaligheid: ‘gelooft gij in den Heere Jezus Christus, neen of ja?’
Al waren zij allen voor ééne gelegenheid en in éénen geest opgesteld, toch vertoonen deze zes toespraken, gelijk natuurlijk is, een zekere mate van verscheidenheid. Ieder heeft zijne manier van spreken en schrijven. Dit kan voor de lezers, in het gegeven geval, niet anders dan hoogst aangenaam zijn; zoo hebben zij minder te vreezen voor een vervelende herhaling, waarvan een zestal hervormingsredenen moeielijk vrij kan blijven. Nu schaadt het zelfs niet, dat de heeren van Herwerden en Brouwer denzelfden tekst hadden gekozen. Wanneer de eerstgenoemde het ‘eeuwig Evangelie’, Openb. 14:6 b, bespreekt als door Luther aan de kerk wedergegeven, als dat waarvoor onze vaderen leden en streden, en dat wij belijden, dan bepaalt zich zijn betoog tot een schets van het ontstaan der hervorming, der worstelingen onzer vaderen tegen Spanje, en van onze, reeds aangeduide, verhouding tot het hervormingswerk der 16e eeuw. De heer van Toorenenbergen zocht, naar aanleiding van Joh. 18:37a, te betoogen hoe ‘de waarheid de grondkracht der hervorming’ mag heeten. De heer Brouwer spreekt wel op nieuw over het ‘eeuwig Evangelie’, maar hij laat de meer uitvoerige behandeling der geschiedenis rusten, om al zijne krachten te wijden aan de verklaring van het profetisch beeld, Openb. 14:6, en de toepassing van dien inhoud op de schoonste ver-
{==310==} {>>pagina-aanduiding<<}
wachtingen der christenen, zoowel als op hun leven. Prof. Hofstede de Groot maakt in zijne rede: ‘de hervorming een pinksterfeest,’ naar Hand. 2:4a, veelvuldig gebruik van de ‘Lieder der niederländischen Reformirten aus der Zeit der Verfolgung im 6 Jahrhundert’, door Philipp Wackernagel, nu een paar jaar geleden, verzameld en uitgegeven. Dit werpt over zijne toespraak niet slechts een eigenaardig frissche tint, maar maakt haar te gelijkertijd tot de oorspronkelijkste van het zestal. Den
welbekenden hervormings-tekst, Gal. 5:1, had de heer Lasonder gekozen, om op degelijke, recht praktische wijze te spreken over het staan in de christelijke vrijheid, als de roeping der evangelische kerk. Dr. S.K. Thoden van Velzen, de laatste spreker in dit boek - waarom ook niet op den titel? - wenschte het jubelfeest te besluiten met een aanbeveling van het bijbelgenootschap. Op breede schaal ontvouwde hij den zin en de kracht der opwekking: ‘laat het woord van Christus rijkelijk onder u wonen,’ Col. 3:16a. De minnaar van ‘treffende’ verhalen, aan het gebied der bijbelverspreiding ontleend, zal hier genieten.
Als feestgave voor 1867 kwam het aangekondigde werkje te laat; daar het eerst ‘tegen de hervormingsmaand van 1868’ verscheen. Mochten de uitgevers toen nog hopen op succes, zij zullen dan stellig goede gronden hebben, om dezelfde verwachting voorloopig te blijven koesteren.
Geen preek, maar een voorlezing is de inhoud van het kleine geschrift, dat ik in de tweede plaats aan het hoofd dezer bladzijden noemde. Dr. M. Schwalb evangeliedienaar te Bremen, hield haar aldaar den 17 Jan. 68 in ‘een vergadering van de Protestantsche Vereeniging.’ Grooten bijval mocht zij genieten, binnen vier maanden tijds een derde oplaag beleven. De inhoud? Is een beknopte beschouwing van het oude en het nieuwe geloof in Christus. Met die uitdrukking ‘geloof in Christus’, neemt de schrijver het evenwel niet zeer nauw. Bl. 17 lezen wij deze bepaling: ‘Geloof in Christus, het nieuwe zoowel als het oude, is innige vereering, is liefde, is overgave van het hart aan Christus’. Terwijl die beteekenis van het geloof in Christus wordt vast gehouden, heeft het op de meeste bladzijden te gelijkertijd een anderen zin. Dan is gelooven in Christus zooveel als zich voorstellingen vormen over zijn persoon; oud geloof in Christus; beschouwing van Jezus als God; nieuw geloof in

{==311==} {>>pagina-aanduiding<<}
Christus: beschouwing van Jezus als mensch. In dien zin wordt nu het oude geloof gewogen en te licht bevonden, het nieuwe - niet aan kritiek onderworpen; want daartoe acht zich de schrijver niet onpartijdig genoeg; maar - verdedigd tegen de beschuldigingen, die men zijne belijders voorhoudt. De kritiek gaat met groote waardeering gepaard; het pleidooi is kalm, het geheel in den geest der verdraagzaamheid gesteld, zoodat het als een vredewoord kan gelden. Maar of het werkelijk strijdende partijen zal verzoenen? Daarvoor is m.i. het betoog niet helder genoeg, vooral ten gevolge van het verschillend gebruik der formule: geloof in Christus; voorts te beknopt, om niet te zeggen: te oppervlakkig, Ik vrees dus dat de vertaler nog spijt zal hebben van het offer zijner ‘trouwens geringe’ moeite, aan de overzetting gebracht. Onder de vrienden der nieuwe richting zullen velen het stukje met genoegen lezen. Proselieten maken, zal het bezwaarlijk, of het moest zijn onder hen, gelijk er zeker niet weinigen zijn, die slechts een klein stootje, een schijn van afdoend bewijs noodig hebben, om het oude te groeten en zich over de ‘voornaamste verschilpunten’ met het nieuwe heen te zetten. Hoe de heer ten Cate in Schwalb's voorlezing een ‘duidelijke, eenvoudige, voor ieder verstaanbare, praktische’ uiteenzetting dier ‘voornaamste geschilpunten tusschen de oude en nieuwe richting’ kon zien, moet ik eerlijk bekennen, niet te begrijpen. ‘Te dik’ is het boekje stellig niet; ook niet ‘te duur’? Dat mogen de lezers beslissen, die weten dat het 25 cents kost en 35 bladzijdjes telt, ongeveer gelijk staande met 16 pagina's van deze bibliographie. -
Mede van vreemden, hoewel evenmin voor Nederland onbekenden oorsprong, is het derde geschrift, waarvan ik den titel hierboven afschreef. Wie, die sedert eenige jaren de beweging op het gebied der gedsdienst ook in het buitenland gadesloeg, kent niet den naam van Dr. Karel Schwarz! 't Is reeds twaalf jaar geleden, dat wij een vertaling ontvingen van het belangrijkste werk, waarmede hij de theologische literatuur van zijn tijd verrijkte: ‘Zur Geschichte der neuesten Theologie,’ een boek dat gedurig verbeterd en uitgebreid, onlangs een vierden druk beleefde. Toen hij de eerste uitgave van dit werk gereed maakte was Schwarz nog hoogleeraar in de godgeleerdheid te Halle. Sedert werd hij hofprediker van den hertog van Gotha, met welke betrekking hij aan het hoofd der landskerk van het her-
{==312==} {>>pagina-aanduiding<<}
togdom trad. Als kanselredenaar werd hij ook ten onzent met bijval begroet, toen voor enkele jaren een eerste bloemlezing zijner christelijke toespraken in hollandsch gewaad verscheen. Vooral kwam hier zijn naam op veler lippen, toen men kennis maakte met zijn krachtig pleidooi voor de leervrijheid in de evangelische kerk, gehouden op den eersten ‘Protestantentag’ te Eisenach. Toen immers bracht hij een kwestie ter sprake, die juist ook hier aan de orde gesteld, veler aandacht bezig hield. De stellingen van Schwarz bleken voor een aanzienlijk gedeelte de formulen te zijn van hetgeen de vrijzinnigen in Nederland dachten en wenschten. Dat moest sympathie voor den vreemdeling voeden. Voor het welslagen zijner onderneming deed de heer Wolters een gelukkige keus, door te beginnen met Karel Schwarz.
Maar ik heb van die onderneming nog niets gezegd, en daarop juist wilde ik in deze regelen de aandacht vestigen. Men wete dan, dat de heer J.B. Wolters te Groningen het plan heeft opgevat, om een ‘reeks van toespraken, uit de schriften der beroemdste kanselredenaars (in het buitenland), die de moderne richting zijn toegedaan, verzameld, in het licht te geven, en op die wijze met onze vaderlandsche godgeleerden van die richting mede te werken tot verlichting en heiliging van dat gedeelte der Christelijke gemeente, hetwelk aan degelijke lectuur voortdurend behoefte gevoelt.’ Van dat voornemen hebben wij hier het begin der uitvoering. De bloemlezing uit de godsdienstige toespraken van Schwarz, hoewel afzonderlijk verkrijgbaar gesteld, onder bovenstaanden titel, vormt te gelijker tijd het eerste stuk eener ‘kleine bibliotheek van moderne stichtelijke lectuur’, uit te geven onder den gemeenschappelijken titel: ‘Voor verstand en hart. Bloemlezing uit de kanselredenen der voornaamste moderne godgeleerden in het buitenland.’ De voltooiing der bibliotheek zal natuurlijk afhangen van de wijze waarop het lezend publiek haar ontvangt. Ik geloof evenwel niet dat de uitgever haar spoedig wegens gebrek aan belangstelling zal moeten sluiten, indien hij ten minste getrouw blijft aan zijne belofte: Voor verstand en hart. Want aan voedsel voor beiden heeft de mensch altijd behoefte. Maar wat hij verlangt - en met reden - is dat men bij de aanbieding der spijzen, op tijden en omstandigheden nauwlettend acht geve. M.a.w. de heer Wolters zal wél moeten toezien, dat hij toe-
{==313==} {>>pagina-aanduiding<<}
spraken geeft die weerklank vinden in het godsdienstig gezinde hart van den tijdgenoot, en in overeenstemming zijn met diens nooden, vragen, overleggingen, die vrede kunnen stichten tusschen zijn gelooven en twijfelen. Zoo te kiezen dat de uitgezochte redenen krachtig, opbeurend spreken tot het gemoed, zonder het verstand te kwetsen of
onbevredigd te laten, dat is ongetwijfeld het moeielijkste deel zijner vrijwillig opgenomen taak. Kan hij haar vervullen, hij mag dan rekenen op den dank van velen. Dien durf ik hem nu reeds gerust brengen voor zijn goeden wil, en de aanvankelijke volvoering van zijn plan. Want de kanselredenen van Schwarz verdienen ten volle den naam, door den auteur geschonken aan de verzameling waaruit Wolters zijne bloemlezing koos; 't zijn inderdaad Predigten aus der Gegenwart.
Reeds de namen der hier behandelde onderwerpen doen dit vermoeden. Zij zijn de volgende: Christendom en beschaving, De vruchten des geestes, Voorzichtigheid, Verdraagzaamheid, Het ongeluk gewijd, Het nieuwe gebod, Christelijke humaniteit, Woorden en daden, Zout en licht, De wet vervuld, De onmondigen, De aanbidding in geest en waarheid, Wedergeboren, De navolging van Jezus. Die opschriften zijn goed gekozen, en in overeenstemming met den inhoud. Slechts één doel heeft de spreker: het godsdienstig zedelijk leven zijner hoorders op te wekken en te versterken. Het is zijne aandacht niet ontgaan, hoe velen, naar het heet ten gevolge eener toenemende beschaving, van de godsdienst afkeerig zijn geworden. Met nadruk wijst hij de zoodanigen op het eenzijdige hunner redeneeringen en het droevig ledig, daardoor ontstaan in hun hart. Christendom en beschaving wil hij verzoenen; de oogen van de mannen der humaniteit openen voor ‘de humaniteit van het hart.’ Tot het gemoed richten zich zijne woorden, waar hij werkzaam zoekt te zijn als hervormer van der christenen innerlijk leven. Hunne zedelijke gebreken heeft hij gadegeslagen en hij weet ze op meesterlijke wijze aan de kaak te stellen, ook waar ze zich in de fijnste vormen vertoonen. Van de onverdraagzaamheid merkt hij b.v. op, hoe zij niet enkel in brandstapels en gevangenissen hare kracht openbaart; ‘zij verschuilt zich even dikwijls in het kleed van gemoedelijke, en voor de eer van Christus in de bres springende verachting, als achter het masker van engelachtig medelijden en zalvend beklag. Waarlijk, die

{==314==} {>>pagina-aanduiding<<}
medelijdende verdraagzaamheid, de vriendelijkheid, die zoo laag neer ziet en van zoo hoog afdaalt; die hoop, met zooveel bekommering en op zulk een toon van twijfel uitgesproken, dat gij u nog eens bekeeren moogt, het is alles veel kwetsender, veel onverdragelijker en veel onbeschaamder, dan de geloofsijver, die u met blinden haat vervolgt.’ Wat dunkt u van dergelijke photographiën, genomen naar het zieleleven van den tegenwoordigen tijd?
't Is krachtige, levende vroomheid, die Schwarz in zijne medemenschen wenscht. Praktisch is de godsvrucht, door hem gepredikt. Wat de zedewet des christendoms van die der overige godsdiensten onderscheidt, 't is, zegt hij: de ontfermende liefde, ‘de zachtzinnigheid des gemoeds, die niet toerekent en niet oordeelt, maar vergeeft, en haren corsprong heeft in het geloof aan den alles omvattende en over alles zich ontfermende liefde Gods. Slechts de zoodanige is een Christen, die deze ontferming openbaart in woord en daad, die den steen niet opneemt, den steen der veroordeeling, der verachting, der verloochening van den broeder, die viel en in den ban der wereld geraakte, die zich ook niet tot een rechter over den naaste opwerpt, maar zich liever op de borst slaat, wetende, hoezeer hij zelf vergeving noodig heeft. De ware liefde kent de ingebeelde reinheid niet, die met hooge zedelijke verontwaardiging en zoogenaamden heiligen afkeer op het bezoedeld gewaad des zondaars neêrziet, zij vliedt niet dien allen mijden, maar beurt met minzame woorden en onbekrompene ondersteuning den ongelukkige op, dien zij gewond en uitgeplunderd op den weg der ongerechtigheid ziet liggen. Weg met de gewaande heiligen en vlekkeloozen, en voor eer en goeden naam bezorgden, die met afgewend gelaat den hulpeloozen broeder voorbijgaan, gelijk de priester en de leviet in de gelijkenis van Jezus! Weg met de Farizeën, die aanstonds willen steenigen! Weg met de reinen in eigene oogen, die zeggen te gruwen van elke aanraking met den gevallene, en in het verheffend besef hunner eigene zedelijke voortreffelijkheid met verachtelijk gebaar en toornigen blik het slachtoffer der verleiding verstooten! Die vrome lieden mogen des zondags als in het bedehuis wonen, zij mogen met roerende zalving weten te spreken van zonde en genade, van den Heer Jezus Christus en de gemeenschap met hem, zij mogen de rechtzinnigsten onder de rechtzinnigen zijn,

{==315==} {>>pagina-aanduiding<<}
Christenen, d.i. ware navolgers van Jezus zijn zij niet. Kinderen der wet is hun naam.....De liefde grijpt den mensch aan, d.i. de ware en onverderfelijke kern van het goede, die in hem schuilt, en zij ontsteekt haar heilig vuur aan deze smeulende vonk in de zondige borst.’
Het levend christendom bestaat niet in woorden, maar in daden. Laat het dan geen plaats voor het geloof, en zou het derhalve waar zijn, wat meermalen wordt beweerd, dat bij die prediking van een praktisch christendom de godsdienst zich in zedelijkheid oplost? Volstrekt niet, zegt Schwarz, ‘want geloof in den diepsten zin des woords is niets anders als de persoonlijke overtuiging, de eigendommelijke gezindheid van den mensch, die aan de daad voorafgaat, die de boom is, welke de daad als zijne goede en smakelijke vrucht voortbrengt. Geloof en leven zijn één, gelijk wortel en vrucht één zijn. Geloof is de rots, de grond, die niet kan wankelen, het fundament, waarop het gansche gebouw van ons aardsche leven rust en staat.....Het koninkrijk Gods komt niet door zoogenoemde goede en verdienstelijke werken, al zijn die nog zoo heerlijk en indrukwekkend voor het oog; het komt niet door aalmoezen, vasten en kastijdingen; het komt niet door plechtigheden en godsdienstige gebruiken, noch door tempel- en kerkbezoek; het komt niet door het prevelen van lange gebeden, het aanheffen van gezangen, het van buiten leeren van geloofspunten; - het komt uit ons gemoed; het is binnen in ons, het woont in ons hart!’
Uit die enkele proeven kan men reeds zien, hoe de stijl van Schwarz niet bijzonder beeld- of bloemrijk is, maar ferm. 't Is degelijke, gespierde taal, die hij spreekt, woorden uit het leven voor het leven, gedachten en grepen uit verstand en hart voor verstand en hart. Woorden van Jezus kiest en behandelt de redenaar blijkbaar gaarne. Zonderling is evenwel daarbij het gebruik, dat hij maakt van het vierde Evangelic, waarvan hij den apostolischen oorsprong niet wil verdedigen, hoewel hij geen bezwaar schijnt te zien in stellingen als deze: ‘Jezus noeinde zich stoutweg de waarheid en het leven,’ bl. 25; of: ‘Wilt gij een woord, dat de grootheid van den Nazarener teerkent, neemt dan zijn (?) onvergetelijk bevel: ‘God is geest, en die hem aanbidden, moeten hem aanbidden in geest en in waarheid,’ bl. 55. Doch aan de waarde dezer toespraken kunnen dergelijke opmerkingen niets ontnemen, evenmin als de

{==316==} {>>pagina-aanduiding<<}
drukfouten, die wat minder talrijk konden zijn. De vertaling is goed geslaagd. Wat haar betreft, teekende ik aan dat ‘schijn, vlei en zwijg,’ bl. 31, moest luiden: ‘huichel, vlei en zwijg,’ en dat de duitschers wel van ‘Sacharja,’ bl. 124, maar wij van Zacharia spreken.
Terwijl ik aan deze bloemlezing van Schwarz vele lezers toewensch, én om hunnentwil én om den uitgever tot voortzetting van zijn plan aan te moedigen, vraag ik den laatstgenoemde: waarom geen inhoudsopgaaf aan het werkje toegevoegd? 't Is geen boek voor een leesgezelschap om door te lezen en verder te zenden, maar voor de huiskamer, waar men het gedurig weder ter hand neemt om naar keus zich aan dit of dat stuk te verkwikken.
Abbenbroek, Maart 69.
W.C. van Manen.

III. Onderwijs.

ALGEMEENE GESCHIEDENIS, door Fr. Nösselt, in leven Hoogleeraar in de Geschiedenis te Breslau. Uit het Hoogduitsch vertaald, naar de 14de vermeerderde en verbeterde uitgaaf, onder toezicht van H.C. Rogge, 1e tot 3e aflevering. Amsterdam Y. Rogge 1869. Prijs van elke aflevering ƒ 0.50.
Hoezeer wij niet in de gelegenheid zijn, om van elk belangrijk verschijnsel op 't letterkundig terrein van ons land zonder vertraag melding te maken, haasten wij ons ditmaal niettemin, om met bijzondere ingenomenheid te wijzen op eene nieuwe uitgave, die zeker met algemeene belangstelling zal worden begroet. Immers: de naam van Nösselt, zóó gunstig onder de historiographen van den nieuwen tijd bekend, strekt hiervan ten waarborg. Volslagen vreemdeling zou men moeten zijn in de literatuur der historische leer- en leesboeken, om niet te weten, wat hij in zijne ‘Algemeene Geschiedenis’ heeft gegeven. Ons heugt het althans nog, dat wij als leerlingen der latijnsche school met graagte naar Nösselt grepen, zoo vaak de lust ons bekroop, om van een of ander volk, van dit of van dat feit een helder overzigt te erlangen. Nooit liet N. ons onvoldaan. Wat zeg ik? Hij gaf vaak méér, dan wij verwachtten en maakte daarbij den lust tot nader onderzoek wakker. Wij bezaten toen slechts een eersten of hoogstens een tweeden druk. Op dit oogenblik heeft reeds de 14e editie van datzelfde boek de pers verlaten, - wèl een bewijs, dat het algemeen gezocht en gebruikt is. Bovendien heeft Nösselt's geschrift in dien tusschentijd zulk

{==317==} {>>pagina-aanduiding<<}
eene periode van ontwikkeling doorloopen, dat de oorspronkelijke eerste uitgave niet meer te herkennen valt en de 14e druk een geheel nieuw werk mag heeten, dat telkens vermeerderd en verbeterd thans aan alle eischen van een degelijk en practisch leesboek voldoet.
Dat nu zulk een kostelijke vrucht van Duitschen bodem op vaderlandschen grond wordt overgeplant, zal wel niemand bevreemden. Het historisch onderwijs toch heeft in de laatste 3 of 4 jaren bij ons eene groote uitbreiding gekregen - en aan bruikbare boeken, die op de hoogte der wetenschap staan, - die de gouden vruchten der jongste onderzoekingen op zilveren schalen aanbieden, bestaat behoefte. Dringende behoefte zelfs, omdat in de laatste 20 jaren nieuwe bronnen zijn ontsloten. Niet slechts ‘de aardkorst en de wateren gaven ons een deel hunner dooden en verborgen schatten terug’, maar ook de archieven, boekerijen, musea, ja zelfs de cijfers der statistiek droegen hun rijk en onwaardeerbaar contingent bij tot den opbouw der geschiedkunde. Menige belangrijke bijzonderheid of veelbeduidend voorval is bekend geworden, waardoor op de beoordeeling van deze of gene merkwaardige persoonlijkheid of de beschouwing van sommige feiten een nieuw en verrassend licht werd geworpen.
Bij zulk een toestand van zaken is de vertaling van Nösselt's ‘Leerboek’, waarin wij ons eene pragmatische voorstelling en een boeijend verhaal van de lotwisselingen der volken geleverd zien en elk dier volken in zijn eigenaardig karakter met krachtige trekken geschilderd wordt, ten volle gewettigd. Dat aan die vertaling de vereischte zorg besteed zal worden, waarborgt ons het toeziend oog, dat de Heer H.C. Rogge, leeraar in de geschied- en aardrijkskunde te Leiden, over haar zal laten gaan, terwijl zijn bekwame hand den tekst van Nösselt's hier en daar heeft veranderd en uitgebreid, en hij ons bovendien in eenige korte doch hoogst belangrijke aanteekeningen een schat van kennis aanbiedt. De drie afleveringen, die wij met genoegen lazen, zijn er welgeslaagde proeven van.
Wij twijfelen dus geen oogenblik, of onze landgenooten zullen door een algemeenen bijval de goedkeurende stem bevestigen, door vele onderwijzers en onderwijzeressen reeds aan deze Hollandsche uitgave van Nösselt's gehecht. Voor ons aankomend geslacht achten wij het een onmisbaar Leesboek.
E.


{==318==} {>>pagina-aanduiding<<}

IV. Letterkundige Varia.

De mensch in de voorwereld. Zijn leven, gewoonten en gebruiken verklaard uit de overblijfselen van kunst en arbeid. Naar de tweede Fransche uitgave van H. le Hon, bewerkt door H.M.C. van Oosterzee, Leiden. Firma van den Heuvel en van Santen 1869 1e en 2e Afl. Prijs van elke afl. ƒ 0.50.
Er zijn vele en velerlei redenen, waarom wij ook dit werk door eene voorloopige aankondiging bij ons beschaafd publiek meenen te moeten inleiden. Als de eerste en voornaamste noemen wij de belangrijkheid van de zaak, die daarin behandeld wordt. 't Onderwerp is aan de orde van den dag gekomen, sints Darwin met zijne theorie te voorschijn trad, en als 't ware een totalen ommekeer in de denkbeelden over den oorsprong van den mensch te weeg bragt. Men kent zijn systeem, zoo geheel in strijd met de tradioneele opinie, dat het begrip van soort iets was, hetwelk op zich zelf stond en reeds bestaan had van de schepping der wereld af of door speling van twee verschillende soorten ontstaan was. Darwin daarentegen beweert in zijn belangrijk boek ‘over het ontstaan der soorten,’ dat alle vroegere en tegenwoordige organismen uit het dieren- en plantenrijk van hoogstens 10 òf 12 grondvormen afstammen, die, aanvankelijk onvolkomen, door vaste natuurwetten steeds met elkander in aanraking gebragt, eindelijk aan de millioenen soorten, welke thans bestaan en bestemd zijn zich te volmaken, 't aanzijn geschonken hebben. Niet anders - dus leert Darwin - is ook de mensch als de hoogstbewerktuigde dierensoort uit eene mindere soort van wezens voortgekomen. Volgens hen blijkt uit eene naauwkeurige vergelijking van de bewerktuiging der menschen met die van den aap duidelijk en klaar, dat het verschil in bouw tusschen den mensch en den Gorilla- Chimpansé- en Gibbon-aap niet zoo groot is, als tusschen dezen en andere aapsoorten. Hij onderstelt alzoo, dat de mensch uit een dezer drie aapsoorten is voortgekomen. De vraag evenwel, naar den weg, en de wijze, waarlangs en waarop de mensch in ontwikkeling het zooveel verder gebragt heeft dan de aap, laat hij onbeslist. Intusschen kan het niet betwijfeld worden, dat de beschaafde Europeaan in ligchamelijke en intellectueele ontwikkeling niet verder afstaat van den Boschjesman of den Australischen
neger, dan deze menschen van 't geslacht der apen.
Hoe oppervlakkig en onvolledig ons verslag van de Darwin-
{==319==} {>>pagina-aanduiding<<}
theorie ook zij, men zal er uit zien evenwel, dat de vraag naar het bestaan en leven van 't eerste menschdom wel een zaak is, waaraan een opzettelijk onderzoek mag worden toegewijd! Nog andere vertegenwoordigers der natuur-wetenschap, zoo als b.v. Lamarck, hebben zich met dit hun lievelingsdenkbeeld ijverig beziggehouden en de onderstelling verdedigd, dat de mensch langzamerhand uit het dier is voortgekomen. Zij beriepen er zich op: 1o. dat, wanneer men de menschen op aarde overeenkomstig hun ligchaamsbouw en geestbeschaving in eene afdalende reeks rangschikt, de laagste menschen-soorten zoo als de Papoes van Polynesia, zeer nabij de volkomenste diersoorten staan; - en 2o. dat de natuur zelve, niet slechts de veredelde menschenrassen verbreidt maar ook de minder volkomene verdwijnen doet. De Belgische geleerde H. le Hon, heeft daaraan al zijne krachten besteed en de heer H.M.C. van Oosterzee heeft de taak op zich genomen, om diens geschrift, waarvan reeds een tweede druk 't licht zag, voor ons land en volk te bewerken. Deze bewerking zal worden uitgegeven, door de heeren van den Heuvel en van Santen te Leiden in 6 à 7 afleveringen van ongeveer 50 bladzijden royaal 8o druks en voorzien zijn van vele houtgravuren. De inteekenaren ontvangen bovendien gratis 4 steendrukplaten en een fraai geillustreerden algemeenen omslag.
Het oorsproukelijk geschrift is ons niet bekend. Wij zijn dus niet in staat, om over de waarde van 't boek zelf een gemotiveerd oordeel uit te spreken. Wij hebben evenwel redenen te vooronderstellen, dat de gunstig bekende bewerker, die hier en daar zijne opmerkingen aan den voet der bladzijden ten beste geeft, zijn naam niet leenen en zijn studie niet wijden zal aan een werk, dat zulk eene interressante kwestie als 't ontstaan en de ontwikkeling van den mensch niet grondig en goed behandelt. Bovendien geven de eerste 2 afleveringen ons regt, om wat degelijks te te verwachten. De inleiding geeft zelfs meer, dan de titel belooft. De houtgravuren zijn keurig, de typographische uitvoering beveelt zich in allen deele aan, - en wat misschien bij sommigen de vrees voor 't aankoopen van dit periodiek verschijnend boek kan wegnemen - de uitgave wordt volgens verzekering der H.H. uitgevers stellig voortgezet.
Wie dus over één der belangrijkste kwestiën van onzen tegenwoordigen tijd iets naders weten wil, make van deze gelegenheid gebruik.
E.

{==320==} {>>pagina-aanduiding<<}

ONZE JONGENS. Naar het Engelsch van R. Ascott Hope, door W. Marten Westerman. Met een woord vooraf van P.H. Hugenholtz Jr. Arnhem, J. Heuvelink 1869.

DE KINDERVRIEND. Tijdschrift voor de Jeugd, onder redactie van Mevr. van Westrheene, met medewerking van P.J. Andriessen, Agatha, Dr. J. ten Brink, A. Ising, Gerard Keller, Dr. C.E. van Koetsveld, A. de Visser en anderen. Uitgave van J. Heuvelink te Arnhem.
Er wordt in ons vaderland niet weinig gedaan en geschreven voor de ontwikkeling van 't aankomend geslacht. Niet ligt zal men er te veel voor doen, - vooreerst omdat het niet gemakkelijk is, kinderen met verstand te leiden en op te voeden, - en in de tweede plaats: omdat van eene goede opleiding onnoemelijk veel van hunne toekomst afhangt. Wie zich hiervan eenig begrip vormen of de waarheid er van zich helder voor den geest plaatsen wil, neme ‘Onze Jongens’ ter hand. Wij lazen dit boeksken van 't begin tot het einde, zoo al niet met onverdeeld genot, dan toch met blijvende belangstelling. Is het hier en daar wel wat Engelsch gekleurd, 't grootste gedeelte is toch op onze Jongenswereld van toepassing en vindt onder àlle hemelstreken zijn weergâ. - Met de andere uitgave des Heeren Heuvelink zijn wij hooger ingenomen. De ‘Kindervriend’ is een oorspronkelijk tijdschrift, dat aan degelijkheid van inhoud een aangenamen vorm en eene hoogst-nuttige strekking paart. De verhalen, anekdoten, spreuken, raadsels, logogriefen in de eerste vier afleveringen voorkomende, in frisschen echt-hollandschen geest geschreven, leveren hiervan bewijs.
En indien 't vervolg aan dit voortreffelijk begin beantwoord - hetgeen wij met 't oog op de medewerkers niet betwijfelen - dan is de toekomst van dit Kindertijdschrift verzekerd. De uitgever heeft voor goede lithographiën - en dit zegt tegenwoordig veel - gezorgd. Papier, letter, druk enz. zijn ook van dien aard dat 't schoonheidsgevoel onzer kinderen er door wordt opgewekt, - en de ervaring heeft mij bewezen, dat zij niet slechts verlangend naar elke nieuwe aflevering uitzien, maar die ook met genoegen lezen en herlezen. Deze belangstelling, - deze lof der kinderen zelven is zeker de hoogste lofspraak en de beste uitspraak der kritiek.







{==321==} {>>pagina-aanduiding<<}

Historische bijdragen.


's Gravesande en Voltaire.

Door C.A. van Sypesteyn.

Nadat in de XVIIe eeuw door den genialen Des Cartes aan de beoefening der wis- en natuurkundige wetenschappen een groote uitbreiding was gegeven, en nadat onze beroemde landgenoot Christiaan Huijgens met roem op denzelfden weg was voortgegaan, bragt de groote Newton, twintig jaren na den dood van den eerstgenoemden, door zijn ontdekkingen, een geheele wijziging in de bestaande begrippen.
Aan twee hoogleeraren der Leidsche Hoogeschool, aan Boerhaave en 's Gravesande, vooral aan den laatsten, was het te danken, dat Newton's denkbeelden, niet alleen in Nederland werden verkondigd, maar dat ze ook van daar uit, door geheel Europa werden verbreid en aangekleefd.
Vooral in het buitenland wordt thans nog de nagedachtenis van 's Gravesande in hooge eere gehouden; zijn uitstekende verdiensten worden toch door den vreemdeling nog meer dan door den landgenoot op waren prijs geschat. Welligt is dit te verklaren door de omstandigheid, dat hij met zeer veel vreemde geleerden in naauwe betrekking of briefwisseling heeft gestaan, en dat de hoogeschool te Leiden in die dagen werd bezocht door een groot aantal vreemdelingen, die naar hun vaderland teruggekeerd, te gelijk met de leerstellingen van Newton, hun door 's Gravesande ingeprent, den roem van dezen, hun grooten leermeester, verkondigden.
Tot die leerlingen, van elders naar Leiden bijeen gekomen,

{==322==} {>>pagina-aanduiding<<}
behoorde ook Voltaire, die daaromtrent schreef. ‘Je suis ici dans une ville, où denx simples particuliers, Mr. Boerhaave d'un coté, et Mr. 's Gravesande - nu illustre mathématicien consommé dans tout genre de littérature et qui joint l'esprit à l'érudition, - de l'autre, attirent quatre ou cinq cents étrangers 1).’
Eenige bijzonderheden uit het leven van 's Gravesande, ook betreffende zijn verhouding tot Voltaire, zullen welligt niet onwelkom zijn.

Willem Jacob 's Gravesande, het onderwerp dezer studie, stamde af van een Delftsch geslacht. Deze eenvoudige opgave, hoezeer volkomen juist, zou, niettemin, zonder nadere toelichting, tot misverstand aanleiding kunnen geven. Het geslacht 's Gravesande toch, in vroegere eeuwen te Delft bekend en gevestigd, telde hem niet onder zijn leden. Zijn eigenlijke naam was dan ook Storm van s'Gravesande. Hoe hij er toe kwam om door verminking, althans door weglating van een gedeelte van zijn naam den schijn te geven, dat hij tot een andere familie behoorde, is tot dus ver een raadsel. Zelfverheffing, trouwens bezwaarlijk aan te nemen bij een man van zoo diepe geleerdheid, gepaard met minzaamheid en eenvoudigheid, kan de reden niet geweest zijn. Het geslacht Storm van 's Gravesande toch had van de 15e eeuw af (sedert 1419) met roem en eer evenzeer zitting gehad in de regering van Delft. Het optreden van zijn grootvader, Laurens Storm van s' Gravesande, als Raad en Schepen te 's Hertogenbosch wordt algemeen toegeschreven aan den invloed van den Stadhouder op de benoeming der regeringsleden in de Generaliteitslanden; meermalen toch werd door dezen op zoodanige wijze de beproefde trouw van een man uit zijn omgeving erkend en benuttigd. Van het weglaten van den naam Storm bestaan overigens in zijn geslacht meer voorbeelden. Zijn bet-overgrootvader, Dirk Storm van 's Gravesande, Schepen en Raad te Delft, die blijkens de wapenkaart van Delft het wapen van Storm van 's Gravesande voerde, deed zich evenzeer alleen 's Gravesande noemen. Ook Cornelis

{==323==} {>>pagina-aanduiding<<}
Storm van 's Gravesande door den Hertog van Alva verbannen met verbeurdverklaring zijner goederen ‘om sig bevonden te hebben als een der voornaemste van de nieuwe godsdienst bij den prinee van Orangien,’ wordt in het perkamenten register der confiscatien van Stalpert van der Wiele genoemd Cornelis Hugo's van 's Gravesande, terwijl zijn zoon Hugo Storm van 's Gravesande, stapelier of munitiëmeester-generaal, ook als Huig Cornelisz van 's Gravesande voorkomt. Een andere tak, die van Hendrik Storm van 's Gravesande, in 1590 Raad en Advokaat-fiskaal ter Admiraliteit te Amsterdam, liet daarentegen de toevoeging van 's Gravesande weg en noemde zich alleen Storm.

Willem Jacob 's Gravesande of, gelijk hij werkelijk heette Willem Jacob Storm van 's Gravesande werd den 7den September 1688 geboren te 's Hertogenbosch, waar zijn vader, Dirk Storm van 's Gravesande, Schepen en Raad, Ontvanger-generaal van zekere penningen en Rentmeester der domeinen van den Stadhouder was. Uit diens huwelijk met Anna Josina Blom 1), waaruit 8 zoons en 2 dochters werden geboren 2), was Willem Jacob het vijfde kind. De oudste zoon, lid der regering van 's Hertogenbosch, was twee maal gehuwd, eerst met Alpheda Louisa van Luchtenburg, daarna met Ernestine Henriëtte van Bronkhorst. Diens descendenten schijnen thans uitgestorven te zijn.
De tweede zoon Ewond Hendrik Storm van 's Gravesande, mede in de regering van 's Hertogenbosch, was gehuwd met

{==324==} {>>pagina-aanduiding<<}
Johanna Charlotta Boijd van Kilmarnock, - van een hoogst aanzienlijk Schotsch geslacht - en is de stamvader van al de thans levende Jonkheeren Storm van 's Gravesande.
Willem Jacob 's Gravesande 1) eindelijk, - het 5e kind 2), genoot te 's Hertogenbosch een uitnemend goede opvoeding 3) en vertrok reeds in 1704, dus op zijn zestiende jaar, met twee zijner broeders naar Leiden, alwaar hij als student in de regtsgeleerdheid aan de Hoogeschool werd ingeschreven.
Men vindt aangeteekend dat de drie broeders denzelfden dag, den 25sten Augustus 1707 werden gepromoveerd tot Meester in de regten, en dat zij zich alle drie te 's Gravenhage als Advocaat lieten inschrijven.
In het eedboek der Advocaten bij het Hof van Holland, aanwezig op het Rijksarchief, vindt men niets van die twee broeders vermeld. Daaruit blijkt echter wel, dat Mr. Willem Jacob 's Gravesande den 25sten October 1707 als te Leiden in de regten gepromoveerd werd toegelaten, en dat hij den 19den Junij 1708 den eed als Advocaat bij het Hof heeft afgelegd.
Ook vindt men nog aangeteekend, dat zijn dissertatie over den zelfmoord, - De Autocheiria - zeer gunstig werd beoordeeld, even als een werkje in 1711 door hem in het licht gegeven over de Perspectief en opgedragen aan den bekenden Jean Bernouilli.
Met eenige vrienden, allen letterkundigen, waaronder vooral Justus van Effen, Sallengre en Prosper Marchand genoemd moeten worden, werd door 's Gravesande een gezelschap opgerigt, dat zich voornamelijk het uitgeven van lettervruchten, meestal op wetenschappelijk gebied, ten doel stelde. In Mei 1713 verscheen het eerste nummer van het Tijdschrift door dat gezelschap uitgegeven 4). Dit was het bekende ‘Journal litteraire’, ‘le mieux écrit des journaux composés à l'étranger et l'un des

{==325==} {>>pagina-aanduiding<<}
meilleurs qui existent.’ 1) 's Gravesande leverde daarin menigvuldige bijdragen, vooral over wis- en natuurkunde, voor welke wetenschappen hij groote voorliefde had behouden, zoodat hij daarvan een hoofdstudie bleef maken. - In 1715 bragt een onvoorziene gebeurtenis een geheele wijziging in zijn loopbaan. Arent, baron van Wassenaer, heer van Duvenvoorde, beschreven in de Ridderschap van Holland, een merkwaardig man, die zich steeds als beschermer der wetenschappen had doen kennen, werd bij resolutie der Staten-Generaal van 19 December 1714, benoemd tot buitengewoon Ambassadeur van de Republiek, ten einde met den gewonen gezant in Engeland van Borselen 2), Koning George I geluk te wenschen met zijn troonsbeklimming, en om tevens een nieuw tractaat van vriendschap te sluiten.
Een aanbieding van - Wassenaer om hem als secretaris op die zending te vergezellen, werd door 's Gravesande dankbaar aangenomen en, nadat Wassenaer van de Staten-Generaal den 21sten Januarij 1715 zijn afscheid had genomen, stak hij met zijn gevolg, waaronder 's Gravesande, den 23sten Februarij 1715 van Brielle in zee met het jagt de Henriëtte. Uit het journaal van die zending, met de gansch niet fraaije, maar toch leesbare hand van 's Gravesande, nog op het Rijksarchief aanwezig, blijkt dat zij den 26sten Februarij te Londen aankwamen en dat de gezanten den 20sten Maart daarop, hun plegtigen intogt in die stad hielden. De opgaaf der volgorde van den stoet der Ambassadeurs, medegedeeld in bijl. I, kan een denkbeeld geven van den kostbaren voet, waarop de gezanten der Republiek in die dagen leefden. Het tractaat met Engeland werd gesloten, en aan den Secretaris 's Gravesande werd opgedragen het naar Nederland over te brengen. Hij vertrok daartoe met zijn knecht den 21sten Februarij 1716, ‘heel vroegh’ uit Londen 3) en kwam den 28sten Maart aldaar terug, medebrengende den

{==326==} {>>pagina-aanduiding<<}
last aan van Wassenaer om naar het vaderland terug te keeren, daar de buitengewone zending was volbragt.
Met dien gezant vertrok 's Gravesande den 8sten Mei 1716 uit Londen; zij kwamen den 10den dier maand te Rotterdam terug met hetzelfde jacht ‘Henriëtte’, waarmede ze vertrokken waren. Reeds den 12den Mei leverde Wassenaer het verbaal zijner zending over aan de Staten-Generaal, waarna hij voor de vervulde commissie werd bedankt; hiermede was ook voor 's Gravesande de zaak afgeloopen en daarmede de diplomatieke loopbaan gesloten.
Deze had intusschen het verblijf in Engeland niet weinig benuttigd. Te Londen ontmoette hij de twee zoons van den beroemden Gilbert Burnet 1), bisschop van Salisbury, die met hem te Leiden gestudeerd hadden. Zij bragten hem bij hun vader, die bijzonder met hem ingenomen, hem weder aanbeval aan zijn boezemvriend Newton. 2) Die merkwaardige geleerde vatte terstond zeer groote vriendschap op voor den jongen vreemdeling, die spoedig dweepte met Newton's geheel nieuwe, geniale denkbeelden.
Intusschen zette 's Gravesande zich te 's Hage weder aan de regtskundige praktijk, maar dat ging niet van harte en hij was hoogst gelukkig, toen hij in 1717, op dringende voorspraak van zijn beschermer, den baron van Wasseuaer, beroepen werd tot gewoon Hoogleeraar in de wis- en sterrekunde aan de Hoogeschool te Leiden.
Den 22sten Junij 1717, hield hij zijne intree-rede en van dat oogenblik wijdde hij zijn gansche leven aan de beoefening van zijn geliefkoosd vak.
Hij was de eerste die de natuurkunde volgens de denkbeelden van Newton, in een geregelden cursus onderwees en door proeven aanschouwelijk maakte 3).

{==327==} {>>pagina-aanduiding<<}

Onder de leerlingen van 's Gravesande die niet het minst tot het verbreiden van zijn roem in Europa hebben bijgedragen, bekleedt Voltaire een eerste plaats.
Arouet de Voltaire, die reeds als letterkundige veel roem verworven, doch ook menige onaangenaamheid ondervonden had 1), hield zich in 1736 met ziju vriendin, de markiezin du Châtelet, op haar landgoed Cireij, in volkomen afzondering van de wereld, nagenoeg uitsluitend met natuurkundige studiën bezig 2).
Een werkje getiteld: ‘Élements de la philosophie de Newton’, werd op Cireij geschreven en Voltaire, die reeds veel werken in Nederland had uitgegeven, zou in persoon de uitgaaf bij Etienne Ledet te Amsterdam gaan bezorgen. Vooraf wenschte hij echter nog een tijd lang de lessen van den reeds beroemden 's Gravesande bij te wonen.
‘J'avais esquissé les principes assez faciles de la philosophie de Newton; madame du Châtelet avait sa part à l'ouvrage. Minerve dictait, et j'écrivais. Je suis venu à Leijde travailler à rendre l'ouvrage moins indigne d'elle et de vous 3). Je suis venu à Amsterdam le faire imprimer et faire dessiner les planches. Cela durera tout l'hiver.’
Omstreeks de helft van December 1736 kwam hij te Leiden onder den aangenomen naam van de Revol 4); hij woonde trouw

{==328==} {>>pagina-aanduiding<<}
de lessen bij van 's Gravesande 1) en raadpleegde tevens Boerhaave over zijn gezondheid 2).
Beiden worden door hem hemelhoog geprezen.
Intusschen waren de vijanden van Voltaire, inzonderheid Jean Baptiste Rousseau 3), bezig met het verspreiden van allerlei praatjes omtrent zijn verblijf te Leiden. Zoo had Rousseau in een dagblad geschreven, dat Voltaire uit Frankrijk gejaagd en naar Pruissen gevlugt was; dat hij ook van daar verwijderd, te Leiden was teregt gekomen, ‘pour y prêcher l'athéisme’; ook had hij verspreid, dat Voltaire van de Hooggeschool was gejaagd en dat hij openlijken twist had gehad met 's Gravesande over het bestaan van een God.
Voltaire beklaagt zich bitter over dien laster en lucht zijn hart in menigen brief 4).
's Gravesande schijnt nog al overlast te hebben gehad van zijn leerling die zijn werk aan hem had voorgelezen en gaarne had

{==329==} {>>pagina-aanduiding<<}
gezien, dat de uitstekende wiskunstenaar het voor hem omwerkte. Doch de Hoogleeraar had daartoe geen tijd 1).
Voltaire had het begin van zijn manuscript gegeven aan Ledet, die den 15den Februarij 1737 het eerste vel daarvan afdrukte, doch die weldra niet verder kon gaan, daar Voltaire op eens, den 26sten Maart 1737, naar Parijs vertrok, op sterken aandrang van Mevr. du Châtelet, die ongeduldig werd 2).
In Frankrijk hadden de praatjes door Rousseau verspreid grooten indruk gemaakt en de artikels door Voltaire in de couranten te Amsterdam daartegen geschreven, waren te Parijs geheel onbekend gebleven.
Nu nam hij zijn toevlugt tot 's Gravesande en verzocht dezen dien laster openlijk tegen te spreken. De welwillende man voldeed dadelijk aan dat verzoek door een artikel in de Amsterdamsche courant, doch ook die stem drong niet tot Parijs door, zoodat Voltaire zich nogmaals tot 's Gravesande wendde met het verzoek, om regtstreeks aan den Franschen eersten Minister te schrijven, ten einde dat gerucht op afdoende wijze tegen te spreken.
Die brief en het antwoord van 's Gravesande komen ons belangrijk genoeg voor, om hierbij te worden opgenomen 3).

Brief van Voltaire aan 's Gravesande.

‘Vous vous souvenez de l'absurde calomnie que l'on a fait courir dans le monde pendant mon séjour en Hollande. Vous savez si nos prétendues disputes sur le spinosisme et sur les matières de religion ont le moindre fondement. Vous avez été si indigné de ce mensonge, que vous avez daigné le réfu-
{==330==} {>>pagina-aanduiding<<}
ter publiquemént, Mais la calomnie a pénétré jusqu'à la cour de France, et la réfutation n'y est point parvenue. Le mal a des ailes et le bien va à pas de tortue. Vous ne sauriez croire avec quelle noirceur on a écrit et parlé au Cardinal de Fleurij. Vous connaissez, par ouï dire ce que peut le pouvoir arbitraire. Tout mon bien est en France, et je suis dans la nécessité de détruire une imposture que, dans votre pays, je me contenterais de mépriser à votre exemple.
Souffrez donc, mon aimable et respectable philosophe, que je vous supplie très-instamment de m'aider à faire connaitre la vérité. Je n'ai pas écrit encore au Cardinal pour me justifier. C'est une posture trop humiliante que celle d'un homme qui fait son apologie. Mais c'est un beau rôle que de prendre en main la défense d'un homme innocent. Ce rôle est digne de vons, et je vous le propose comme à un homme qui a un coeur digne de son esprit.
Il y a deux partis à prendre; ou celui de faire parler M. votre frère à M. de Fénélon 1) et d'exiger de M. de Fénélon qu'il écrive en conformité au Cardinal, ou celui d'écrire vous-même. Je trouverais ce dernier parti plus prompt, plus efficace et plus digne d'un homme comme vous. Deux mots et votre nom feraient beaucoup, je vous en réponds: il ne s'agirait que de dire au Cardinal que l'équité seule vous force à l'instruire que le bruit que mes ennemis ont fait courir est sans fondement, et que ma conduite en Hollande a confondu leurs calomnies. Soyez sûr que le Cardinal vous repondra, et qu'il en croira à un homme accoutumé à dire la verité. Je vous remercie et me souvieudrai toujours de celles que vous m'avez enseignées. Je n'ai qu'un regret, c'est de ne plus en apprendre sous vous. Je vous lis au moins, ne pouvant plus vous entendre. L'amour de la vérité m'avait conduit à Leyde; l'amitié seule m'en a arraché. En quelque lieu que je sois, je conserverai pour vous le plus tendre attachement et la plus parfaite estime.’

{==331==} {>>pagina-aanduiding<<}

Daarop antwoordde 's Gravesande het volgende:

‘Je voudrais de tout mon coeur, mon cher monsieur, vous être utile dans l'affaire que vous m' écrivez; vous savez dans quels termes je me suis exprimé sur la calomnie qu'on a fait courir que nous étions brouillés. Je suis toujours prêt à déclarer que notre querelle est aussi fausse que le fondement qu'on a jugé à propos de lui donner; je ne me suis pas opposé que ma déclaration fût mise dans les gazettes: ce qui a été fait dans la gazette d'Amsterdam d'une maniere si obscure, que personne n'y a rien compris. Si je puis faire quelque chose de plus pour faire cesser ce bruit que je croyais cessé, mais qui ne l'est pas tout à fait, à ce que je vois par votre lettre, je suis prêt; mais, mon cher monsieur, je trouve des difficultés aux deux partis que vous proposez.
1o. M. de Fénelon est à Paris, et, quand il serait ici, je ne sais s'il faudrait s'adresser à lui; je ne le crois pas, sans quoi je ne ferais point de difficulté de lui parler à son retour, car on dit que son absence ne sera pas longue;
2o. Pour ce qui regarde d'écrire au premier Ministre en droiture, comme vous me le proposez, je ne me crois pas un personnage assez considérable pour cela. Si Son Eminence a jamais ouï prononcer mon nom, ce sera qu'on m'aura nommé en parlant de vous; ainsi, permettez moi de ne point me donner des airs qui ne me conviennent pas. Vous savez combien je vis isolé à l'égard des études, sans aucun commerce avec des gens de lettres, travaillant à être utile dans le poste où je me trouve, et cherchant à passer agréablement le peu de temps qui me reste, ce que je regarde comme plus utile que si je me tûais le corps et l'âme pour être plus connu.
Quand on peut vivre de cette manière, il faut que tout y réponde et ne pas faire l'important.
Je ne dois pas supposer que des gens, qni ne doivent pas avoir lu ce que j'ai pu imprimer, sachent qu'il y à Leyde un homme dont le nom commence par une apostrophe.
Je conclus que, si j'écris à monseigneur le Cardinal, ce doit être sur le pied d'un homme tout à fait inconnu, et comme lui pourrait écrire un jardinier; et, dans ce sens, je ne vois

{==332==} {>>pagina-aanduiding<<}
pas par où débúter; je ne connais point l'air du bureau 1); et, en écrivant, je m'exposerais à jouer un personnage très-ridicule, sans vous être d'aucune utilité. Je vous dis naturellement comment j'envisage la chose; trouvez quelque route praticable, et je ne vous manquerai pas. La plus naturelle, il me semble, serait que vous fissiez parler directement à Son Eminence par quelqu'un qui pourrait lui faire voir un témoignage que je vous aurais envoyé, ou bien que quelqu'un de vos amis en France me demandât, par une lettre, des éclaircissements sur ce bruit, et pût mettre ma réponse entre les mains du Cardinal.’

Het antwoord van 's Gravesande, door Voltaire aan den Hertog van Richelieu ter hand gesteld, werd door dezen medegedeeld aan den Kardinaal van Fleury en den Minister Maurepas. Het schijnt, dat de inlichtingen voldoende en de praatjes hiermede uit waren.

Ledet, die met de uitgaaf van Voltaire's werk, niet kon voortgaan, beklaagde zich zeer en schreef steeds om het vervolg van het manuscript. Voltaire bevreesd, dat men hem, in verband met de beschuldiging van atheisme, die uitgaaf in Frankrijk ten kwade zou duiden, hield hem met fraaie woorden op, onder voorwendsel, dat het manuscript was onderworpen aan de Fransche censuur, die het niet terug wilde geven 2).
Eindelijk verloor Ledet zijn geduld en droeg aan een Hollandschen wiskunstenaar op om een vervolg te schrijven op het werk van Voltaire, dat op die wijze werd afgedrukt; in April 1738 verscheen bij hem het geheele geschrift onder den titel van: ‘Élements de la philosophie de Newton, mise à la portée de tout le monde, par Mr. de Voltaire.’ Allertreurigst was

{==333==} {>>pagina-aanduiding<<}
de indruk welke dat werk maakte, daar toch het tweede gedeelte volstrekt niet met het eerste overeenkwam; van alle zijden viel ongunstige beoordeeling daaraan ten deel 1).
Ook 's Gravesande sprak niet gunstig over die lettervrucht van zijn leerling, en dat aan het oordeel van den Leidschen Hoogleeraar, ook aan het hof van den Prins van Oranje veel waarde werd gehecht, blijkt uit een brief aan Voltaire den 6den Augustus 1738 geschreven van het Loo, door Frederik, Kroonprins van Pruissen:
‘Je vous écris d'un endroit où résidait jadis un grand homme, et qu' habite maintenant le prince d'Orange. Le démon de l'ambition verse sur ses jours ses malheurenx poisons. Ce prince, 2) qui pourrait être le plus fortuné des hommes, est dévoré de chagrins dans son beau palais, au milieu de ses jardins, et d'une cour brillante. C'est dommage en vérité, car ce prince a d'ailleurs infiniment d'esprit, et des qualités respectables. J'ai beaucoup parlé de Newton avec la princesse; de Newton nous avous passé à Leibnitz, et de Leibnitz à la feue reine d'Angleterre, qui, suivant ce que m'a dit le prince, était du sentiment de Clarke.
J'ai appris à cette cour que 's Gravesande n'avait point parlé de votre traduction de Newton de la manière dont je l'aurais souhaité. Mon Dieu! les sentiments du coeur ne seront-ils donc jamais unis avec la grandeur, la richesse, l'esprit et les sciences?’
Voltaire trok daarop echter partij voor 's Gravesande en antwoordde:
‘Je n'en suis pas surpris. Les libraires ou Corsaires Hollandais, impatients de débiter cet ouvrage, se sont avisés de faire brocher les deux derniers chapitres par un métaphijsicien Hollandais, qui s'est avisé de contredire les sentiments de Mr. 's Gravesande dans les deux chapitres postiches.

{==334==} {>>pagina-aanduiding<<}

D'ailleurs le livre est imprimé avec cent fautes ridicules.’ 1)
Voltaire, die dan ook herhaaldelijk openlijk de onvolledigheid van die uitgaaf erkende, werkte het boekje geheel om, en gaf in 1740 te Parijs een verbeterden en gewijzigden druk uit, die wel iets beter was, doch hem nimmer den roem van groot wiskunstenaar heeft doen verwerven.
's Gravesande bleef met Voltaire zeer vriendschappelijk omgaan, en toen de laatste in 1740 eenige maanden in 's Gravenhage doorbragt, trachtte hij 's Gravesande en Musschenbroek door allerlei beloften van hooge bezoldiging, eer en aanzien over te halen, in Pruissische dienst over te gaan.
Alle pogingen waren echter vruchteloos; beiden bleven het stille en eenvoudige leven te Leiden verkiezen boven dat in het voor hen onbekende Berlijn. Maar niet alleen de Koning van Pruissen, die later nog door Jordan nieuwe aanbiedingen aan 's Gravesande liet doen, maar ook andere Vorsten wenschten den beroemden man aan zich te verbinden. Zoo had o.a. Czar Peter de Groote reeds in 1724, bij het oprigten der Akademie te St. Petersburg vruchteloos pogingen doen aanwenden, om hem over te halen zich in zijn rijk te vestigen.
De Landgraaf van Hessen-Kassel, een groot beoefenaar der wijsbegeerte en der natuurkunde, beroemde er zich op zulk een groote vriend van 's Gravesande te zijn, dat deze wel meestal zijn vacantien bij hem wilde komen doorbrengen en de eenvoudige Leidsche geleerde ontving van alle zijden bewijzen van bewondering en hoogachting.
Over zijn letterkundige en wetenschappelijke verdiensten zullen wij thans niet uitweiden.
In de Fransche ‘Academie des sciences morales et politiques,’ werd daaraan 2) een welverdiende hulde gebragt en naar dat zeer volledig verslag moge hier worden verwezen.

{==335==} {>>pagina-aanduiding<<}

In de laatste jaren zijns levens trof 's Gravesande een onherstelbare ramp.
Uit een gelukkig huwelijk, den 15en October 1720 gesloten met Anna Sacrelaire, waren twee zoons geboren, 1) die veelbelovend als zij waren, de trots der ouders uitmaakten.
In weinige dagen verloor hij beide kinderen in Mei 1739.
Aandoenlijk is het te lezen hoe de jongste zoon, door een zware ziekte aangegrepen den vierden dag aan de bedroefde ouders ontviel, op dertienjarigen leeftijd en op het oogenblik dat de oudste, veelbelovende knaap door dezelfde ziekte aangetast, reeds zorg verwekte; hoe de vader van de begrafenis van den reeds overleden zoon terugkeerende, het eenig overgebleven kind in hopeloozen toestand terug vond. 2)
Eenige dagen later vergezelde de vader ook dien laatsten zoon naar het graf en geeu wonder, dat men vindt aangeteekend, dat zijn krachten bezweken onder het leed, en dat hij niet lang meer den roem en het sieraad der wetenschap mogt uitmaken.
Niet zeer lang daarna, den 28sten Februarij 1742 stierf Willem Jacob 's Gravesande, na een ziekte van weinige dagen.

Het is zeer opmerkelijk, dat het laatste berigt omtrent de werkzaamheden van 's Gravesande, door ons werd aangetroffen in een brief van Voltaire, den man wiens naam wij in den titel van dit opstel naast dien van den Hollandschen geleerde opnamen.
Den 1sten Junij 1741, en dus eenige maanden voor 's Gravesande's dood, schreef Voltaire uit Cirey aan dezen een zeer langen brief over wijsgeerige onderwerpen, voornamelijk handelende over de theorien van Pascal.
Die brief 3) vangt aan met een dankbetuiging en een vleijende beoordeeling van 's Gravesande's verdiensten:

{==336==} {>>pagina-aanduiding<<}

‘Je vous remercie, Monsieur, de la figure que vous avez bien voulu m'envoyer de la machine, dont vous vous servez pour fixer l'image du soleil. J'en ferai faire une sur votre dessin, et je serai délivré d'un grand embarras; car moi, qui suis fort maladroit, j'ai toutes les peines du monde dans ma chambre obscure avec mes miroirs. A mesure que le soleil avance, les couleurs s'en vont, et ressemblent aux affaires de ce monde, qui ne sont pas un moment de suite dans la même situation. J'appelle votre machine sta, sol. Depuis Josué, personne, avant vous, n'avait arrêté le soleil,’
Het slot van den brief, ‘vous savez combien mon coeur est sensible à votre estime et à votre amitié,’ was zeker welgemeend en geeft uitnemend goed den indruk terug, welken de welwillende, uitstekend bekwame en geleerde, doch hoogst eenvoudige 's Gravesande uitoefende op ieder, met wien hij in aanraking kwam.

C.A. van Sypesteyn.


{==337==} {>>pagina-aanduiding<<}

Bijlage I. Ordere van d' intreede.


32 kneghs.

13 van den hr. van Duvenvoirde,

12 van de hr. van Borsele,

1 van de hr. van Katwijck, 1)

1 van de hr. van der Goes,

1 van de hr. van Leefdal,

1 van de hr. van Vredenburgh,

1 van de hr. Nescher.

1 van de hr. 's Gravesande,

1 van de hr. Hontsteijn.

Alle kneghs zullen gaan twee aan twee, door de stalmeester te schicken, de kleijnste de voortste, sonder te sien aan wien hooren.

De stalmeester te paart,

8 pages te paart.

De groote koets van staat getrocken met acht paarden leedigh (voor de twee ambassadeurs),

Een koets van viere met acht paarden, en daar in de heeren l'Hermitage, van Catwijck, van Slingelandt, van der Goes.

Tweede koets van viere, met acht paarden en daarin de heeren Leefdaal, Vreedenburgh en Nescher.

Eerste koets van twee, met acht paarden en daarin de heeren Bosheijde en 's Gravesande.

Tweede koets van twee, met ses paarden, en daarin de heeren Pesters en La Raij 2).

Eerste koets van de Lords en daarin de heeren Bertin 3) en van Effen.


Soo der eenige verdere heeren zijn die d'entreé bijwonen alsmede de Stewards, deselve zullen zitten twee aan twee in de volgende koetsen van de Lords.
(Deze nota is van de hand van 's Gravesande.)


{==338==} {>>pagina-aanduiding<<}

Bijlage II. Specificatie van reijscosten en verteeringen van Willem Jacob 's Gravesande door de heeren ext. Ambassadeurs van den Staat in Engeland, naar den Haagh overgesonde, met het tractaat tot vernieuwingh van voorige tractaten en Alliantien tusschen den koningh Gr. Bretagne en Haar Ho. Mo. geslooten op den 17 Febr. 1716.


Voor coetshuur tot Londen van Westminster naar het posthuis soo ter occasie van 't huuren van postpaarden als van het vertreck is betaalt Holl. geldt	4 - 8 -
Huur van postpaarden tussche Londen en Harwich	33-16-8
Voor passagie van den declarant en sijn knegt in de pacquetboot is betaelt	25- -
Huur van een schuijtje om aan de pacquetboot te koomen en dragen van het goedt	1-13-
Aan wagen- en schuijtehuur misgaders dragen van het goedt tusche Hellevoetsluys en den Haagh is betaalt	23-12-
Bij de terughreijs naar Londen is tusschen den Haagh en Hellevoetsluijs aan wagen- en schuijtehuur misgaders dragen van het goedt betaalt	12-14-
Voor passagie van Hellevoet naar Londen is aan de Capteijn van de sloep betaalt	28- -
De voorz sloep op 't sandt sijnde geraakt is aan schuijtehuur tussche de mondt van de rivier en Londen betaalt	8- -
Komt nogh voor verteeringh zeedert den 21 Febr. dat den declarant uijt Londen is vertrocken tot den 28sten Maart daaraan volgende dat in de voors. stadt wederom is geariveert, sijnde ses en dertigh dagen, tegen vier gulden daaghs en eene gl. tien st. voor de kneght	198- -
	_____
	ƒ 335- 6-










{==339==} {>>pagina-aanduiding<<}

Binnenlandsche letterkunde.

Bibliographie.





I. Fraaie Letteren.

No. 1. BINNEN DE PERKEN. Naar het Hoogduitsch van F. Spielhagen. 4 dln. gr. 8o. Arnhem, D.A. Thieme. 1869. prijs ƒ 9.90.

No. 2. ZONDERLINGEN Bregenzerwouder levensbeelden en karakterschetsen uit den laatsten tijd naar het Duitsch van Frans Michael Felder. 2 dln. gr. 8o. Alkmaar, P. Kluitman. prijs ƒ 5.50.
No. 1. Toen ik het pakje, waarin de Redactie mij dezen lijvigen Roman toezond, opengemaakt had, aarzelde ik zijne aankondiging op mij te nemen. Spielhagens Raadselachtige karakters haddeu de begeerte naar een tweede werk van zijne hand niet bij mij opgewekt; en dan vier deelen!...Uit naam van den Uitgever werd mij echter verzekerd, dat Binnen de perken ‘beter’ was, dan het reeds door mij in dit Tijdschrift aangekondigde; bovendien lokte de behaaglijke vorm van het boek, - de fraaije druk met flinke letter op goed papier, zooals wij dit van D.A. Thieme gewoon zijn, mij uit; en na de lezing moet ik bekennen, dat hij gelijk heeft.
Deze sozial-politischer Roman is inderdaad een beter kunstproduct, dan het daar even genoemde van dezelfde hand; er is meer eenheid in en hierdoor meer samenhang. Al komt er nog veel uit de Romanwereld in voor, er is hier niet zoo van alles en nog wat, als in Problematische Naturen. Wel kan de lezer zich ook hier weder vermaken met den kaleidoscoop, dien Spielhagen hem voor de oogen houdt, maar hij kan tevens zeer goed zien, hoe men niet moet reformeeren, of, hoe men met zijne sozial-politische hervormingen in Reihe und Glied, d.i. ‘binnen de perken’ moet blijven; want het lijvige boek is een

{==340==} {>>pagina-aanduiding<<}
echte tendenz-roman. Het schildert ons, in sterk tot de verbeelding sprekende tafereelen, hoe de grootsche plannen en krachtige pogingen van een sozial-politischen hervormer schipbreuk lijden, zoowel op den hardnekkigen tegenstand van de mannen des behouds, als op de voor die hervorming nog niet rijpe volksmenigte wier lot hij verbeteren wil. De S. laat uitkomen, hoe alle pogingen tot verbetering van staat en maatschappij ‘binnen de perken’ moeten blijven, d.i. den langzamen, schier op stilstaan gelijkenden tred moeten houden, dien de Vorsten bij de genade Gods, met hunne Ministers, wel willen toelaten, of in 't gelid blijven, zooals dit door het behoud geordend wordt. Het ‘binnen de perken, Mijne Heeren liberalen’ of ‘mannen van den vooruitgang!’ onzer behoudslieden kan, op kleine schaal, een idee geven van het ‘in Reihe und Glied, Ihr Fortschrittsmänner!’ in Duitschland. De Hollandsche titel is dan ook, naar mijn oordeel, zeer actueel en voor ons zeer verstaanbaar, al spreekt het van zelf, dat wij het verschil tusschen Duitsche en onze toestanden niet uit het oog moeten verliezen.
Uit zijne vorige Romans kennen wij Spielhagen reeds als een echten Fortschrittsmann, aartsvijand van jonkerdom, feodaliteit, autocratie en wat dies meer zij. Van zijn persoon heb ik nog niet veel meer te weten kunnen komen, dan dat hij Hannoveraan is, een tiental jaren als Lehrer in Engeland werkzaam was, medegewerkt heeft aan het Feuilleton van de Zeitung für Nord-Deutschland (waarin, als ik mij niet vergis, zijne Problematische Naturen het eerst verschenen) en thans als Schriftsteller leeft te Berlijn. Hij is nu veertig jaar oud; en, hoewel zijne boeken nog al opgang maken, meen ik, dat nog geen der Litteraturblätter een levensbericht van hem opnam; het Conversations-Lexicon van Brockhaus geeft niet veel meer dan eene lijst zijner werken; en van zijne rechtstreeksche of zijdelingsche deelneming aan socialistische of democratische woelingen, is mij niets bekend. Hij schijnt den Romanvorm gekozen te hebben, om zijne denkbeelden van vooruitgang aan den man te brengen; en, ik herhaal, hij doet dit, met onmiskenbaar talent. Zoo is, naar mijn oordeel, de held van dezen Roman met meesterhand geteekend. Uit zulk een knaap en jongeling moest zulk een man opgroeijen, al is het ietwat vreemd, dat de S. hem juist geneesheer laat worden, en blijft zijne eigenlijke ontwikkelingsperiode wat veel in het duister. Wat evenwel, naar ik meen,

{==341==} {>>pagina-aanduiding<<}
niet in de bedoeling lag en toch zoo duidelijk doorschemert, is: dat zulk een karakter ten eenen male ongeschikt is, niet voor het spelen van de rol, welke Spielhagen hem spelen laat, ook niet, om de kracht der behoudzucht van de heerschende partij en het lage standpunt van het te hervormen volk aan te toonen, maar om, waar en onder welke omstandigheden dan ook, wezenlijken vooruitgang, in materiëelen en moreelen zin, te bevorderen. Van het hout van Leo's snijdt men wel Demagogen en Reformisten maar geen Reformatoren.
Dat van al de vijanden van Arthur Pendennis Arthur Pendennis de grootste is vertelt ons Thackeray met in het oog springende psychologische waarheid; maar dat niemand aan de grootsche ontwerpen van zijn held Leo grooter struikelblokken in den weg legt, dan Leo, of, dat Leo zelf het grootste dier struikelblokken is, laat Spielhagen ons wel opmerken, edoch, naar ik meen, zonder dat hij dit gewild heeft. Neen, zooals ik zeide, bij den S. zijn behoudzucht en gebrek aan vatbaarheid bij het volk de klippen, waarop de bemoeijingen van den vooruitgang stranden; maar, hierom juist is Leo de man niet, die ze te boven komen kan, ja, is ieder, die op de manier van dezen Romanheld hervormen wil, gepredestineerd, niets goeds tot stand te brengen. Immers wat is, wat doet die Leo? Hij is toegerust met gaven naar ligchaam en geest, zooals weinigen. Zonder een ideale Romanheld te zijn, zooals bijv. een Oswald in Raadselachtige karakters, is hij toch een uitwendig en inwendig knap man, maar zooals er in de werkelijkheid bestaan; hij heeft zelfs ééne kapitale fout: hij heeft geen hart! Op de plaats, waar het zitten moest, vinden wij niets dan trotschheid en eigenwaan, zelfgenoegzaamheid en hoogmoed, eer- en heerschzucht. Niet medelijden met het onderdrukte volk, maar haat tegen zijne verdrukkers bezielt hem, en hij kent geen andere liefde, wil ze niet kennen, dan liefde voor zijne socialistische en politieke idees, hersenschimmen, utopia's, waarvan hij het onpractische met schade en schande ondervinden moet. Reeds als knaap staat hij aan de zijde van den door zijn democratischen vriend opgeruiden volkshoop, die het huis van den weldoener zijner jeugd wil in brand steken. De ondankbaarheid hiervan gevoelt hij niet. Aan liefde voor het meisje, dat hem bekoord heeft, wil hij geen voedsel
geven. Het plan van het oproer mislukt, en hij moet vluchten. Als hij later als geneesheer weer

{==342==} {>>pagina-aanduiding<<}
te voorschijn komt, is zijn eenig streven, eerst gunsteling te worden van zijn eenigszins phantastischen, zedelijk zwakken, ligchamelijk ziekelijken koning, om, als hij op den hoogsten sport van de maatschappelijke ladder zal staan, zijne hervormingsplannen te kunnen verwezenlijken. Met het geld, dat de koning hem geeft, neemt hij reeds eene proef op groote schaal tot verbetering van het lot der arbeidende klasse in de bergstreek, waar hij is geboren en opgevoed; door den koning moet de eerste stoot gegeven worden aan eene radicale omkeering van zaken, en hiertoe wil hij den jeugdigen vorst omringen door Ministers, van wier Raad hij (Leo) de ziel of het onzichtbare hoofd is, hij, mettertijd de spil waarom de gansche staatsmachine draait. Op zijn trotsch en overmoedig karakter stuit evenwel alles af. Zelfs zijne geestverwanten laten hem in den steek, en verzetten zich openlijk tegen hem. De koning sterft; de oorlogs- (jonker-) partij triomfeert; de in schijn slechts liberale Prins, de oom des konings, beklimt den troon, en als een zeepbel spatten alle prachtige ontwerpen uiteen. De in den adelstand verheven, met ridderorden behangen koninklijke gunsteling stort van zijne hoogte naar beneden en - niemand verwondert zich hierover. Zelfs vrees ik, dat de held van het drama (hier en daar eene carricatuur van Struensee) zoo weinig sympathie bij den lezer zal vinden, dat zijn lang te voorzien treurig lot bij de ontknooping weinig deernis bij hem zal wekken. Bij zulk een demagoog moest eigen ondergang wel de uitkomst zijn; hij was er op aangelegd; en of de 8chrijver dit bedoeld of dit begrepen heeft, ik herhaal het, trek ik in twijfel, omdat hij dan niet bewees, wat hij bewijzen wilde.
Wat in Duitschland op den huidigen oogenblik van de edelste pogingen der besten van het land op sozial-politisch gebied te wachten is, dat zij eerst zeer langzaam van eenige uitwerking zullen zijn, zoolang het van hooger hand belemmerend ‘binnen de perken!’ hunne kracht verlamt, moet zonder twijfel het geval zijn daar, waar, met de onedelste bedoelingen, de grofste zelfzucht deze heilige zaak aanvat. Neen, had Spielhagen een man uit het volk genomen, die zelf het gemis van verlichting en beschaving betreurde, die daarom medelijden, diep medelijden gevoelde met zijne deelgenooten in hetzelfde lot; een man, die minder uit liefde voor zich zelven, dan uit liefde voor zijne verwaarloosde een onderdrukte lotgenooten zich

{==343==} {>>pagina-aanduiding<<}
opmaakte, om eerst zich zelven te bekwamen en dan door zijn invloed, al ware het ten koste van eigen geluk, al moest hij zelf er bij te gronde gaan, het lot van allen te verbeteren - een Spielhagen zou met zijn talent van schrijven een schoon, een voortreffelijk boek-hebben kunnen leveren. Zelfs zou zijn held eene echt tragische figuur geworden zijn, als hij hem had laten worstelen, niet bloot met de tegenwerking der machthebbers dezer aarde, of met de onleerzaamheid zijner standgenooten, maar ook en vooral met het minder edele, het gebrekkige zijner eigen natnur. Had hij bijv., om in zijn romantisch genre te blijven, 's mans liefde voor eene aristocratische schoone mede in 't spel gebracht; had hij die liefde, in verbond met de eischen zijner lagere natuur, voorgesteld als den geduchtsten tegenstander zijner edelmoedige bemoeijingen; - had hij hem, met volle zelfbewustheid, met de kracht van een rechtschapen gemoed, tegen die liefde laten strijdvoeren, en hem dan laten bezwijken onder de vereenigde macht van hen, die ‘binnen de perken!’ van hen die alleen panem et circenses! roepen, en van zijne eigene zedelijke zwakheid, ik geloof, dat de les van het boek scherper en het medelijden met zijn held oneindig veel grooter zou geweest zijn. Bij zulke alles behalve edele volksleiders, als Leo, zegt de ware volksvriend: non tali auxilio!
Het is mij bovendien voorgekomen, dat Spielhagen zelf, even als Victor Hugo, met name in zijne Miserables, al den jammer van het volk aan gebrekkige Staatsinstellingen toeschrijft, en van de verbetering dier instellingen het gewenschte heil verwacht. Mij dunkt, zij zijn niet billijk in hun oordeel, en verwachten verbetering van den verkeerden kant. Zij willen van boven af beginnen, terwijl ik geloof dat van onderen op, of, nog beter, van het midden uit moet hervormd worden. Of is het de schuld alleen van hen, die de macht in handen hebben, dat zij er misbruik van maken? Wie geeft, wie laat die macht in hunne handen? Immers het volk, dat zijne constituties met voeten laat treden of zich slaafs aan eene soldatenregeering onderwerpt? Is ‘de Staat de georganiseerde maatschappij’ - om met Prof. Quack 1) te spreken - of ‘het levend organisme, dat naarmate de beschaving trap voor trap

{==344==} {>>pagina-aanduiding<<}
toeneemt, mede geleidelijk zich ontwikkelt,’ dan zijn de Staatsinstellingen, hare handhaving en voortgaande verbetering de uitdrukking van dien trap van beschaving, waarop de maatschappij of het volk staat. Help dus die maatschappij een hooger trap beklimmen; verlicht, beschaaf, veredel een volk; die maatschappij zal zich beter laten vertegenwoordigen, dat volk zal betere wetgevers kiezen; de wetten, de instellingen van den Staat zullen zich verbeteren; alleen die mannen, die ze handhaven en in toepassing brengen, zullen aan het roer kunnen blijven, d.i. de politieke zal met den socialen vooruitgang gelijken tred houden Te beginnen met den Staat te hervormen voordat de maatschappij genoeg hiertoe ontwikheld is, komt mij daarom altijd voor als een vruchteloos werk; en ik zeg met Prof. Quack: ‘politieke maximes, welke voor een zeer ontwikkeld volk een weldaad zijn, kunnen voor volken, die nog op een lager standpunt staan, een straf uitmaken.’ Ik voeg er bij: de verbetering der maximes, die nog niet goed zijn, zijn alleen van de verbetering der volken te verwachten, niet deze van gene; en daarom maak ik er op nieuw een grief van, dat Spielhagen in zijne boeken het godsdienstige, dat eene der groote beweegkrachten is tot ontwikkeling der natiën, en dat in onze dagen zoovele brandende vraagstukken op sociaal en politiek terrein beheerscht, òf ignoreert òf slechts, in de gedaante van orthodox piëtisme, voorstelt als een werktuig in de handen van politieke partij-mannen.
Ik huiver volstrekt niet godsdienst en zedelijkheid onmiddelijk met elkander in verband te brengen; ik laat mij niet afschrikken door de aantijging van den Sprokkelaar in de Huisbibliotheek (een Tijdschrift van A. Ter Gunne, op wiens uitgaaf van Spielhagens Raadselachtige karakters ik aanmerkingen maakte); ik laat hem vrij, het jammer te vinden, dat mijne ‘theologie met mijne aesthetica overhoop ligt’ en mijn ‘dominés pak’ mij 'als ‘kritikus en man van smaak schijnt te knellen;’ maar op zijne vraag: ‘Wat doet dat godsdienstige hier weer bij? 't Is immers geen preek of godsdienstig handboek?’ - in casu de Romans van Spielhagen - antwoord ik: ieder, die het met zijn volk wel meent, zal het bejammeren, als dat volk Romans in handen krijgt, waarin de helden, die ten tooneele gevoerd worden, onzedelijk zijn omdat het hun ten eenemale aan godsdienst ontbreekt, ongodsdienstig omdat zij zoo onzedelijk zijn.

{==345==} {>>pagina-aanduiding<<}

Ik beweer volstrekt niet, dat er godsdienst is zonder theologie; ieder godsdienstig mensch heeft eenige voorstelling of begrip van de godheid welke hij aanbidt, zelfs de fetische-dienaar; maar, is er wel theologie zonder godsdienst, kan ‘men’ zelfs de prachtigste godsdienstige begrippen hebben zonder zelf godsdienstig te zijn; daar, waar werkelijk godsdienst is, daar is ook invloed hiervan op het leven. Wijzigt zich die invloed naar het Godsidee; - zal, bijvoorbeeld, wie aan een wraakzuchtigen God gelooft, wraakzucht (eene grove uiting der zelfzucht) zedelijk goed vinden, eene deugd, welke hij met zijn God gemeen heeft; - dat Godsidee wijzigt zich tevens naar het begrip dat men van zedelijkheid heeft; met andere woorden: zooals de mensch is vormt hij zich een denkbeeld van zijn God en wederkeerig vormt hij zichzelven naar Hem; de echt godsdienstige streeft althans hiernaar. Zie ik nu menschen, of hoor of lees ik van menschen, die alle godsdienstige begrippen en alle godsdienst zeggen op zij gezet te hebben, die althans het voorkomen aannemen of voorgesteld worden als dit te doen, dan zal ik mij wel wachten, hen zonder nader onderzoek voor zedeloos of ook maar voor onzedelijk te houden; maar ik zal voorzichtig zijn in mijn oordeel en scherp toezien op hun levenswandel. Blijkt het mij, dat zij aan hunne grofzinlijke zelfzuchtige neigingen toegeven, alleen dan hiervan teruggehouden, als het conventioneele wetboek der eer of het algemeen aangenomen begrip van fatsoenlijkheid dit gebiedt, dan besluit ik hieruit tot het gemis van godsdienstig-zedelijke of zedelijk-godsdienstige heginselen. Ik voeg hierbij, dat ik tot hetzelfde resultaat kom, als ik met orthodoxe, liberale of moderne godsdienstige begrippen hoor schermen, of welke godsdienstige vormen en instellingen, hoe goed ook op zichzelven, zie voorstaan door hen, die ook in hun wandel toonen nog onder den overheerschenden invloed te staan hunner lagere natuur of van hun zinlijk egoïsme. Bij
Atheïsten, Positivisten en Materialisten kan zoowel de godsdienst ontbreken als bij Orthodoxisten, Liberalisten en wie zich Modernen laten noemen (Modernisten?); ik bedoel die godsdienst, die onmiddelijk van invloed op de zedelijkheid of zonder zedelijken invloed ondenkbaar is. Vindt men nu dezen wederkeerigen invloed zelfs bij de versmaders of geringschatters van alle godsdienst, hetzij, dat de natuur bij hen boven de leer gaat, hetzij, dat de hedendaagsche maatschappij met hare

{==346==} {>>pagina-aanduiding<<}
godsdienstige elementen onwillekeurig op hen inwerkt; - men vindt dien ook bij Orthodoxen, Liberalen en Modernen, bij allen, die zich Christenen noemen, en wel te meer, naarmate hunne godsdienst zedelijker, hunne zedelijkheid godsdienstiger is, dat wil zeggen: naarmate hun God een volkomener zedelijk ideaal, hunne verwantschap aan, hunne liefde voor, hunne gemeenschap met hun God inniger, hunne godsdienst dieper gevoeld en krachtiger in hen werkzaam is. De aanleg tot, de kiem van godsdienst behoort nu eenmaal tot de menschelijke natuur; bij allen van eenige ontwikkeling openbaart zich dit, en staat het in verband met hunne geestelijke, d.i. redelijkzedelijke ontwikkeling.
In onze Christelijke maatschappij is het onmogelijk de hoogte te meten, de diepte te peilen van den invloed hiervan op elk individu, zoomin als op alle leden dier maatschappij te samen; maar wie op die maatschappij wil werken, wie, zooals Spielhagen, Romans schrijft met eene sociale tendenz, mag geen aanmerkelijk deel dier maatschappij voorstellen of geen tal van individuën ten tooneele voeren, bij wie dit menschelijke levenselement óf geheel ontbreekt óf van geen den minsten invloed is.
Ik wil niet, dat hij er de godsdienst ‘bij’ hale, ik wil slechts, dat hij ons menschen schetst, zooals zij in de werkelijkheid zijn, goeden en kwaden, van allerlei soort. Wil hij er onder opnemen, die afkeerig zijn van alle godsdienst, laat hij het doen; maar allen als godsdienstloozen voor te stellen, of de zoogenaamd godsdienstigen als carricatures van vroomheid, als huichelaars en schijnheiligen, dit strijdt niet alleen met de werkelijkheid, en maakt zijne tafereelen onwaar, maar ook met de aesthetica, want het houdt van het tooneel de representanten der schoonste en liefelijkste zijde onzer menschelijke natuur. 't Is daarom niet alleen in naam der godsdienst, - wel, te onderscheiden van eenig theologisch leerbegrip of eenige kerkelijke instelling, welke dan ook, - maar ook in naam der kunst, dat ik opkom tegen het gemis van godsdienstig-zedelijke karakters in Spielhagens boeken.
Zijne Romans zijn uit den tegenwoordigen tijd; en God dank! Athëisme, Positivisme of Materialisme spelen nog evenmin den baas als Orthoxisme, Liberalisme of Modernisme. Het religieuse of, zooals Beets wil, ‘de Godsvrucht’ is nog niet uit de wereld; zij behoeft er nog niet ‘bijgehaald’ te worden; zij is er nog

{==347==} {>>pagina-aanduiding<<}
in; en wie die wereld of een deel er van wil schilderen, moet ze mede rekenen of hij wordt onwaar, en wat niet waar is, is ook niet schoon, noch goed.
Ik ben zeker de eerste niet, die de opmerking maakt, dat er tal van Romanschrijvers zijn, van wie hetzelfde kan beweerd worden, wat ik Spielhagen ten laste leg, en onder hen kunstenaars van groote verdiensten. Er zijn eene menigte van verdichte verhalen, waarin volstrekt niet over godsdienst gesproken wordt; ten zij, als het te pas komt van godsdienstoefeningen, kerkgaan enz. te gewagen of slechts dan, als de handelende personen in groote moeijelijkheden verkeeren en, volgens het oude: ‘nood leert bidden’, tot God de toevlucht nemen. In den regel is het meer het Noodlot, dat beschuldigd en geprezen of als bestuurder der omstandigheden voorgesteld wordt. Er zijn ook overal genoeg menschen te vinden, van wie men in den dagelijkschen omgang weinig of niets over godsdienst hoort; maar al zwijgen velen liever over hetgeen in hun hart omgaat, ja, ziet men dikwijls, dat hoe dieper het godsdienstig gevoel, hoe inniger de wezenlijke vroomheid is, men des te minder in gezelschap van vreemden hierover spreekt; is dit niet aan de klok hangen dan ook een bewijs voor het niet aanwezig zijn van deugdelijke godsdienstige sentimenten? Het schijnt wel, dat sommige Romanschrijvers zich hierdoor laten misleiden, en afgestooten door hen, wier godsdienstige taal verveelt, geen over godsdienst sprekende karakters in hun kader opnemen, ten zij als carricaturen en Tartufes. Omdat zij genoeg menschen kennen, van wier godsdienst hun niets gebleken is, en meenen ook genoeg menschenkennis te bezitten, om de harten te doorgronden, laten zij hunne helden en heldinnen denken, spreken en handelen, alsof het zwijgen in de samenleving, over een groot bestanddeel van 's menschen geestelijk leven ook een bewijs is voor het niet aanwezig zijn! Zij laten de godsdienst buiten 't spel en zouden meenen geen kunstproduct te leveren, als zij ‘het godsdienstige’ er ‘bij’ haalden.
Wat ik boven gezegd heb van het in onzen tijd beheerscht worden door ‘het godsdienstige’ van veel, dat ter sprake komt, wil ik niet herhalen; maar afgezien van alle waarde of onwaarde van het ‘dominé's-pak,’ - dat wij gelukkig niet meer in het dagelijksche leven, even als onze aansprekers, ten spot van velen ronddragen! - afgezien van alles wat nog altijd op den

{==348==} {>>pagina-aanduiding<<}
breeden rug van Dominés gelegd wordt, wil ik toch hier réléveeren, dat wij, godsdienstleeraars, zeker meer dan anderen over godsdienst hooren spreken, maar bij toenemende menschenkennis ook het best in staat zijn, schijn van wezen, vorm van inhoud te onderscheiden, en dat wij veel meer wezenlijke godsdienst, ‘godsvrucht’, om nog eene met Beets te spreken, aantreffen, onder allerlei vorm en soms onder de vreemdste openbaringswijze, dan vele kritische en onkritische schrijvers van den dag wel vermoeden, zelfs al zijn zij hoogst begaafde, uitstekende Romanschrijvers.
Göthe zal zeker door niemand beschuldigd worden van de godsdienst er bij gehaald te hebben; maar Göthe bezat veel te veel menschenkennis om haar te ignoreeren; hij was als kunstenaar ook veel te groot, om niet objectief te blijven; en als men alleen zijne schriften, bepaald zijne dramatische en romantische schriften raadpleegde, zou niemand aarzelen, de vraag: was Göthe een Christen? toestemmend te beantwoorden, zoo goed wist hij naar het leven den invloed te teekenen van ‘het godsdienstige.’ En om nog eens terug te komen op Thackeray, die evenmin een schrijver van ‘preken’ of ‘godsdienstige handboeken’ mag heeten, zou zijne Laura, zooals Pendennis zijn engelachtig vrouwtje teekent, zou Arthurs moeder, om van andere ook mannelijke karakters niet te gewagen, zulke echte ‘kunstgewrochten’, om dit woord uit den boekenstijl te gebruiken, geweest zijn, als hij ‘het godsdienstige’ weg gedacht of weg gelaten had?
De lezer der Letteroefeningen meene niet, dat ik alleen om mij zelven of mijne kritiek te verdedigen zoo breed over dit onderwerp uitweid. Ik doe het, om opmerkzaam te maken op eene richting in de hedendaagsche Letterkunde, welke ik betreur omdat ik ze verderflijk vind. Laat ieder zijn wat hij zijn kan, een hoogst orthodox Christen of een stupende-geleerd Materialist, met al de nuances van godsdienstige of ongodsdienstige begrippen, die in de hoofden ronddwarrelen of post vatten; men vergete toch niet, dat in aller harten ook nog iets is, dat niet wil, niet mag geïgnoreerd worden, en dat niemand ïgnoreeren kan, die den mensch en dus ook zichzelven ernstig bestudeert.
Ook zal ik een tegenstander blijven van den stelregel l'art pour l'art op letterkundig of Romantisch gebied, als voorstan-
{==349==} {>>pagina-aanduiding<<}
der van l'art pour l'homme. Een vers, dat alleen gemaakt is, om te toonen hoe kunstig men in maat en rijm kan schrijven, noem ik een kunstje, en een verdicht verhaal, alleen verteld, om te bewijzen, dat men aardig vertellen kan, zonder idee, of zonder eenig ander doel, acht ik den waren kunstenaar onwaardig. Wie mij verdenkt van alleen de kunst te waardeeren ‘als voertuig van godsdienstige idees’, verwijs ik naar hetgeen ik over het werk van anderen schreef. Al gebruik ik zelf den vorm van Roman of Novelle, om aanschouwelijk te maken, wat ik - niet theologie, maar - godsdienst noem, ik waardeer ieder kunstenaar, die in beeld brengt wat hij onder de oogen wil hebben van het lezende publiek; en van alle Romans, door mij in Tijdspiegel of Vaderlandsche Letteroefeningen aangekondigd, waren die zonder idee of strekking of doel uitzonderingen, de verhalen om het verhaal alleen geehe, of - mijn geheugen moet mij bedriegen. Altijd was het verhaalde het voertuig van de eene of andere gedachte, en hoe grooter de kunstvaardigheid van den schrijver, des te duidelijker was dit zichtbaar, des te treffender kwam dit uit. Men late dus eindelijk eens varen, dat vergelijken van de schrijfkunst met de beeldende kunsten; zooals de Deventer Sprokkelaar ook nog doet; en meene niet, dat men bijv. van een schilder hetzelfde mag eischen als van een dichter. Één ding mag slechts van beide gevraagd worden: dat zij, noch met het penseel, noch met de pen, wat leelijk, onrein of onzedelijk is schilderen. Een stier mag ik ‘mooi’ vinden, zooals Potter dien op 't doek bracht, als namelijk mijn aesthetisch gevoel door zulk een levend of afgebeeld mannelijk dier wordt aangedaan; maar in dien hij verkozen had, dat beroemde beest te schilderen op het oogenblik, dat het
voor zijn boer, als stierhouder, den kost helpt verdienen, zou ik dit noemen ‘een ergerlijk misbruik van de kunst!’ al deed hij het nog zoo mooi. En even zoo acht ik voorstellingen, zooals de beruchte passages in Klaasje Zevenster, in Adriaan de Merival, in Lidewyde en hier en daar, hoewel minder duidelijk gephotographeerd, in de Romans van Spielhagen, beneden de waardigheid van den echten kunstenaar, niet omdat ik de kunst, die ook in die geïncrimineerde voorstellingen doorstraalt, niet waardeer, maar omdat zij strijden met mijn aesthetisch zoowel als met mijn zedelijk gevoel.
Wat Beets, in zijne Redevoering over van Lennep, zegt

{==350==} {>>pagina-aanduiding<<}
van de ‘niet te vreezen onzedelijke uitwerking’ van het ‘fameuse derde deel’ van Klaasje Zevenster, en ik beaam, geldt naar mijn oordeel niet van de schildering van onzedelijke tooneelen in Spielhagens Romans. Ik beschouw ze daarom als niet slechts te behooren ‘tot de boeken, waarvan eene moeder de lezing aan hare minderjarige dochter niet aanbevelen zal,’ maar ook als gevaarlijk voor meerderjarigen van beiderlei geslacht. Want wat van Lennep's Lofredenaar van de Romans van onzen Hollandschen dichter beweert, waarop de Klaasje zelfs ‘geen uitzondering’ maakt, dat zij de strekking hebben, om ‘beginselen van eerbied voor goddelijke en menschelijke wetten, beginselen van rechtschapenheid, deugd en eer in te boezemen, goede zeden en goede manieren aan te prijzen,’ dat durf ik niet zeggen van Problematische Naturen, Durch Nacht zum Licht noch van In Reihe und Glied. Ik vrees zelfs, dat die ‘beginselen’ er zeer onder zouden lijden, als een jong mensch zich naar de daarin geschilderde Oswalds en Leo's wilde vormen.
Volgens Spielhagen moeten misschien zulke merkwaardige personen ‘van een ander standpunt beoordeeld worden, als (dan) dat van bekrompen moraal;’ ik geloof echter, dat zelfs de onbekrompenste moraal af zou keuren de wijze waarop Leo bijv. de maîtresse van een ander als de zijne behandelt, in weerwil dat hij hare liefde vroeger afwees, en, dat alleen inmoreele jonge lieden hierin geen zedelijk kwaad vinden of bij voorkomende gelegenheid zonder bezwaar hetzelfde doen zouden. Leo is immers de ‘merkwaardigste’ persoonlijkheid van het geheele boek!....
De Vertaler heeft zich te goed van zijne taak gekweten, om hem om ettelijke germanismen en kleinigheden hard te vallen. In zijn eigen belang geef ik hem slechts in bedenking, als hij weer van zijn werk laat drukken, of het dan niet beter zou zijn van ‘Champagne’ dan van ‘Champagner,’ van ‘landeigenaar’ of ‘grondbezitter’ dan van ‘goedbezitter’ te spreken; en of hij wel de verantwoording op zich nemen wil van taalfouten, als ‘van hun’ en ‘met hun’, zooals die nog al eens in het Ie Deel voorkomen. Het is in mijn oog altijd jammer als de correctie te wenschen overlaat bij zulk fraai drukwerk als dat van D.A. Thieme. De plaatjes....maar, dat
waar ook! Ik herinner mij, mij voorgenomen te hebben

{==351==} {>>pagina-aanduiding<<}
niets meer van die titelvignetten voor onze Hollandsche boeken te zeggen. 't Is ook misschien maar beter, om niet voor een ‘snob’ uitgemaakt te worden, als ik zeide, dat ik ze niet mooi vind.

No. 2. Als het op ‘mooi’ aankomt, twijfel ik niet, of de Romans van Spielhagen zullen mooijer gevonden worden, dan die van Felder, en Binnen de perken zal meer lezers trekken, dan Zonderlingen. Of dit pleit voor het ‘verstand van het groote Publiek,’ mag boven bedoelde Deventer Sprokkelaar uitmaken; ik beschouw het als een punt van smaak en les goûts et les couleurs ne se disputent pas.
Dat menigeen meer behagen heeft in romantische tafereelen uit aallerlei standen in de maatschappij, in bonte rei met kunstige hand hem als voorgetooverd, dan in eenvoudige tooneelen, ontleend aan de werkelijkheid uit het boerenleven van een onbekend Tyroler dorpje, kan onvoorwaardelijk toegestemd worden. Het wekt even weinig verwondering als dat men op eene tentoonstelling van schilderijen veel meer kijkers ziet voor een bont gekleurd groot genre- of historiestuk dan voor een klein naar de natuur geschilderd landschap, al verraden beide stukken de meesterhand. Dit echter nemen wij, of liever - want ik schrijf geheel in mijn eigen naam 1) - neem ik de vrijheid als de uitspraak van mijn ‘verstand’ hier neder te schrijven, dat die meerdere lezers en kijkers nog niets bewijzen voor den goeden smaak van het groote Publiek, en, dat bijv. in No. 2 van deze aankondiging vrij wat meer natuur en waarheid, frischheid en gezonde levenslust te vinden is, dan in No. 1.
Afgezien evenwel van alle vergelijking met dat van wie ook, sta ik met deze mijne waardeering van Felders werk niet alleen. Men behoeft de Gids van Januari 1868 slechts ter hand te nemen, om dit te constateeren. Daar hield P.N. Muller eene lofrede op dezen Schrijver; en hij deed dit in navolging van den ‘hier te lande voorzeker verre van onbekenden Dr. Hildebrandt te Leipzig.’ Nu is wel een beroep op autoriteiten geen bewijs; nu kunnen Letterkundigen van naam, zelfs

{==352==} {>>pagina-aanduiding<<}
Professoren zich vergissen of iemand en zijn werk te hoog verheffen, maar, als het de beoordeeling van Romans betreft, sta ik liever aan hunne zijde, dan aan die van het ‘groote Publiek’ van den Sprokkelaar; niet precies om den smaak, over welken niet valt te twisten, maar wel om het standpunt waaruit zij letterkundige voortbrengselen beschouwen. Zij waardeeren bijv. in Felders geschriften iets anders nog, iets meer, zou ik zeggen, dan het talent van romanschrijven, het vindingsvermogen en de kunst van boeijend vertellen. De strekking zijner werken, of het doel waarmede hij zijne denkbeelden in het kleed van den Roman aanschouwelijk tracht te maken, prijzen zij hoog. Hetzelfde doe ik, hetzelfde doet de Vertaler van Sonderlinge; door Felder zelven Bregenserwälder Lebens- und Characterbilder aus neuester Zeit, genoemd. Die Vertaler, die zijne Voorrede onderteekent met ‘H.P. Grottendieck’ uit ‘Alkmaar’, geeft, even als beide boven vermelde Heeren, ieder op zijne wijze, een levensbericht van den Bregenzerwouder boer-romanschrijver, waarom ik mij hiervan ontslagen mag rekenen, te eer omdat wie Zonderlingen in handen neemt die Voorrede, met het daarin voorkomend levensbericht, voor zich heeft. Wat evenwel de strekking betreft van dezen Roman, - ik meen, dat hij de eerste is, die bij ons vertaald werd, - het komt mij voor, en ik vermeld het hier, om zijne lezing aan te bevelen, dat er eenige overeenkomst is tusschen hetgeen Spielhagen en dat wat Felder, ieder op zijne manier, in beeld brachten.
Spielhagen wil laten uitkomen, dat alle sociaal-politieke hervorming ‘binnen de perken’ moet blijven en Felder wil aantoonen, dat hervormers der samenleving geen zonderlingen mogen zijn, geen mannen, die, in den waan boven allen te staan, zich van allen afzonderen. Verlichting en beschaving, moreele en materieele vooruitgang moet volgens laatstgenoemde het werk van allen te zamen zijn. ‘Naast, niet boven elkander moeten de leden staan van dat eene groote gezin’ (de samenleving of de maatschappij); ‘onderling moeten zij samenwerken aan het welzijn van allen, waarin immers dat van een ieder begrepen is;’ zoo geeft Muller als het denkbeeld van Felder op; en het onvruchtbare, ja, voor hen zelven schadelijke van het uit de hoogte van eigen beter doorzicht of eigen voortreffelijkheid reformeeren door hen, wie geen edeler beginsel drijft, schildert ons deze Roman in het lot van zijne zonderlingen

{==353==} {>>pagina-aanduiding<<}
getrouw naar de natuur. Het is eigen ondervinding, die den Schrijver de stof aan de hand gaf; en, even als in een reeds vroeger door hem uitgegeven verdicht verhaal, komt ook zeker in dit veel uit Felders eigen leven voor. Maar is in den geheelen ontwikkelingsweg van dezen Tyroler boer een geest op te merken, welken ik een godsdienstigen geest durf noemen; heeft hij een vromen zin en een hart vol liefde voor zijne verwaarloosde of dom gehouden medemenschen; dit wuift ons ook in zijne Zonderlingen als een frissche en gezonde luchtstroom tegen. Muller zegt, dat hij veel liefde moet hebben voor het volk, waaronder hij geboren en getogen is, omdat hij onder dat volk in zijn ‘schuilhoek’ blijft; en ik meen er te mogen bijvoegen, dat die liefde hem drijft, om op allerlei wijze en ook met de pen bevorderlijk te zijn aan het waarachtige heil van dat volk.
Wat ik in de Romans van Spielhagen miste, vind ik in het werk van Felder, en ik aarzel geen oogenblik te verklaren, het is ‘het godsdienstige’, het, in de schoonste beteekenis van dit woord, Christelijk-godsdienstige, indien men namelijk onder Christelijk van Jezus afkomstig of door Jezus voorgestaan verstaan wil. Dat samenwerken van allen tot een doel, dat niemand voor zich alleen maar allen voor allen, en dus ieder voor zich goed willen zijn om te beter aan allen goed te kunnen doen; wat is dit anders dan wat Jezus wilde? Het is het echte humanizeeren of mede bevorderlijk zijn aan de humaniteit en heeft met zelfzuchtige godsvrucht, of geloofsmeeningen aankweken om zelf zalig te worden, niets gemeen. Felder heeft het getoond in den kleinen kring, waarin hij zich beweegt, hoe dit humanizeeren en reformeeren met den besten uitslag bekroond wordt; en dezelfde oorzaak zal dezelfde uitwerking hebben, overal, waar de verbetering der samenleving, of de hervorming van maatschappij en staat van de rechte zijde en uit het alleen goede en edele beginsel wordt aangevat. Eere daarom ieder die hieraan meêwerkt, al is het ook door een Roman!
Aan wie alleen smaak hebben in lectuur, als die van Spielhagen, dus niet; maar wel aan hen, die belangstellen in de worsteling tusschen het gebrekkige oude en het betere nieuwe en dit in den romanvorm willen voorgesteld zien, beveel ik het werk van Felder aan, met verwijzing naar Mullers opstel in de Gids en Grottendiecks Voorrede.
Ik mag hier echter niet verzwijgen, dat, hoe groot de macht

{==354==} {>>pagina-aanduiding<<}
over den vorm van Felder reeds wezen moge, men, naar mijn bescheiden oordeel, zich eene teleurstelling bereidt, als men van hem verwacht, wat gerenommeerde en geroutineerde Romanschrijvers ons geven. Het kunstig samenvlechten van een knoop met even kunstige ontknooping, of eene vernuftig gevonden intrigue met de verwachting spannende ontwikkeling en verrassende uitkomst, zoeke men bij hem niet. In deze Romanschrijverskunst is hij nog geen meester; hij vertelt, hij vertelt goed, maar het is meer het inwendige leven, dan het door allerlei buitengewone voorvallen bewogen levenslot, en dat nog wel alleen van dorpsbewoners, wat hij beschrijft. Of hij de karakters, bijv. dat van Sepp goed volhoudt; of van dezen man, na zijn eerste optreden, niet iets beters door den lezer verwacht wordt, is eene vraag, welker beantwoording ik aan scherpzinniger oordeel overlaat.
De bescheiden Vertaler verdient grooten dank voor de wijze waarop hij Felder in onze taal laat spreken. ‘Fouten’ mogen er in zijn; ik laat dit in 't midden; in geen geval zijn ze hinderlijk voor den lezer, en aan zijn verzoek om die fouten openhartig mede te deelen kan ik niet voldoen, omdat ik het oorspronkelijke werk niet bij de hand heb. Eene enkele vraag wil ik niet terughouden, namelijk: hoe komt Sepp aan den naam van Metselsepp en waarom wordt hij ‘metselaar’ genoemd, lang voordat men hem van ‘vrijmetselarij’ beschuldigt? Ik gis, dat de man nog een voornaam gehad heeft, die met Sepp samengekoppeld dat Metselsepp gaf, even als Klausmelker, Hansmichel enz. Van een Maurer is hier, dunkt mij, alleen dan sprake als het eene verkorting moet wezen van Freymaurer.
Ook meen ik als men van ‘jelui’, ‘jullie’ en ‘jij’ wil spreken, men ook schrijven moet: ‘kun jullie’ of ‘kunnen jelui’ en ‘geloof jij’, in plaats van ‘kunt jelui’ en ‘gelooft jij’. Hoe minder echter er gejijd en gejend wordt, naar mijne wijze van zien, des te liever. Dit zijn echter slechts kleinigheden, even als het wel nieuwe maar mij dunkt onnoodige van het aan elkander schrijven van woorden als ‘meergegoed’ ‘wegijlen’, ‘menschengeheugen’, ‘vooruitberekenende’, ‘kortgeleden’ enz.
De Heer P. Kluitman te Alkmaar heeft gezorgd voor een flinken, helderen druk op stevig papier. In plaats van de conventioneele titelviguetten gaf hij het portret van Felder. Op den titel, mocht achter Zonderlingen wel een sluitteeken staan.

{==355==} {>>pagina-aanduiding<<}
Aan zonderlinge levensbeelden het woord te geven, was toch zeker niet de bedoeling van Felder; of wil men op een titel geen leesteekens, dan ook in 't geheel niet; maar waarom niet? - Voor dat sprekend portret betuig ik ten slotte den Uitgever dank; want wie vormt zich niet gaarne eene voorstelling van een Schrijver, dien men vooral als mensch achting en liefde kan toedragen? Zonder de hnlp der beeldende kunst is dit schier onmogelijk.
Kampen, April 1869.
J. Hoek.




II. Godgeleerdheid.

DE HEILIGE SCHRIFT. Een leesboek over den bijbel voor denkende Christenen, door Eduard Langhans, Godsdienst-leeraar aan het seminarium te Münchenbusee in Zwitserland. Uit het Hoogduitsch door A.G. van Anrooy. Kampen. K.v. Hulst. 1867.
Zwitserland, dat verrukkelijk schoone land, waar de natuur zich in een pracht en heerlijkheid vertoont, waarvan wij, bewoners van een vlak land, ons onmogelijk het rechte denkbeeld kunnen vormen, zoo lang wij het niet met eigen oogen hebben aanschouwd, datzelfde land, zoo rijk begaafd in natuurschoon, is ook in andere opzichten hoogstbelangrijk. Ook daar zijn mannen opgestaan, die, als waardige zonen van een voorgeslacht, hetwelk, even als onze voorouders, voor de vrijheid goed en bloed over had, deelnemen aan den strijd, die overal in Europa gevoerd wordt: den strijd voor de vrijheid van den menschelijken geest. Van tijd tot tijd worden onze landgenooten met het streven dier edele mannen en met de resultaten van hun onderzoek bekend gemaakt, doordat hunne werken in onze taal worden overgebracht. Op zulk een werk ook in het Hollandsch overgezet wil ik hier de aandacht vestigen. Die vertaling is wel reeds vóór verleden jaar verschenen, maar wij willen toch, hierbij voldoende aan de uitnoodiging der redactie van dit Tijdschrift, haar nu nog ter sprake brengen. Misschien is zij reeds in veler handen maar het is mogelijk dat meer dan één lezer van dit Tijdschrift er nog geheel onbekend mede is.
Het boek, van welks overzetting wij hier spreken, is een boek over den bijbel. Nu bestaat er een menigte boeken over den bijbel. Maar geen boek, ten minste in onze taal, hetwelk gelijk is aan het bedoelde en dat (ik spreek hier van een, hetwelk over den bijbel in zijn geheel handelt) in voortreffelijkheid dit evenaart.
Hoe menig werk, ons slechts hierop te wijzen, waarin eenvou-
{==356==} {>>pagina-aanduiding<<}
dig de verschillende boeken, die den bijbel vormen, ieder afzonderlijk, worden besproken, en waarbij dan al wat er belangrijks omtrent elk boek van O. en N.T. is op te merken, wordt in het licht gesteld; maar zonder dat die onderscheidene boeken, wat het O.T. betreft, in verband worden gebracht tot het eigenaardig karakter van het volk, waaraan het zijn ontstaan te denken heeft, en wat den geheelen bijbel aangaat, zonder dat de hoogere eenheid, waardoor, bij alle verschil, de boeken van den bijbel met elkander verbonden zijn, wordt aangewezen. Het heeft waarlijk den schijn, als men let op zoo menig geschrift over den bijbel, alsof de bijbel niets anders is dan een toevallig aggregaat van geschriften, die van tijd tot tijd zijn vervaardigd. Dat is echter een zeer onjuiste beschonwing. En bij haar kan ook de hooge voortreffelijkheid en de eenige waarde, die de bijbel bezit, niet tot haar recht komen.
Maar juist dit is de groote verdienste van het boek, dat we hier wilden bespreken, dat men hierin wat in zoo vele andere boeken wordt gemist aantreft.
Dat boek, wij behoeven het wel niet te zeggen, is geen ander dan dat, waarvan wij hier boven den titel afschreven.
Om nu de uitstekende voortreffelijkheid er van nader te doen kennen, willen wij hier van zijn inhoud het een en ander mededeelen.
Na eene inleiding, waarin over de H.S. in het algemeen wordt gehandeld, is de eerste afdeeling gewijd aan de beschouwing van het O.T. In de eerste plaats wordt hier geschetst het doorgaand karakter van dat O.T. Het O.T. is toch een voortbrengsel van het Israëlitisch karakter of van den Israëlitischen volksgeest. En in verband met dien geest wordt in het licht gesteld: het nationale, het religienze en het literarische karakter van het O.T. Eerst na deze ontwikkeling wordt de aandacht gevestigd op de verschillende boeken van het O.T. En die boeken worden nu maar niet naar de rij, waarin zij in onze nederduitsche overzetting van het O.T., of de Hebreeuwsche bijbels voorkomen, ter sprake gebracht. Integendeel eerst worden de poëtische, daarna de profetische, hierna eerst de geschiedkundige boeken behandeld. En dat met recht; want in die geschiedboeken bezitten wij niet eenvoudig een tal van verhalen, zij bevatten in zich ‘de innerlijke geschiedenis van het godsdienstig bewustzijn van Israel’; zij leeren ons kennen ‘de hoedanigheid

{==357==} {>>pagina-aanduiding<<}
van den geest van dat volk’. En ook hierin openbaart zich het eigenaardig karakter van dit boek van den Zwitzerschen godsdienstleeraar voor zoo ver het alles tot een hoogere eenheid vereenigt en uit het algemeene het bijzondere afleidt, dat niet wordt gesproken over de poëtische geschriften vóór dat over de poëzy van het O.T. in het algemeen, en niet over de profetische boeken, vóór dat over de profetie in 't algemeen, en niet over de geschiedkundige geschriften, vóór dat over de geschiedschrijving van het O.T. in het algemeen is gehandeld. Ten slotte wordt in deze afdeeling gesproken over den godsdienst van het O.T. Voortreffelijk gezien voorzeker, dat ook hieraan een afzonderlijk gedeelte moest gewijd worden. Want de bijbel is het boek van den godsdienst. En eerst dan zullen wij hem recht verstaan en waardeeren, wanneer wij den gang, dien de godsdienst onder Israël heeft genomen en die zich in den bijbel afspiegelt, in het oogvatten. Die gang wordt hier aangewezen en daarbij aangetoond dat de godsdienstige ontwikkeling van Israel haar hoogste punt bereikt heeft in de profetie, die zich toe zulk een hoogte wist te verheffen, dat zij den tijd voorzag en aankondigde, waarin de wet in aller hart geschreven zou zijn.
De tweede afdeeling, waaraan als aanhangsel tot de eerste voorafgaat een beknopte beschouwing van de Apocriefe boekendes O.T., die tot ‘den tijd tusschen het O. en N.V.’ behooren, behandelt het N.T. Eerst ontmoeten mij hier een inleiding, waarin op de volheid van den tijd, het verval van het jodendom, de griekschromeinsche wereld, den nieuwen tijd wordt gewezen. Daarna komen de boeken van het N.T. ter sprake. Maar niet vóór dat eerst opzettelijk de aandacht is gevestigd op hem, die het middelpunt van het N.T. uitmaakt: Jezus Christus; waarbij hij beschouwd wordt als de voleinder van het jodendom; de stichter van het christendom en de Messias. Komen nu eerst de boeken van het N.T. aan de beurt; dit geschiedt weder zóó dat de beschouwing dier boeken in verband wordt gebracht tot de gemeente, waarvan zij het product zijn. Eerst wordt die gemeente voorgesteld als de gemeente onder strijd en vrede, waar bij de bekeering van Paulus, zijn leerbegrip, zijne werkzaamheid als apostel der heidenen, de (kerk) vergadering te Jerusalem en de brieven van Paulus (volgens den Schrijver buiten de vier algemeen aan hem toegekende, ook die aan de Philipp., ofschoon hij daaromtrent niet zoo vast schijnt overtuigd te zijn,

{==358==} {>>pagina-aanduiding<<}
en die aan Philémon), als mede die aan de Efesiërs en de Coloss., de brief aan de Hebr., die van Jacobus, de Handel. der App., de brieven van Petrus worden besproken. Waarop, onder het opschrift Christus in de gemeente, de aandacht gevestigd wordt op: de verwachting aangaande den Christus, de overlevering aangaande den Christus en het leerstuk, en daarbij over de openbaring van Joannes, de brieven aan de Thess., de synoptische Evangeliën en het 4e Evangelie gehandeld.
In de laatste afdeeling wordt gesproken over den Canon van het N.T.

Uit deze inhoudsopgave, die, ook waar we slechts een schets wilden leveren, met veel meer bijzonderheden had kunnen vermeerderd zijn, kan blijken hoe rijk die inhoud is en met welk een ernst en nauwkeurigheid de S. zich van zijne taak heeft gekweten. Nu zal wel niet een ieder zich met zijne beschouwingen kunnen vereenigen. Wij zelven zouden tegen meer dan eene bewering, die dit boek behelst, bezwaren kunnen inbrengen, wier mededeeling wij echter, te meer, daar het hier een vertaald werk geldt, niet noodzakelijk hebben geacht. Maar dit moet o.i. worden toegestemd dat de S., waar hij een boek wilde leveren als het zijne, daarbij den rechten weg heeft ingeslagen en de juiste methode gevolgd is.
Met volle overtuiging en van ganscher harte wekken wij daarom ook, voor zoo veel het noodig is, tot de lezing van dit voortreffelijke boek, dringend op.
De S. had er een tweeledig doel mede. Hij wilde het in de eerste plaats doen strekken om als leiddraad gebruikt te worden bij het onderricht in den godsdienst aan inrichtingen voor onderwijs, die in Zwitserland Seminare worden geheeten en in zoo ver tot de höhere Lehranstalten behooren. En voorzeker als handleiding bij zulk een onderwijs is het alleszins geschikt. Verlangt iemand, die aan meer ontwikkelden een onderricht wil geven, dat verder gaat dan dat van de gewone catechisaties, hiervoor een leiddraad, hem kan dit boek met recht als zoodanig worden aanbevolen. En het heeft ons geenszins bevreemd dat de onvergetelijke, zoo vroeg helaas! aan kerk en wetenschap ontrukte Dr. F. Rauwenhoff, in zijn opstel over godsdienst-onderwijs, dat voorkomt in het Theologisch Tijdschrift (I Jaarg, 5e stuk), en waarin hij zoo uitnemend bewezen heeft hoe hij op

{==359==} {>>pagina-aanduiding<<}
dit gebied te huis was, daar, waar hij spreekt van het catechetisch onderricht, hetwelk hooger vlucht neemt dan het gewone, van zijne hooge ingenomenheid met dit boek heeft doen blijken.
Maar de S. had nog een ander doel. Hij wenschte het ook als leesboek gebruikt te zien door denkende christenen. De titel in het oorspronkelijke luidt daarom ook in zijn geheel: ‘Die heilige Schrift. Een Leitfaden für den Religions-unterricht an höheren Lehranstalaten, wie auch zum Privatgebrauch für denkenden Christen.’ En voor dit doel is het niet minder geschikt. Wil men door eigen lectunr, zonder daarbij van de voorlichting van den een of anderen godsdienstleeraar gebruik te maken, aangaande den bijbel nader worden ingelicht, men neme dit boek van Langhans ter hand.
Bevreemding behoeft het daarom ook niet te wekken, dat de Heer van Anrooy, die het vertaalde, het heeft uitgegeven onder den titel aan het hoofd dezes uitgedrukt. En wij voor ons kunnen dat ook niet anders dan toejuichen. Want, behalve dat, ‘bij ons noch aan Gymnasiën, noch aan hoogere Burgerscholen zulk verplicht godsdienstonderwijs wordt gegeven,’ als in Zwitzerland aan dergelijke inrichtingen van onderwijs, het zou mogelijk zijn, dat, indien op den titel ook het doel ware uitgedrukt, dat de S. zich, behalve het daar vermelde, heeft voorgesteld, dit juist menigeen zou terughouden om er kennis mede te maken. Terwijl wij alzoo betuigen het met den vertaler wat betreft de keuze van den titel eens te zijn, willen wij gaarne hier de verzekering bijvoegen, dat hij, naar ons oordeel, den lof verdient van zich uitnemend van zijne taak te hebben gekweten en dat hij zijn goeden naam als vertaler op nieuw heeft gehandhaafd. Alleen zouden wij hem in bedenking willen geven of hij zijne vertaling, die overigens zoo voortreffelijk is, niet in een behagelijker kleed had moeten steken. Wij hebben hier het oog op het uitwendige voorkomen van dit boek. Het wil geen leerboek zijn; en het ziet er juist (men vergeve mij deze uitdrukking!) zoo leerboekig uit! Wat staan die cijfers, die wij bladzijde op bladzijde aantreffen, leelijk! Het spijt ons om het boek, dat zoo zeer verdient in handen van alle ontwikkelde gemeente-leden te komen, ook van onze beschaafde vrouwen. Ach! ik vrees dat juist zijn onbehagelijk voorkomen beletten zal dat het zal doordringen tot die krin-
{==360==} {>>pagina-aanduiding<<}
gen, waar het ook de hoogste belangstelling verdient. En dan dat leelijke papier.....maar dat is de schuld van den uitgever.
Daarom zou het ons zeer verblijden, indien wij door deze onze aanbeveling er toe hadden bijgedragen, dat het ook door hen, die anders, ten gevolge van dit voorkomen, het zouden laten liggen, werd ter hand genomen. En om het doel, waarmede de verdienstelijke vertaler het ten onzent heeft ingeleid, te helpen bevorderen willen wij hier nog bijvoegen het oordeel, hetwelk door hem, van wien wij reeds spraken, en wiens getuigenis in dezen zoo veelgeldt, over dit boek is uitgesproken. Wij doen dit met het oog op hen, die het genoemde Tijdschrift, waarin dat oordeel voorkomt, niet lezen. Daarin heeft Dr. F. Rauwenhoff er deze getuigenis van gegeven: ‘Het is een zeer verdienstelijk boek, helder en verstaanbaar, vol belangrijke opmerkingen, en blijken van degelijke kennis. Ons Nederlandsch publiek mag zich verblijden, dat het werk in zijn taal is overgezet. Het ongewone verschijnsel, dat twee predikanten, (de HH. v. Anrooy van Kampen en Berlage van Amsterdam), tegelijk eene vertaling van hetzelfde boek in het licht gaven, moge een voorteeken zijn van de buitengewone belangstelling, waarmede Langhans' geschrift in Nederland wordt ontvangen. - De behandeling der verschillende boeken van het O.T. is voortreffelijk geslaagd. Het is den schrijver gelukt in weinige woorden de resnltaten der nieuwere kritiek samen te vatten. Zijne paragrafen zijn bij uitnemendheid zaakrijk. De voorstelling is frisch en boeijend. Het geheel maakt een bepaalden indruk.’
Hiermede is aan dit boek de lof toegekend, dat het geheel op de hoogte van de wetenschap staat. Wij onderschrijven die verklaring gaarne. Laat ons hier nu bijvoegen, dat de schrijver staat op modern standpunt. Men zal dit wel reeds vermoed hebben. Toch wilden wij het hier zeggen. Want men zal ons toch wel niet van overdrijving beschuldigen, wanneer wij de vreeze koesteren, dat men juist daarom het boek ongeopend zal laten; bevreesd als men is dat een boek door een modern godgeleerde geschreven slechts geschikt is om al de ingenomenheid met den bijbel, die men bezit weg te nemen. En juist op dit punt wilden wij den lezer, voor wien dat noodig zal zijn, geruststellen. Neen! men behoeft niet te vreezen dat de lezing van dit boek schade zal doen aan de rechte waardeering van den bijbel. Het is ook onwaar, dat modern zijn en den

{==361==} {>>pagina-aanduiding<<}
bijbel op hoogen prijs stellen elkander uitsluiten. En om deze onze bewering te staven en tevens te doen zien, dat de S. van dit boek, hoewel modern theoloog, hoog met den bijbel is ingenomen, willen wij hier enkele volzinnen uit zijn geschrift laten volgen. ‘De bij bel,’ hooren wij hem verklaren, ‘is een boek van den godsdienst, dat zijne wedergade niet heeft, een onuitputtelijke mijn van zedelijk-godsdienstige waarheid.’ ‘Het verhoogt,’ zoo hooren wij hem op eene andere bladzijde getuigen, ‘onzen eerbied voor den bijbel nog zeer, wanneer wij denken aan den rijken zegen, die door alle tijden heen door dat boek aan de beschaving geschonken is en den krachtigen invloed, dien zijn woord heeft uitgeoefend op het leven en de zedelijkheid van allen, die met eene heilige gezindheid dien bijbel hebben ter hand genomen.’ ‘De geschiedenis,’ zoo luidt het elders, ‘heeft reeds meer dan eens het bewijs geleverd, dat de letterkunde van volken, die naar den geest meer ontwikkeld waren, uit den toestand van onnatuurlijkheid en opgeschroefdheid is gered geworden door dat hare beoefenaars zich weêr begonnen te laven aan de zuivere bronnen van ware poëzie, die in het O.T. zoo ruimschoots vloeien. Hier toch is niets gekunsteld, niets onnatuurlijk: noch de eenvoud van het verhaal, noeh de jubeltoonen van den psalm, noch de ernst der vermaning. Veelmeer is alles waarachtig, rein, echt en warm uit de diepten van het godsdienstig gemoed opgeweld. Aan die ongekunstelde waarheid heeft het O.T. tevens zijne populariteit te danken. Zóó toch kon het alléén zich als vriend den toegang banen tot iederen kring, waarin het menschen-leven op iederen ontwikkelingstrap, zich beweegt; zóó alleen een volksboek worden in den edelsten zin van het woord.’ En dit is het waarmede het boek wordt besloten: ‘De waarde van den bijbel ligt ook vooral
daarin, dat hij den arbeid van den menschelijken geest, om den waren godsdienst te vinden, maar tevens ook de stichting en eerste ontwikkeling van dien godsdienst in levendige en waarachtige trekken ons te aanschouwen geeft. Of derhalve onze meeningen over de waarde der H. Schrift de ware zijn of niet, niet daardoor, maar geheel door haar zelve, door de plaats, die zij beslaat in de geschiedenis der menschheid, is zij wat zij is; een macht, die haar invloed doet gevoelen aan allen, ook aan degenen, die zich niet met haar inlaten, nademaal de geschiedenis, waarvan zij getuigenis geeft, eene macht is in de geschiedenis der menschheid. Daar in den bijbel is de lange en moeilijke weg beschreven, dien

{==362==} {>>pagina-aanduiding<<}
ons geslacht heeft moeten afleggen, om zijnen God en in God zichzelven te vinden en tot voor het verste nageslacht zal er daarom van dien bijbel een stemme uitgaan tot de menschheid, nu eens vriendelijk noodigend, en dan weêr ernstig dreigend, om zich dien schat zelfstandig toe te eigenen. Als vertegenwoordiger van de hoogste ontwikkeling van het godsdienstig leven der menschheid is de bijbel voor alle volgende eeuwen, niet een in al zijne uitspraken bindende autoriteit, maar wel het uitgangspunt voor alle godsdienst-onderricht in school, in kerk en in wetenschap; de bron, waaruit alle godsdienstig leven geput moet worden; het middel, waardoor dat leven steeds aan rijkdom en diepte moet winnen; het tot in de verste verte zichtbare baken, dat ieder geslacht op nieuw zal moeten in het oog houden, om 't zich recht duidelijk te maken welken koers het te nemen heeft. En dat alles is de bijbel, of wij 't willen of niet, om geen andere reden, dan waarom al wat in de wereld grooten verheven is, al hetgeen daar beneden staat noodwendig beheerschen moet.’
Waarlijk van een boek, welks auteur zoo over den bijbel zich uitlaat, behoeft men geen gevaar te vreezen voor den eerbied dien men, den bijval verschuldigd is. Het heeft dan ook zelfs in het Tijdschrift ‘Waarheid in liefde’ (zie het December-nommer van 1868) eene gunstige aanbeveling ontvangen. Ja! hier wordt er van getuigd: ‘Het bevat inderdaad in vorm en inhoud veel voortreffelijks; dewijl het overal van diepen eerbied voor de Heilige Schrift getuigt, nergens eens onwaardigen toon aanslaat over deze of gene bijzonderheid, en hoewel de menschelijke zijde op den voorgrond stellende, toch ook de goddelijke zijde van zijnen inhoud niet voortgezet Bovendien bevat het, vooral in de eerste afdeeling, die over het O.T. handelt, zeer veel, 't welk strekken kan, om ook die leden der gemeente, die geenszins op het standpunt der moderne wereldbeschouwing staan maar voor wie toch het O.T. weinig aantrekkelijks heeft, dat gedeelte der H. Schrift beter te doen verstaan en waardeeren. En het is wel niet noodzakelijk hier nog bij te voegen, daar, zooals de Vertaler terecht opmerkt, de S. getoond heeft ‘er minder op uit te wezen, de dusgenaamde negatieve slotsommen der historische kritiek breed uit te meten, dan wel om alles bij te brengen wat dienen kan, om den bijbel te doen kennen zooals hij is.’
Moge daartoe dit uitnemend boek ruimschoots bijd ragen en het zoo bevorderlijk zijn aan den zegen, dien de bijbel kan verspreiden!
Olst, Februari 1869.
H.E. Stenfert Kroese.





{==363==} {>>pagina-aanduiding<<}

III. Wis- en Natuurkunde.

Landbouwverbeteringen op kleigronden, door H.M. Hartog, landbouwer. Te Zwolle bij W.E.J. Tjeenk Willink, 1867 Prijs ƒ 1.25.

Voormaals en nu, leesboek voor de landscholen, door I.H. Veenendaal. Hoofdonderwijzer te Herveld. Te Zwolle bij W.E.J. Tieenk Willink, 1867.
De beide werkjes, hierboven genoemd, ons door de Redactie van dit tijdschrift ter aankondiging toegezonden, hebben dit met elkander gemeen, dat zij voor den landbouwenden stand geschreven zijn, maar terwijl het eerstgenoemde bestemd is voor den werkelijken landbouwer, onverschillig of hij zoogenaamde heerenboer of meer eigenlijke boer is, is het andere, zooals de titel dit aanduidt, voor de landjeugd bewerkt. Hierin stemmen zij echter weder overeen, dat de strekking van beide eene zeer nuttige is en zij wel geschikt schijnen, om de aandacht meer te vestigen op vele zaken, die door de meeste landlieden dikwerf nog al te zeer worden over het hoofd gezien.
De kundige schrijver van het eerstgenoemde geschrift zet te recht op den voorgrond dat, het verkrijgen van het grootste voordeel in elk geval de hoofdzaak is, waarop het bij den landbouw, evenzeer als bij elk ander bedrijf aankomt, waartoe natuurlijk de noodige kennis van zaken onmisbaar is, eene kennis die zich echter ook uitstrekken moet over alle verbeteringen, die tot dat doel leiden kunnen. Hij erkent, dat de meest rationecle wijze, om die kennis te verkrijgen, in eene wetenschappelijke beoefening der landhuishoudkunde, bestaat maar merkt tevens te recht op, dat de praktische landbouwer daartoe al te zeer vreemdeling is op het gebied dier hulpwetenschappen, die hem hier zouden moeten voorlichten. Zal nu echter die landbouwer daarom ook ten eenemale onbekend moeten blijven met die verbeteringen, wier doelmatigheid, door de ondervinding van anderen reeds gestaafd, ook hem tot nut en voordeel konden zijn, ziedaar eene vraag, die de schrijver zich voorhield en waarop het antwoord was: Neen! Wat hier te doen staat, het is den landman op zoo veel mogelijk praktische wijze bekend te maken met de verbeteringen, welke hem van dienst kunnen zijn, en ziehier dan ook

{==364==} {>>pagina-aanduiding<<}
het doel, dat de Schr. zich bij de samenstelling van dit werkje voorstelt, dat echter, ook blijkens den titel, meer bijzonder bestemd is voor den landbouwer op de kleigronden.
Wij hebben hierboven gezegd, hoe de Schr. op den voorgrond zet, dat het verkrijgen van het grootst mogelijk voordeel ook in den landbouw de hoofdzaak is, waarop hier alles aankomt, Slechts langs dien weg kan de landbouwer ook de mededinging volhouden met anderen. Duidelijk en helder worden dan ook hier de wegen aangegeven, die tot de bereiking van dit groote doel leiden, worden de verbeteringen besproken, die in waarheid tot het behalen van grootere winsten voeren kunnen, eensdeels door de opbrengsten te verhoogen, in de tweede plaats door de kosten van voortbrenging te verminderen, door besparing, bij het gebruik van betere werktuigen, van dagloouen enz. Wij behoeven niet te zeggen, hoe die verbeteringen van zeer verschillenden aard zijn, nu betrekking hebbende op het ééne, dan op het andere gedeelte van het landhuishoudelijk vak, nu, in verband staande met de werkzaamheden binnenshuis, dan met die op den akker; nu met die aan den winter, dan met die aan den zomer verbonden. Trouwens heeft immers elk saizoen zijn eigen werk en is dus het denkbeeld van den Schr. niet ongepast, dit werkje in twaalf hoofdstukken te verdeelen, waarvan elk den naam van één der maanden van het jaar tot opschrift voert, en één of meer bepaalde onderwerpen behandelt, als langs welken weg hij in de gelegenheid was, om geleidelijk al de meest gewichtige hoofdzaken, hier te huis behoorende, kortelijk te bespreken.
Langer bij dit alles hier stil te staan, kan ons doel niet zijn, daar de voor deze aankondiging bestemde ruimte dit niet gedoogt. Eene opmerking mogen wij hier echter niet terughouden, als die wellicht strekken kan om sterker nog de aandacht te bepalen op enkele zaken, die naar onze meening wel bijzondere behartiging verdienen. Er is naar ons oordeel geene zaak, die voor den landbouwer van meer uitnemend gewicht is, dan dat hij een juist onderscheid wete te maken tusschen verstandige spaarzaamheid en kwalijk geplaatste zuinigheid. Die waarheid zal trouwens aan den lezer van dit werkje telkenmale in het oog vallen, waar hem menig hoofdstuk leeren zal, hoe de eerste voordeel aanbrengt, hoe de laatste op schade en verlies uitloopt. - Men dorscht met den vlegel, omdat de aankoop van een dorsch-
{==365==} {>>pagina-aanduiding<<}
werktuig eene aanzienlijke uitgave vordert, maar wanneer men nu nagaat, wat arbeid er bij het gebruik van zulk een werktuig kan bespaard worden, blijkt het dan niet, dat het dorschen met den vlegel in vele gevallen als eene zeer kwalijk berekende zuinigheid moet worden beschouwd? Men voedert het vee karig, in diervoege, dat het juist het leven behoudt, terwijl men niet bedenkt, dat eerst dat, wat meer als het volstrekt noodige gegeven wordt, in vleesch en vetvorming, in boter enz. wezenlijk voordeel vermag af te werpen. Men bestcedt te weinig geld aan gereedschappen en werktuigen, maar ploegt den akker nu ook met eenen ploeg, die vaak de dubbele trekkracht vereischt, van die, welke bij het gebruik van een meer passenden ploeg zou benoodigd zijn. Men verzuimt den aanleg van goede bergplaatsen voor den mest, omdat hare daarstelling geld vordert, terwijl men niet berekent, hoe, bij gemis van zulke plaatsen, er eene hoeveelheid vruchtbaarmakende stoffen verloren gaat, die zich nauwelijks waarderen laat. Men acht eene hoogere cultuur, zoo als die bij den rijenbouw b.v. plaats heeft, ongeraden, als die, èn te veel arbeid vereischen zoude, èn te kostbare
werktuigen, terwijl men niet in rekening brengt de aanzienlijke hoeveelheid zaaizaad, die daarbij bespaard wordt, om van de grootere opbrengsten langs dien weg verkregen niet eens te gewagen, terwijl men vooral vergeet, dat langs dien weg de braak of zomervaag ten eenemale weg valt.
Overal zien wij dus hier verwarring tusschen twee zeer verschillende zaken, tusschen kwalijk berekende zuinigheid namelijk en wel doordachte spaarzaamheid. Waar de laatste goed begrepen wordt, daar inderdaad zal men het vee niet karig en schraal, maar veelmeer ruim voederen, maar daarbij zóó te werk gaan, dat men aan hetzelve voedsel toereikt, dat zoo veel mogelijk tegen den minsten prijs de meeste voedende bestanddeelen bevat en daarbij zóó bereid, dat het dier er het meeste voordeel van trekt; dáár zal men trachten na te gaan, of niet de kosten aan de aanschaffing van doelmatige knollensnijders, hakselsnijders enz. verbonden, ruimschoots vergoed worden door de besparing van arbeid, die uit hun gebruik voortvloeit; dáár zal men zich meer ernstig afvragen, welke ploegen en voertuigen, bij gelijk werk, de minste trekkrachten vereischen en dus het goedkoopste werk verrichten; dáár zal men gewis niet ver-
{==366==} {>>pagina-aanduiding<<}
geten te vragen, of niet de voordeelen aan het bezit van overdekte mestvaalden verbonden, van dien aard zijn, dat de kosten van opbouw, daarbij vergeleken, in de meeste gevallen nog altijd gering zullen zijn; dáár zal men ernstig overwegen, wat meer kostbaar is, wat duurder te staan komt, namelijk om een gedeelte van het land braak te laten liggen of op dien grond behakte vruchten te verbouwen of misschien zelfs daarop den rijenbouw in toepassing te brengen.
Dat nu het hier aangekondigde werkje van den Hr. Hartog uitnemend geschikt is, om de aandacht onzer kleiboeren op vragen van dien aard te richten, zal bij de inzage spoedig genoeg blijken. Met den vinger wordt hij verwezen naar zaken, die voor hem van uitnemend gewicht zijn en wel mogen worden behartigd. Werkelijk kan hij hier in vele opzichten zijne kennis verrijken, en niet het minst leeren vergelijkingen te maken van veelzijdigen aard, want de Schr. verhaalt niet maar alléén, maar waar zulks pas geeft, rekent hij ook den lezer voor, toont hij met cijfers, op voor ieder begrijpelijke wijze, aan, welk voordeel verkregen wordt door deze of gene handelwijze, door het gebruik van dit of dat nieuwe werktuig. Verwonderen kan het dan ook niet, dat wij dit geschrift in de handen wenschen van velen, dat een wel geslaagde arbeid mag heeten en door veelzijdigen en degelijken inhoud en toch door heldere en beknopte voorstelling zich aanbeveelt, terwijl de duidelijke en fraaie afbeeldingen, die er in voorkomen van verschillende werktuigen, de waarde er van verhoogen, want voorzeker spelen nieuwe werktuigen van betere en meer doelmatige inrichting, eene hoofdrol onder de verbeteringen in den landbouw en laat zich van deze zonder zulke afbeeldingen, moeielijk eene eenigzins duidelijke voorstelling geven. Het denkbeeld, om dit werkje voor Maatschappijen van landbouw en scholen tegen verminderden prijs verkrijgbaar te stellen, kan niet anders dan goedgekeurd worden. Mogt ook die bepaling aan de verspreiding bevorderlijk zijn, vooral onder hen, voor wie het in de eerste plaats bestemd is en de bekwame Schr. in den uitslag aanmoediging vinden, om ook aan zijn plan tot samenstelling van zulk een werkje voor den landbouwer op de zandgronden gevolg te geven.
Wij hebben hierboven de strekking ook van het werkje van den Hr. I.H. Veenendaal als nuttig genoemd, en inderdaad,

{==367==} {>>pagina-aanduiding<<}
zoo het eene waarheid is, wat wel door niemand betwijfeld zal worden, dat vooruitgang in den landbouw hoofdzakelijk zich wachten laat uit betere opleiding en meer doelmatige ontwikkeling der landjeugd, dan is het wel duidelijk dat werkjes als het hier aangekondigde, veel nut stichten kunnen. Tot een juister oordeel over dezen arbeid, is het intusschen noodig op te merken, dat hij niet zoo zeer ten gebruike op de gewone openbare scholen bestemd is, als wel voor zulke knapen, die 13 of meer jaren oud zijnde en de avondscholen bezoekende, daar geschikte boeken behoeven tot hunne oefening en leering, waartoe voor jonge lieden op het land zich echter natuurlijk niets beter leent, dan een leesboek als het onderhavige over landhuishoudkunde.
Dat de Schr. van dit werkje een man is, die nu en dan ook eens buiten de school rond gekeken heeft, blijkt bij de lezing van zijn geschrift duidelijk genoeg en wij twijfelen er niet aan, of hij zal, bij het gebruik er van als leesboek, aan den inhond nog menige opmerking toevoegen, nog menig leerzaam woord daar tusschen in lasschen. Overal bemerkt men bij de lezing, dat de schrijver genoeg bekend is èn met den landbouw, zoo als hij is, èn met de verbeteringen, die daarin als wenschelijk moeten beschouwd worden, om daarin den knapen den weg te wijzen en voort te helpen, en dit is waarlijk voor den onderwijzer ten platten lande geene geringe verdienste. Eene doelmatige opleiding en opvoeding van het kind, van den knaap, bestaat niet in het volproppen zijner hersens met allerlei kennis, die later voor hem van geen nut en tot zekere hoogte dus ook overbodig is, maar in een onderwijs en in eene leiding, die in overeenstemming zijn met den werkkring, waarin het later zal geplaatst zijn. En wanneer dit eene onloochenbare waarheid is, dan voorzeker laat zich het nut niet ontveinzen van een werkje als het hier aangekondigde, vooral, waar het gebruikt wordt door eenen onderwijzer, die daaraan toevoegt, die verklaart en uitlegt, al naarmate hij dit voor de leerlingen dienstig keurt.
Zeer geschikt is in dit werkje de indeeling in een aantal losse en op zichzelve staande stukjes, ook omdat het aanleiding geeft, om, na lezing van zulk een stukje, het besprokene toe te lichten en te bespreken. Somtijds zijn de opschriften dier stukjes zeer doelmatig gekozen, eene zaak, die niet van

{==368==} {>>pagina-aanduiding<<}
gewicht onbloot is, want het wekt de aandacht op, vooral waar zij dat karakter van waarheid en juistheid bezitten, dat ze als eene spreuk in het geheugen bewaard blijven. Zoo b.v. is het met het opschrift van no. 2 Stilstaan is teruggaan, met dat van no. 14. Elk meent zijn uil een valk te zijn, no. 15. De mensch maait, gelijk hij zaait, no. 16, Alles op zijn tijd, no. 20. Armoede in den stal, armoede overal, want zij geven waarheden aan, die, diep in het bedrijf ingrijpen, waarin de leerling eenmaal werkzaam zal zijn, en, in het geheugen bewaard, zullen zij ook later hem die waarheden nog voor den geest terug brengen kunnen en zoo hem van dienst zijn. Meermalen ook voegt hij in zijne stukjes aanmerkingen of besluit ze met vragen, die, in verband met het behandelde, uiterst geschikt zijn, om de aandacht te trekken en de waarheid van het gesprokene te staven. Zoo wordt het stukje no. 5, dat onder het opschrift ‘een verkeerd geneesmiddel’ een afkeurend oordeel uitspreekt over het braken, met de zeer gepaste vraag besloten. ‘Wat mag toch wel de oorzaak zijn, dat onze tuingronden voortdurend hunne voortbrengselen leveren, hoewel niemand er aan denkt zulke gronden te braken; kunt gij die vraag beantwoorden?’
Natuurlijk is het hier de plaats niet, om bij den inhoud der verschillende stukjes meer opzettelijk stil te staan. Onder degene, die wij uitnemend geslaagd achten, noemen wij no. 8 get. ‘Vooruitgang,’ handelende over de bewaring der meststoffen; no. 14 get. ‘Elk meent zijn uil een valk te zijn,’ waar wij eene zeer goede beoordeeling van verschillende ploegen aantreffen; no. 17, get. Een moeijelijk werk gemakkelijk gemaakt.’ waar de werking der zaaiwerktuigen en de voordeelen van deze zeer goed worden uiteengezet en, om van andere niet te gewagen, no. 21, get. ‘Besparing van tijd geeft voordeel,’ waar zeer goed het nut wordt uiteengezet door verschillende nieuwere werktuigen aangebracht. Ook de stukjes 30 ‘Men moet stuur in zijne zaken houden’ handelende over het boekhouden en 31 get. ‘Hoe men zich zelven en anderen kan helpen’, op het nut wijzende voor den landman van verzekering tegen brandschade, verlies van vee en hagelslag, achten wij zeer gepast.
Is ons oordeel betreffende het werkje van den Heer Veenendaal dus allezins gunstig, echter noopt hij ons hier tot eene enkele opmerking. Wij deden namelijk hierboven reeds het

{==369==} {>>pagina-aanduiding<<}
nut uitkomen van zulke werkjes voor den knaap, vooral indien bij de lezing daarvan de onderwijzer hier en daar aan den inhoud zijne opmerkingen en verklaringen toevoegt, en dat zulks ook met het hier aangekondigde werkje wenschelijk, ja veeltijds noodzakelijk is, valt hier en daar duidelijk genoeg in het oog. Hoe geheel praktisch toch van aard het zijn moge, geheel vermijden kon de schrijver het echter niet, hier en daar woorden te gebruiken, die voor den leerling, zoo als hij zich dien voorstelt, onverstaanbaar zijn. Immers zijn woorden als de onbewerktuigde meststoffen, de humus of teelaarde voor hem, zonder nadere verklaring tamelijk onbegrijpelijk. Toch rekenen wij dit den Schr. niet als eene feil aan, diep overtuigd als wij zijn, dat zulks niet geheel te vermijden is.
Inderdaad toch bestaat er zoo nauw een verband tusschen théorie en praktijk, tusschen de wetenschap en hare toepassing, dat de benamingen van eerstgenoemde ook in een geheel praktisch geschrift niet geheel te vermijden zijn. Maar natuurlijk betreedt men bij de verklaring daarvan ook al meer en meer het théoretisch gebied. Trouwens behoorde de boerenknaap daarvan niet iets meer te leeren, dan hij dit werkelijk doet? Behoorde hij, die te midden der plantenwereld leven zal, niet meer te weten van het samenstel, de voeding en de groeiwijze der planten, met wier aankweking hij zich zal hebben bezig te houden? Behoorde hij niet eenigzins beter te kennen de betrekking, die daar bestaat tusschen planten en dieren, om van vele andere punten niet te gewagen? Wij meenen die vragen bevestigend te moeten beantwoorden, en houden ons overtuigd, dat eene meerdere kennis in dit opzicht hem in de praktijk van groote dienst zou zijn. Toch weten wij zeer goed, dat men van de boerenknapen geene geleerden kan en evenmin moet maken, en zoo blijft dan ook de vraag, wat en hoeveel, zij van dit alles dienen te kennen. Zoo als wij gezegd hebben, is het hier aangekondigde werkje van geheel praktischen aard. Even als andere werkjes van dien aard kan het veel nut stichten, maar dat hier zeer veel afhangt van den onderwijzer, valt niet te betwijfelen. Zijne verklaringen moeten wel haren grond vinden in de aanwijzingen der wetenschap en vreemd mag hij althans in deze dus niet zijn, terwijl hij aan de andere zijde in zijne mededeelingen zich te richten heeft naar de vatbaarheid en de behoeften der leerlingen. Voorzeker is dan ook de taak

{==370==} {>>pagina-aanduiding<<}
van den onderwijzer, wanneer men dit alles samenvat, niet gemakkelijk. Gelukkig, wanneer hij daartoe zoo wel toegerust is, als dit het geval schijnt met den heer Veenendaal, dien wij hartelijk toewenschen, dat ook deze zijn arbeid bijdragen moge tot de vorming van menigen bekwamen en denkenden landbouwer.

Januarij 1868.
R.W. Boer.





















{==371==} {>>pagina-aanduiding<<}

Binnenlandsche letterkunde.

Bibliographie.






I. Fraaie Letteren.

OPEN BRIEF aan het collegie van Gedep. staten van Drenthe over de zorg voor en het onderhoud der hunnebedden door Mr. L. Oldenhuis Gratama, lid der prov. staten van Drenthe. Assen, van Goreum en Comp. 1868.
De hunnebedden, die merkwaardige en tevens zoo hechte gedenkteekenen van vroegere tijden, hebben eeuwen weerstand kunnen bieden aan vernieling zoo van weer en wind als aan die van menschenhanden. Het schijnt, dat het aan onzen tegenwoordigen meer ontwikkelden en beschaafden tijd is overgelaten, minder eerbied en achting voor zulke belangrijke eeuwenoude gedenkstukken te koesteren. Op vele plaatsen toch schijnen zij te worden bedreigd met geheele vernietiging; de markescheidingen, de handel in steen, de aanleg van wegen van behakte keijen, zijn zoo vele aanleidingen tot opruiming dier oude steengevaarten, dat er met kracht dient te worden gezorgd voor derzelver behoud. Ook werd zulks reeds sinds geruimen tijd door de staten der provincie Drenthe ingezien. Sedert 1843 werden van tijd tot tijd in hunne vergaderingen daartegen maatregelen genomen, in het bijzonder door te trachten het eigendom van die voorwerpen te verkrijgeu, 't welk van sommigen gelukte. Telkens werden dan ook de heeren gedeputeerde staten uitgenoodigd bij voortduring de noodige belangstelling hieraan te willen blijven wijden. De schrijver van dezen open brief drong in de statenvergaderingen van Julij 1866 en 1867 op het onderhouden der hunnebedden aan. Hij is van gevoelen, dat de gedeputeerde staten uiet alleen bevoegd maar ook verpligt zijn tegen vernie-
{==372==} {>>pagina-aanduiding<<}
ling en vernietiging dezer gedenkteekenen te waken. Ten einde dit te doen uitkomen meende hij in de vergadering der staten van 6 November 1867 de volgende vragen aan gedeputeerde staten te moeten doen.

1.Moet niet de provincie geacht worden eigenaresse der hunnebedden in 't algemeen naar regtsbeginselen te zijn?

2.Is niet in allen gevalle het provinciaal bestuur aangewezen, is het niet bevoegd en verpligt, in 't belang van de geschiedenis en oudheidkunde van Drenthe, de hunnebedden te onderhouden?

3.Is niet de provincie verpligt te onderhouden de hunnebedden, met dat doel aan haar geschonken en door haar aangenomen?

De schrijver komt bij de behandeling der eerste vraag, betreffende het eigendom der hunnebedden, hoewel erkennende, dat niet de provincie als eigenares derzelve kan worden aangenomen, tot het besluit, dat de staat daarvan eigenaar is. Hij wordt daartoe gebragt door zijn onderzoek in de Germaansche, Romeinsche en latere wetten en gewoonten, waaruit hij afleidt, dat de hunnebedden moeten worden gesteld onder de geheiligde zaken, die aan niemand behooren, die algemeene bezittingen zijn, waarvan de staat volgens art. 576 Burg. Wetb. eigenaar is. Het onderzoek der tweede vraag, over de verpligting en bevoegdheid van het provinciaal bestuur van Drenthe tot onderhoud der hunnebedden, in het belang van de geschiedenis en oudheidkunde brengt, de schrijver tot de erkenning van deze verpligting en van deze bevoegdheid, en zulks op grond der publicatie van drost en gedeputeerde staten ven Drenthe van 21 Julij 1734. De regtsgeldigheid van dit placaat steunt op die bevoegdheid, die daarbij als het ware wordt erkend, vermits reeds bij dit placaat door het provinciaal bestuur een verbod is uitgevaardigd tegen het verkoopen, removeren en vervoeren van de hunnebedden ‘bij poene van honderd goudguldens telken reize te verbeuren, boven de waarde van de verkochte of weggevoerde steenen.’ Ook de latere handelingen van dat bestuur toonen duidelijk aan, dat het provinciaal bestuur van Drenthe gedurig daartoe strekkende maatregelen heeft genomen en zich steeds de zorg voor het behoud dezer gedenkteekenen heeft aangetrokken. Bij de derde vraag betreffende de zorg voor het onderhoud van de aan de provincie geschonken en

{==373==} {>>pagina-aanduiding<<}
door haar aangenomen hunnebedden, die ook door heeren gedeputeerde staten bevestigend was beantwoord, geeft de schrijver te kennen, dat het zeker van belang mag geacht worden te zijn, het systeem van overdragt en onderhoud, reeds gedeeltelijk uitgevoerd, verder uit te breiden en een afstand of verkoop van alle hunnebedden te bevorderen. Achter den open brief zijn gevoegd eenige bijlagen, bevattende de vroegere op dit onderwerp genomene publicatiën, eene vrij volledige opgave der literatuur over de hunnebedden en eindelijk brieven van het hist. verein fur Niedersachsen te Hannover over de zorg voor ‘die vorchristlichen Denkmaler’ in Hannover, Mecklenburg, Osnabruck enz.
Men ziet uit deze mededeeling van den inhoud van dit niet onbelangrijk boekje, dat de schrijver met veel ijver heeft getracht, zooveel hij vermogt, mede te werken tot het behoud van de hunnebedden. Misschien is de opmerking niet ongegrond, dat zijn ijver hem te ver heeft gevoerd en wel door de eerste vraag zoo streng en bij uitsluiting op het eigendom dier gedenkteekenen te stellen, waardoor hij, naar onze meening, aanleiding heeft gegeven tot bedenkingen zoo op zijne conclusie als op het voorafgaande betoog. Eene eenvoudige opdragt van de staten der provincie aan de gedeputeerden, zonder zich daarbij over de vraag naar het eigendom uit te laten, om voor het behoud dier overblijfselen van vroegeren tijd, des noods met verhooging van de daarvoor reeds op de begrooting der provincie voorkomende uitgave, te willen zorgen, zoude zeer vermoedelijk meer aan het doel, 't welk de schrijver zich heeft voorgesteld, hebben beantwoord. Door toch de vraag over het eigendomsregt op den voorgrond te stellen, moest dit regtspunt in en door de vergadering worden uitgemaakt en werd er zoo gereede aanleiding gegeven tot eene ontkenning, al geschiedde zulks ook alleen uit voorzigtigheid. Daarentegen zoude een besluit der staten, waarbij gedeputeerden werden uitgenoodigd het behoud der hunnebedden te willen bevorderen, met opdragt om telken jare in de gewone jaarlijksche vergadering verslag van hunne pogingen te geven, zeer zeker deze zaak verder hebben gebragt. Bovendien was er zonder twijfel ieder jaar eene geschikte gelegenheid om op dit onderwerp terug te komen en te besluiten tot de door ondervinding aangetoonde betere maatregelen. Zoude men ook niet kunnen verwachten, dat de commissie der koninklijke Akademie van wetenschappen tot het

{==374==} {>>pagina-aanduiding<<}
opsporen, het behoud en het bekend maken van overblijfsels der vaderlijke kunst in vroegere tijden, haren werkkring ook tot deze voorwerpen zoude willen uitstrekken? Kunnen wij ons dus ook al niet vereenigen met de voorgedragen vragen, goed te keuren is het daarentegen, dat de schrijver dit belangrijk onderwerp in zijnen open brief heeft behandeld, vermits daardoor de aandacht op nieuw daarop wordt gevestigd. Moge daarvan het gevolg zijn, dat er voorzorgen worden genomen waardoor het behoud dezer grijze gedenkteekenen wordt verzekerd ook tegen vernieling van tijdgenoot en nakomeling. 1)
H.O. Feith.
CHS. BOISSEVAIN. Ierland en de oorzaken van het Fenianisme Amsterdam, Jan D. Brouwer, 1868.
La perfide Albion was eenmaal schering en inslag van de redevoeringen der Fransche revolutionairen, toen Engeland, eeuwen lang de wijkplaats van het constitutioneele staatsbegrip, plotseling optrad als de verdediger der legitimiteit. Zelfs sinds het Engelsche volk zijne plaats aan de spits van den vooruitgang op politiek terrein heeft hernomen, sinds de krachtige maatregelen tegen den slavenhandel, de liberale staatkunde tegenover bijna al zijne koloniën, nu onlangs de gematigdheid bij de Abessinische expeditie der Britsche regeering de algemeene achting doen verdienen, staat nog altijd de Engelsche politiek in slechten reuk op 't vasteland. Niet het minst werkt daartoe mede de houding, die Engeland steeds tegenover de Ieren heeft aangenomen. Eeuwenlange verdrukking op de wreedste, schandelijkste wijze heeft eene verbittering doen ontstaan, die, gevoed door godsdiensthaat en nationale antipathie, nu en dan uitbreekt tot een strijd op leven en dood. Is het wonder, dat op het vasteland aller sympathiën zijn voor het groene Erin met zijn romantisch-poëtische bevolking, en

{==375==} {>>pagina-aanduiding<<}
dat wij Moores Irish melodies niet kunnen lezen zonder een vloek voor den koelbloedigen Angelsaksischen beul? Er is iets edels, iets grootmoedigs in dat gevoel, en maar al te zeer wordt het door de geschiedenis gerechtvaardigd. Immers, het is niet te ontkennen, eeuwen lang is de Iersche natie onderdrukt en mishandeld, zoo als bijkans geen ander volk. Maar wat er onbillijks ligt in de beschuldiging, wat haar maakt tot een vooroordeel, is dat men, meest uit onwetendheid, blind is voor de betere gevoelens, die in de laatste vijftig jaren het Engelsche volk bezielen, voor de maatregelen, werkelijk reeds genomen tot leniging der rampen, waaronder Ierland zucht, voor de groote zwarigheden, die eene gezonde oplossing der Iersche kwestie in den weg staan. Wat zijn, wat willen dan toch die Fenians? hoort men dikwijls vragen; en niet zelden is het antwoord: bevrijding van het Engelsche juk, waaronder zij gebukt gaan, en dat hongersnood en ellende gebracht heeft over Ierland.
Naast het medelijden verdient echter ook de billijkheid eene plaats. De heer Boissevain heeft ons door zijn even oordeelkundig als onpartijdig werk in staat gesteld beiden te vereenigen. Ook hij heeft warme sympathie voor de Ieren, eene sympathie, niet gebaseerd op een vaag gevoel van mededoogen voor de zwakkere partij, maar het gevolg van een langdurig verblijf in Ierland en eene nauwgezette studie der Iersche toestanden. Waar hij dus tot de slotsom komt, dat Engeland aan Ierland zijne zelfstandigheid noch moet, noch mag teruggeven in 't belang van Ierland zelf, en dat veel zekerder een gezonde, rechtvaardige staatkunde, tegenover Ierland gevolgd, het tot ongekende welvaart kan verheffen, daar verdient zijn betoog alleszins ieders aandacht.
Na een kort maar duidelijk overzicht gegeven te hebben van de geschiedenis van Ierland onder de Engelsche heerschappij, van Cromwells settlement, de ‘fons malorum’ van Ierland, onder Willem III gevolgd door de beruchte penal laws, die de ‘Katholieken in Ierland maakten onder de Protestanten, wat de Heloten waren onder de Spartanen’, en van O' Connells befaamde agitatie, gaat de schr. over tot het bespreken van de ‘oorzaken der oneenigheid tusschen Engelschen en Ieren’.
‘Het Engelsche karakter gelijkt in niets op het Iersche, en

{==376==} {>>pagina-aanduiding<<}
men kan zonder overdrijving zeggen, dat Engelschen en Ieren niettegenstaande hun veelvuldigen omgang elkander nog nooit begrepen hebben’. Dit thema wordt op onderhoudende en interessante wijze uitgewerkt. Verschil van ras: Kelten tegenover Germanen. Op zich zelf zou dit eene zoo verbitterde vijandschap nog niet verklaren, immers ook in Groot-Brittanje is de Keltische nationaliteit bijna geheel opgegaan in de Angelsaksische, terwijl die streken, waar zij zuiver is blijven bestaan, Wales en de Schotsche Hooglanden vrij gemakkelijk zich met de overige deelen van het Vereenigde Koninkrijk hebben geassimileerd. Het grootste gedeelte van het hier besproken werk is dan ook gewijd aan de bijzondere grieven, die de Ieren tegen hunne overheerschers koes eren. In de eerste plaats de godsdienstkwestie. Terecht merkt de schr. op, dat de hervorming volstrekt geen verdraagzaamheid medebracht, omdat gewetensvrijheid niet is het uitvloeisel van de eene of andere dogmatiek, maar dat zij is ‘eene gouden vrncht van de Fransche revolutie’. ‘De verjongde godsdienst nam het dogma der vervolging quand même van ketters, met nog andere verwerpelijke dogma's, van de moederkerk over, en dat zij in die vervolging niet zoo vele gruwelen als hare voorgangster bedreef, was alleen te danken aan de omstandigheid, dat, Gode zij dank, hare priesters minder macht en invloed hadden, dan de priesters der moederkerk’ (bl. 33). Waar echter de schr. eene verontschuldiging vindt voor die vervolging in het recht van represailles, daar moet ik protest aanteekenen tegen een argument, dat zoo weinig strookt met de onpartijdigheid, waarvan de schr. overigens zoo vele bewijzen geeft. Laten wij de brandstapels veroordeelen zoo kractig mogelijk, maar een even streng oordeel zijn wij verschuldigd tegen de proscriptie, die op de katholieken werd toegepast. Veel is daarin reeds verbeterd, en de ergste grief in dit opzicht is nog: de Anglikaansche staatskerk in
Ierland op kosten der katholieke bevolking onderhouden. Eene zeer gelukkige vergelijking aangaande deze instelling ontleent de schr. aan St Pauls Magazine: ‘Ik heb de vestiging der protestantsche kerk in Ierland altijd vergeleken met het oprichten van slagerswinkels in de dorpen van Engelsch-Indië. Wij Engelschen zeggen tegen de Hindoes: wij weten, dat gij nooit vleesch eet, en dat het zien van een geslachten os u bijzonder onaangenaam is en u eene beleediging toeschijnt; doch, daar

{==377==} {>>pagina-aanduiding<<}
het mogelijk is, dat een Europeaan soms een dorp mocht doorkomen en trek hebben in een biefstuk, zoo vinden wij het billijk, dat er eene slachterij in uw dorp worde opgericht, waarvan het onderhoud door u zal worden betaald (bl. 39).’ Zoo als men weet, is dit misbruik door de aanneming van Gladstones bekende motiën in 't vorig jaar opentlijk veroordeeld, en de eenige vraag is nog maar, wat men zal doen met de tienden en overige fondsen, waardoor de staatskerk wordt in stand gehouden.
Moeilijker op te lossen is de landkwestie in Ierland. ‘Het land is meestal in banden van groote eigenaren, die duizenden bunders bezitten. Sinds eeuwen is zulk een eigenaar bijna een vorst geweest op zijn landgoed. Zijne bezittingen spreiden zich uit langs de zee, over heuvelen en bergen, en worden besproeid door geheele rivieren. Hij gevoelt zijne macht, want zijn woord is wet, zijne talrijke onderhoorigen kunnen op een wenk van hem uit hunne boerderijen worden gezet, en tot vóór dertig jaren was er niemand, die hem tot verantwoording zijner daden riep.
Hij verhuurt zijn land aan eene menigte pachters, en tot het jaar 1832 toe verwachtte de landheer (meestal protestant), dat zijne pachters (meest katholieken) hem in den oogsttijd drie dagen onbezoldigd zouden bijstaan en hem dus dezelfde soort van heerediensten zouden verleenen, als de Russische lijfeigenen tot vóór zes jaren aan hunne landheeren schuldig waren, en gelijk nu nog in onze Indische bezittingen van de bezitters van rijstvelden gevergd wordt,’ (bl. 53).
Bij deze laatste woorden zij mij een kleine uitweiding vergund. Ieder namelijk, die dit hoofdstuk aandachtig leest, moet wel een zekere analogie in 't oog springen tusschen de Iersche en de Javaansche toestanden. Paddy (de Ier) wordt door den Engelschman met een niet minder ongunstig oog beschouwd dan de Javaan door de meesten onzer. Lui, dom, onvatbaar voor beschaving, het slaafsche en gewillige werktuig der geestelijkheid (of daar ginds; der inlandsche hoofden) ziedaar de gewone beschouwing. Daar als hier staat de landkwestie op den voorgrond. ‘Geef den Javaan vrij grondbezit, opdat hij veilig de vruchten plukke van zijnen arbeid’, wordt voorgesteld. - ‘Hij zou het slachtoffer worden van den listigen Chineeschen speculant’, is de tegenwerping. ‘Laat Engeland

{==378==} {>>pagina-aanduiding<<}
vijf millioen pond besteden aan het opkoopen van vrije landgoederen om die in kleine stukken te verkoopen aan lersche pachters’, wenscht Bright. - ‘Het zou onmogelijk zijn te verhinderen, dat deze kleine landerijen jaarlijks wederom aan de markt kwamen, wanneer de eerste koopers stierven of geruïneerd waren, en het gevolg zou zijn, dat kapitalisten het land wederom zouden opkoopen om het in het groot te bebouwen,’ vreest zelfs de heer Boissevain (bl. 76). Doch genoeg hiervan, ieder doe zich de vraag, of nu het Engelsche volk de oogen opent voor de schuld der verloopene eeuwen, het niet evenzeer voor ons tijd wordt te ontwaken uit den slaap, ook waar die wordt verheerlijkt door droomen van een batig slot.
Van verschillende zijden zijn in Engeland tot verbetering van dien toestand maatregelen voorgesteld, die achtereenvolgens door den schr. worden besproken. Daarbij wijst hij tevens op de meerdere welvaart, die het, grootendeels door Engelschen bewoonde, noorden geniet boven het echt-Iersche zuiden, deels zeker door de betere pachtwetten in Ulster maar vooral ook ten gevolge van de industrie, die o.a. te Belfast de bevolking in den loop eener halve eeuw van 27000 deed stijgen tot 150000 zielen. Immers ‘een der grootste beletselen voor de ontwikkeling van Ierland is de overbevolking, waaronder het eiland gebukt ging en nog gaat’ (bl. 85), en die daarom de landverhuizing veeleer ten zegen maken voor Ierland. Daarbij moet men nl. in aanmerking nemen, dat Ierland zoo goed als geen handel of nijverheid bezit, zoo dat ‘de bevolking bijna alleen van den grond moet leven.’ Toch komt het mij voor, dat de schr. hier wel wat overdrijft. Ongetwijfeld is Ierland dicht bevolkt, hoewel lang niet zoo dicht als België of zelfs als ons land, zoodat de ontwikkeling der industrie het bezwaar gemakkelijk geheel en al zal opheffen. Maar wanneer wij bedenken, op hoe lagen trap de landbouw nog staat en dat nog een vierde gedeelte van den voor landbouw geschikten grond braak ligt, 1) dan schijnen de aangehaalde woorden toch wel wat heel sterk. De vergelijking met Schotland, die de schr. daarbij ten bewijze aan-
{==379==} {>>pagina-aanduiding<<}
voert, is ook niet geheel juist. ‘Schotland’, zegt hij, ‘heeft evenals Ierland 30000 □ mijlen oppervlakte, wanneer men de woeste hooglanden in het eerste evenmin in aanmerking neemt als de turfmoerassen (bogs) in het tweede, en de volkstelling van 1861 toonde
aan, dat Schotland slechts 3062000 inwoners had, terwijl de bevolking van Ierland ongeveer zes millioen groot was’. Hij verzuimt hierbij in aanmerking te nemen, dat in Ierland slechts ongeveer ⅛, in Schotland daarentegen bijna 3/7 van den bodem ongeschikt is voor bebouwing. Vergelijkt men daarentegen Ierland met eene der provinciën van Nederland, waar de landbouw evenzeer op den voorgrond staat, t'zij dan Friesland, Groningen, Gelderland of Zeeland, dan vindt men hier eene veel dichtere bevolking, terwijl vooral in Groningen de verhouding van het vruchtbare gedeelte tot de gehecle oppervlakte zeker niet gunstiger is dan in Ierland.
In het laatste gedeelte van zijn werk behandelt de schrijver: Iersche ontevredenheid en Fenianisme.
‘Er bestaan’ zegt hij, ‘twee Iersche partijen en twee Iersche vraagstukken; ze te verwarren is even oneerlijk als gevaarlijk.
In de eene en grootste partij heeft het Britsche gouvernement eene partij van ontevreden onderdanen vóór zich, die vele billijke klachten uitbrengen en herstel van hunne grieven eischen: die afschaffing der staatskerk en eene eerlijke pachterswet vragen, en waarvan de ultra's zelfs Repeal of the Union en een eigen parlement onder den Britschen sonverein verlangen. Doch in de tweede partij heeft het gonvernement met eene fictie te doen, waarmede geen onderhandelen mogelijk is, die naar geene redenering luistert. Zij is samengesteld, niet uit ontevreden onderdanen, maar uit Fenians, rebellen, die geene betere wetgeving vragen, die zich niet bekommeren om eenige kerk ter wereld, doch die de Engelschen willen verjagen en eene socialistische republiek vestigen. Deze partij wil genade geven noch ontvangen; zij werkt voort in de hoop eene gelegenheid te vinden om hare plannen uit te voeren, wanneer Engeland in een buitenlandschen oorlog gewikkeld zal zijn, en zij houdt onderwijl de spanning in Ierland en Engeland gaande, zich vleiende met de hoop, dat de mcest geavanceerde sectie der Engelsche demokraten haar zal helpen’ (bl. 111). Tegenover de eerste raadt de schr. gematigdheid, toegevendheid en geduld aan, tegenover de laatste onverbiddelijke gestrengheid. ‘Be-
{==380==} {>>pagina-aanduiding<<}
bouwt eenmaal’ meent hij, ‘cene welvarende middenklasse Ierlands vruchtbare velden, dan zullen in zijne beploegde akkers al de bommen, door Amerikaansche Fenians geworpen, smoren, zonder eenig kwaad te weeg te brengen.’
Zulk eene gelukkige uitkomst verwacht de schr. ook. ‘Al wat ik van Ierland gezien en gelezen heb, versterkt mij in het geloof, dat goede en gezegende dagen het deel zullen worden van het verrukkelijk smaragden eiland’. En de woorden waarmede hij zijn boek eindigt: ‘God save Ireland!’ zullen zeker weerklank vinden bij ieder, die zijn welsprekend pleidooi gelezen heeft. Ik heb er slechts enkele punten uit aangestipt, mogten ze velen bewegen met het boek zelf kennis te maken, niemand voorzeker zal die kennismaking berouwen.

Deventer Jan. 1869.
G.J. Dozy.
WAAROM HIJ DE EENZAAMHEID ZOCHT. Een verhaal door George. Sneek bij van Druten en Bleeker 1868.
Wat door, ik herinner mij niet welken spreker, in de Tweede Kamer werd opgemerkt, dat oppositie quand même een ministerie zelden beter maakt is vooral niet minder toepasselijk op de letterkunde. ‘De al te strenge kritiek’ zegt de oudere Disraëli in zijn Calamities of authors, ‘die het aantal goede schrijvers vermindert, is een grooter ramp dan zelfs de onberedeneerde lof, die wellicht onbeduidenden tot schrijven uitlokt.’ Maar al te licht wordt dit uit het oog verloren, vooral waar het een jong schrijver geldt, die recht heeft op aanmoediging, waar hij bewijzen geeft van talent, op terechtwijzing, waar dat talent dreigt een verkeerde rigting te nemen. Het een zoowel als het ander is op George toepasselijk. Hij is een buitengewoon vruchtbaar schrijver, en het is zeer te betwijfelen, of hij den raad van Horatius, zijn stukken een jaar of acht in portefeuille te houden, wel opvolgt, maar ik haast mij er bij te voegen, dat in die elkander zoo snel opvolgende pennevruchten een vrij sterke vooruitgang niet te miskennen valt. Zonder een meesterstuk te zijn mag dan ook het hier besproken boek eene zeer leesbare novelle beeten. Over 't geheel zijn de karakters goed geteekend, de intrige goed volgehouden, de stijl los en vloeiend. Maar terwijl ik met genoegen deze goede zijden van het werk vermeld, wil ik toch twee belangrijke aanmerkingen niet wêerhouden. De eerste is

{==381==} {>>pagina-aanduiding<<}
meen ik reeds op vorige produkten van denzelfden schrijver gemaakt, zijn streven naar een soort van humor, die niet altijd van 't beste allooi is. Ik weet wel, dat ik mij hier op een even glibberig terrein beweeg als George zelf, want de humor is veelkleurig als de cameleon, en het beoordeelen van humor is haast even moeilijk als humoristisch te zijn of - liever veel moeilijker, want humoristisch te zijn is in 't geheel niet moeilijk. Men is het of men is het niet. Sterne was humorist en Jean Paul en Fritz Reuter, zonder dat zij er waarschijnlijk bij 't schrijven aan gedacht hebben, en hij, die moeite doet humoristisch te zijn, is het zeker niet. Nu vrees ik zeer, dat George het niet is. Ik wil niet zeggen, dat hij niet nu en dan een humoristischen inval heeft, en ik heb er niets tegen, dat hij dien op 't papier zet, waar 't pas geeft, maar ik vrees, dat hij soms moeite doet om humoristisch te zijn, dat hij zijn stijl een humoristischen tint tracht te geven en dan hoogstens grappig wordt Ik behoef hem wel niet te zeggen, dat grappigheid, geestigheid zelfs gansch iets anders is dan humor, en dat, waar de laatste iets pittigs geeft aan het verhaal of den dialoog, de eerste vaak hinderlijk en ongepast is. Een paar voorbeelden. In hoofdstuk III, het diner bij Valentin, misschien het zwakste van 't gansche boek, wil Hamerslag ‘zijn glas in geestvervoering tegen dat van den spreker slaan’; op bl. 109 biedt Knobel (‘hoe deze aan den naam professor kwam, was een raadsel, dat geen levend wezen wist op te lossen’, zegt de schrijver, en waartoe deze hem dan dien naam geeft, is mij even raadselachtig) mevrouw zijn ‘kromgetrokken arm’ aan. Iets later grijpt dezelfde ‘met een wilden sprong’ zijn hoed, welke wildheid weinig in overeenstemming is met de drnipstaartende wijze, waarop hij het vertrek verlaat. Mij dunkt, George, wanneer gij frases als deze ontmoet, dan moet uw goede smaak uw schrijversgeweten wel wat
harder doen kloppen. Zeer mogelijk echter vergis ik mij in de reden, die den schrijver deed zondigen, en was het alleen een zekere slordigheid, die hem zijn gedachten deed nederschrijven, naarmate ze bij hem opkwamen, zonder hem den vorm te nauwkeurig te doen wikken en wegen, waarin hij zijne gedachten kleedde. Eene niet ongewone fout vooral bij schrijvers, die zich zoo gemakkelijk op 't papier uitdrukken, als 't bij George blijkbaar het geval is. Toch is het eene fout, waartegen hij niet te zeer kan waken, want weinigen is 't gegeven, en bijna niemand

{==382==} {>>pagina-aanduiding<<}
zonder langdurige oefening, altijd dadelijk de meest juiste, de meest gepaste uitdrukking te vinden, voor wat hij zeggen wil. Een tweede ernstiger aanmerking meer bepaald op dit werk toepasselijk, is de overdreven sentimentaliteit in het karakter en vooral het uiteinde van Jaaneke. ‘Een boerenmeisje heeft ook een hart,’ betitelt de schrijver dit hoofdstuk. Goed en wel, maar een boerenmeisje sterft evenmin van eene onbeantwoorde liefde als een (gezonde) steedsche schoone. Onwillekeurig kwam mij daarbij Hildebrands s'winters buiten voor den geest. ‘Ik speurde in 't beginne wel,’ verhaalt de vader der teleurgestelde Hil, wier minnaar door hem weggezonden is. ‘Ik speurde in 't beginne wel, dat et er niet an en stoed, maar ik zaide: Hil, zaide ik teugen der: nou, leg niet te knijzen ook, maidje, want de borst is ienmael weg, en hai blaift weg. En kaik, ze is weer an 't keezen gaan en op melkerstaid onder de koeien gaan kiek of der niks beurd wazze! ‘Ik zou George aanraden, waar hij weêr landelijke tafereelen, wil schetsen, eerst zoo'n enkele van die heerlijke stukjes in de Camera obscura aandachtig door te lezen en zich te bezielen met den frisschen gezonden geest, die daarin ademt.
Bovenal aanhoudende studie en strenge zelf-kritiek! Dan waarborgt zijn aangeboren talent hem eenmaal eene eervolle plaats onder onze Nederlaudsche letterkundigen.

Deventer, 2 Januari 1869.
G.J. Dozy.
KLEINE GEDICHTEN VAN KAREL XV, koning van Zweden en Noorwegen. Uit het Zweedsch vertaald door J.J.L. ten Kate, Leiden, A.W. Sijthoff, s.w.

GEVOEL EN LIED. Jongste gedichten van Frederik Wijsman. Amsterdam, G. van Tijen en Zonen, 1868.

GEDICHTEN van SOERA RANA. Utrecht, J.H. Beijers. (1868).
Het doet er al heel weinig toe af, met welk beroep iemand op het bevolkingsregister staat ingeschreven, wanneer hij als zelfstandig persoon in de republiek der letteren optreedt en zich dus aan het openbaar oordeel onderwerpt. De kritiek vraagt naar naam noch praedikaat, wel naar 't gehalte van hetgeen wordt aangeboden. En terecht: de naam doet niets ter zake,

{==383==} {>>pagina-aanduiding<<}
ofschoon men door een goede zaak op dat gebied te verrichten, een goeden naam kan verwerven.
Uitgenodigd om mijn oordeel mede te deelen over het hierboven genoemde drietal bundeltjes, kwam bovenstaand denkbeeld mij voor den geest bij het verschil in maatschappelijken stand van de drie dichters. Immers treft men niet dagelijks een regerend vorst in gezelschap van een onderwijzer en een student [?] aan. En toch is dit nu het geval als ik nevens de gedichten van Soera Rana; en Gevoel en lied; Kleine gedichten vän Karel XV koning van Zweden en Noorwegen op mijn schrijftafel zie liggen. Doch niet alleen is hun dichterlijke personaliteit heterogeen, ook hun uitingen zijn het in ruime mate, en niet minder is dit het geval met het voorbericht van twee hunner. Het koninklijke bundeltje mist echter zodanige entrée-de-salon. Het Voorbericht van den heer Wijsman kenmerkt zich door eene grote mate van bescheidenheid, den rijperen leeftijd gewoonlijk meer eigen dan aan de jeugd; geestiger en tevens scherper is het Aan den lezer van Soera Rana: daar klinkt u meer dan moed, daar klinkt u overmoed uit tegen. Ik zou daarom den jeugdigen dichter in bedenking geven of hij zich niet vergist in de overzetting van zijn pseudoniem, en men in plaats van een vrijmoedig vrager, een stoutmoedig vrager moet lezen? Hij hoopt verder ‘dat niemand dit boekje gebrniken zal als een soort van kapstok, om eigen geestigheid te luchten. Le ridicule tue. Dat is niet fraai: zo doende treedt S.R. in het recht van den recensent die ex officio geroepen om een geesteloze lettervrucht te beoordeelen, zijn eigen geest moet te baat nemen om de bespottelijke aanmatiging van eenig poëtaster juist door zodanig wapen te kastijden, ja, hem zelfs in 't belang van kunst en goeden smaak morsdood te slaan. Ik zeg niet dat zulks thans het geval behoeft te zijn, doch ben verzekerd dat S.R. het hierin met mij eens zal wezen. Een klopjacht op
het poëtasterend genus, dat onder de vlag der filantropie of onder het een of ander rederijkers blazoen zijn proeven van wansmaak en onkunde publiceert, is van tijd tot tijd waarlijk behoefte.
De ‘vrijmoedige vrager’ zal 't mij ten goede houden als ik zijn bundeltje vooreerst neêrleg en dat van den dichterlijken koning ter beschouwing opvat. Ik wil hier de beschuldiging, alsof de vertaler niet uit het oorspronkelijk Zweedsch, maar uit het Hoogduitsch deze verzen zon hebben overgebracht, niet ter

{==384==} {>>pagina-aanduiding<<}
sprake brengen ook al betwijfel ik de aantijging. 't Zijn gewoonlijk de slechtste vruchten niet waaraan wespen knagen. Van ten Kate heeft men het traduttore traditore niet te vrezen. Vloeiende verzen, keurige diktie, meesterschap over de Nederlandsche taal 1) zijn wij van dezen maestro gewoon; hij gaf dat ook nu. En de dichter-zelf - een schoon en krachtig woord sprak hij in het gedicht Aan Zweden, dat de bundel opent. De kleinzoon van Bernadotte toont open oog te hebben voor Zwedens roemrijk verleden, evenzeer als voor de euvelen dezes tijds. Het doet goed aan 't hart een roep om vrede te verne men van lippen, die in het zogenaamd Christelijk Europa helaas, nog te vaak, den oproep tot oorlog - dien broedermoord doen klinken. De verdere gedichten, terecht kleine genoemd, zijn meestal zovele bewijzen der ontvankelijkheid van 's dichters gemoed voor natuurschoon; vonken van geest door poëtischen gloed getint; tolken die in dichterlijke beeldspraak de indrukken weêrgeven der ziel, door liefde en ernst gestreeld of getroffen. In den vreemde. Herinnering, Eenzaamheid, Weemoed, en zovele andere bewijzen dat. De mededeeling eener enkele proeve zij mij hier vergund! Ik koos daartoe:

	Herinnering blz. (15.) I.
Groenende tente, 
Bloemen der Lente. 
Rozen, wat zijt ge, 
Spoedig verdord! 
Zaligst ervaren, 
Zonnigste jaren, 
Wáárom verblijdt ge, 
't Harte zoo kort? 
Weldra komt de avond, 
Gemanteld in 't zwart, 
Gestorvene vreugdeu begravend, 
In 't eenzame kerkhof van 't hart! 
Ziel! blijf vertrouwen! 
De avond moog' grauweu, 
Starrengewiegel, 
Straal overval! 
't Lieflijkst Herdenken, 
Heft op uw wenken, 

{==385==} {>>pagina-aanduiding<<}

't Floers van zijn spiegel; 
Klaar als kristal, 
Lichtbeelden klimmen, 
Vriendlijk en teêr, 
Der vreugden onsterflijke schimmeu, 
U groetend, getrouw als weleer! 


	II.
Snel loopt het zandglas, 
Dat nimmermeer sliep; 
Wie die één korrel, 
Uit duizend herriep? 
Jaren 
Ontvaren 
Zoo snel als sekonden, 
Levens verzwonden, 
Als uren in 't diep! 
 
Heil u, o Stervling! 
Behieldt ge in 't gemoed, 
Ééne Heriuring, 
Vertroostend en zoet! 
Malend 
Met stralend 
Penseel u uit velen, 
Enkle tooneelen 
Onschuldig en goed! 
 
Dáár vindt de ziele, 
Heur schnilplaats voor 't wee, 
Daar brengt de duive, 
't Olijvenblad meê! 
Woeden 
De vloeden, 
Verdwenen de kusten, 
Dáár kan ze rusten: 
Gods arke bouwt zee. 
 
Maar spint de wroeging, 
Een nevel van smart, 
Heeft zij 't kristal der 
Herinring verzwart; 
Volgen 
Verbolgen 
Slechts spooksel uw schreden, 
Vreest gij 't verledeu, 
Dan, wee u, arm hart! 
Vruchtloos uw schatten, 
Den toovnaar geboôn, 

{==386==} {>>pagina-aanduiding<<}

Die met de kunst des 
Vergetens u loon! 
Konden 
Ooit zouden 
Een graf voor zich delven? 
Wie is zich-zelven, 
Nog immer ontvloôn? 

Een scherper kunstrechter dan geoefend kunstenaar heeft in der tijd verreweg het groter deel der Nederlandsche dichtvruchten met den naam van burgerlijke poëzie bestempeld. Het al of niet rechtmatige dier benaming wensch ik hier niet te onderzoeken. Faalde de auteur daarin, hij heeft heeft genoeg geboet door zijn ‘Lidewijde’ en door zijn veelbewogen roeping in het schone rijk van Insulinde. Ik neem alleen de qualificatie: ‘Burgerlijke poëzie’ over ter formulering, in een paar woorden, van den totaal-indruk die de volbrachte lectuur van Wijsman's Gevoel en lied bij mij achterliet. Ligt er een voorteeken in die ongelijksoortige zamenvoeging van een zielshoedanigheid en een dichtvorm als titel? Maakt de bundel alleen aanspraak tolk van het gevoel te zijn, met uitsluiting van alle andere eischen der dichtkunst? Tot eer van den dichter zij vooropgezet dat eerstgenoemde, trouw aan het door hem gebezigde motto, als een rode draad door de verschillende verzen heenloopt; of echter smaak en vernuft, gloed en kracht en vinding geen recht hebben om zich nog al over veronachtzaming te beklagen, durf ik niet ontkennen. Ik heb eerbied voor des dichters gevoelens; ik zal op de keus der onderwerpen uit een dichterlijk oogpunt volstrekt niets afdingen; de versificatie is over 't geheel vloeiend, soms liefelijk; maar ik vraag of er niet meer aan den smaak ware voldaan door bekorting van te grote redeneringen en beschrijvingen, door meerder afwisseling van gezichtpunten, door aanwending van meer kracht en kleur, diepte en verheffing? Ik heb niet onvoldaan De gade van den zendeling gelezen. Ook De uitvaart der schipbreukelingen, vreemdelingschap (vooral blz. 37.) Spelende kinderen, moeders graf) zijn lang niet onverdienstelijk te noemen). Eén stem aan 't strand (een recht
poëtisch onderwerp, maar door een franschen dichter, ik meen Maxime Ducamp eenigzins stouter behandeld), Eerst gebed (door Delamartine's Chant Calabrien geïnspireerd?), De zwaluwen weêr! Voorheen en nu, en vooral Herfstwandeling. In dit vers, dat ik

{==387==} {>>pagina-aanduiding<<}
gaarne hier in zijn geheel zou opnemen, zoo mij daartoe de ruimte niet ontbrak, gaan gang en gloed en dichterlijke verheffing gepaard aan fraaie dictie. Enkele regels veroorloof ik mij evenwel hier in te lasschen. De herfstwandeling voert den dichter op zijn tocht ook ‘langs den akker van Gods doden’ en ontlokt hem daar o.a. de volgende ontboezeming:

Slaapt gij, nu tot rust gekomen, 
Na den strijd des levens, zacht? 
Zijn ze schoon en zoet, de droomen, 
Dooden, van uw' eeuwgen nacht? 
Velen uwer zijn vergeten, 
Niemand buigt zich bij u neêr, 
Zerken, door den tijd gespleten, 
Noemen mij uw' naam niet meer; 
Maar ook velen, die nog leveu, 
En nog spreken na hun dood, 
Die hier dierbaar zijn gebleven, 
Schoon zich 't graf voor hen ontsloot, 
Zie die tranen, afgegleden, 
Op de bloemen, versch geplant; 
Zie die zooden, reeds vertreden, 
En dien voetstap in het zand: 
Neen! de dood kan niet verbreken. 
Wat het leven heeft vereend; 
Zie het aan zoo menig teeken, 
Op zoo menig lijkgesteent! 
Liefde zweeft nog om de dooden, 
Liefde, die hun deugden roemt, 
Die daar neêrknielt en de zooden. 
Siert met loover en gebloemt; enz. 

en verder, bij het aanschouwen eener vlucht vogelen:

Zie in digte, lange scharen, 
Door de heldre najaarslucht, 
Ginds de vooglen henenvaren, 
Hier voor koude en nood beducht, 
Vóór de winter hun zal decren, 
Trekken zij naar milder oord, 
Waar zij zon noch warmte ontberen, 
Waar geen storm hun rust verstoort. 
Niemand weet waarheen zij wijken, 
Waar hun weelde wordt voorspeld, 
Waar zij eindlijk nederstrijken. 
Op een bloeiend korenveld, 
Niemand weet het land te noemen, 
Waar hun vlugt hen henenleidt, 

{==388==} {>>pagina-aanduiding<<}

't Land der zonne, 't land der bloemen, 
Dat hun overvloed bereidt. 
Hoor in 't kleppren van hun vleuglen, 
Hoor in 't ruischen van hun vaart, 
Die geen magte kan beteuglen, 
Zweeft een stemme als over de aard, 
Droeven, die u troost, uw leven, 
Als een reize maalt naar huis, 
Naar een Eden, in wiens dreven, 
Leed u deeren zal noch kruis: 
Waar een schooner zon zal blinken, 
Englenzang en hemelval, 
Wondervol u tegenklinken, 
En het welkom brengen zal; enz. 

De geachte auteur leide uit de opsomming van sommige zijner dichtvruchten niet af, dat de overige der vermelding niet zouden waardig zijn. Integendeel, wij troffen er hier en daar goede grepen, zeer lofwaardige partijen in aan. Maar het verwondert ons dat een dichter die in zij ‘Poëzy des levens’, (blz. 124) toont een helderen blik te hebben voor dichterlijke situatiën en zich blijkens het derde couplet, het Virgiliaansche ‘Moestem musa solatur’ toont te herinneren, zich niet meer den door hem zelven aangewezen rijkdom heeft ten nutte gemaakt, door meer afwisseling in zijn stof, door minder éénzijdige opvatting en vooral door dieper inzicht. Van licht tot donker zijn vele overgangen; zo mede in 's menschen inborst en lot. Geen van beide is geheel goed of slecht, heilrijk of ongelukkig; ook hier is rijkdom in schakering. Karakterkunde, menschenkennis; ontvankelijkheid zijn den dichter onmisbaar om de geheime roerselen en drijvêren van het veelal raadselachtige menschenhart te doorgronden en aanschouwelijk in het kleed der poësie te tooien. De gelijkmoedigheid der poësie van den heer W. heeft, doch geenszins tot haar voordeel, Pope's les niet van node:

'Tis more to guide, than spur the Muse's steed; 
Restrain his fury, than provoke his speed; 

die gelijkmoedigheid gaat bij het doorlezen van den bundel tot gelijkmatigheid over. Wellicht verdedigt de dichter zich hiertegen met de verklaring van Alfred de Musset:

‘Mon verre n'est pas grand, mais je bois dans mon verre’, 

en dan vrees ik niet den nederigen man te krenken, wanneer ik zijn letterarbeid goedhartige poëzie noem, en die een welkome

{==389==} {>>pagina-aanduiding<<}
gift heet voor eenvoudigen van gemoed, die een woord uit het hart verlangen. Als zodanig zal dit bundeltje voorzeker zijn weg vinden, al moge de inhoud er van niet aan hoger eischen beantwoorden. 't Zijn eenvoudige woorden, vol gezond verstand en vrij van de ziekelijke mystiek, piëtisterij en tale kanaäns, die zo menig hedendaagsch product ontsieren, maar dat door poëtasters van zekere richting den fijnen en kinderen in verstand wordt in de handen gestopt en ter geestelijke stichting opgedrongen, waardoor die onnozele zieltjes het weinige verstand dat ze nog hadden, geheel kwijt raken.
Maar ik wend mijn blik van de zwarte stippen dezer dagen, om u ‘Soera Rana’ voor te stellen. Ofschoon ge reeds in de antichambre met hem moogt kennis gemaakt hebben, zal de voortzetting daarvan in den Salon u hoop ik niet geheel tegenvallen. En daar ik mij aan de aloude uitspraak houd, dat elke schrijver de beste uitlegger van zijn werk is, blijf ik aan zijn eigen vertolking, en niet aan mijne conjectuur, van het gekozen pseudoniem - ‘een vrijmoedig vrager’, vooralsnog hechten. Zijn bundel bevat op 81 kleine bladzijden niet minder dan 30 dichtstukjes, dus geen verzen van groten omvang. Ik wil een en ander van dien inhoud hier ter sprake brengen; voor alles ontbreekt mij ruimte en tijd. Twee beelden opent de reeks en bestaat uit twee afdeelingen: I. Ridder Olaf; II. Jonker Frans. 't Eerste beeld is een variatie op het vers van Colijn van Rijssele: ‘Wat wt den ooghen is, is haest vergeten.’ S.R. houde 't mij ten goede dat ik de bewerking van dat thema, door Staring in zijn: ‘Roosje. Een liedjen uit den riddertijd eigenaardiger en naïver vind dan de zijne. Het tweede deel, Jonker Frans zal een pendant daarvan in den huidigen tijd moeten heten. Ce qui ne vaut pas la peine d'être dit, on le ehante, dacht ik na de lectuur.
Het vierde gedichtje moge een Proeve van erotische poësie heeten, een proeve van welluidendheid is het volstrekt niet, tenzij men een opeenstapeling van dubbele i's (ij) eufonisch noemen moet. Schipbreuk is een Byroniaansche voorstelling van den zelfmoord, waaraan de wetenschap der dagen is cynsbaar gemaakt door den spoortrein tot het werktuig der vernietiging te kiezen en door de telegraaflijnen de plaats van het koor der Grieksche tragediën te doen vervangen. Ik wil niet ontkennen, dat er in het geheel iets aangrijpends in opvatting

{==390==} {>>pagina-aanduiding<<}
en voorstelling ligt, maar mag evenmin ontveinzen dat op sommige plaatsen duisterheid heerscht, vooral in couplet 2 en 3. Ik heb het doel niet om S. R's verzen tot een kapstok te bezigen; toch zou het 4de coplet van blz. 21 er genoeg aanleiding toe geven. Du sublime au ridicule il n'y a qu'un pas. In de zangen van herinnering en van wanhoop is gang, maar de twee regels die den overgang van den eenen zang tot den anderen vormen zijn een wanklank; de laatste twee regels aan het slot zijn gedwongen, en door te veel effect te willen maken, zijn zij zonder effect gebleven.
Gelukkiger slaagde hij met De willies, even eigenaardig van vorm voor zulk onderwerp, als gelukkig van dictie. Tot proeve schrijven wij het vers hier af:

Door 't veld dwaalt eenzaam een jongling rond; 
't Metaal verkondigt den middernachtstond. 
 
Daar zweeft van verre langs nevelpaân, 
Een lelieslanke gedaante op hem aan; 
 
Hier rijst een tweede, een derde daar, 
En telkens and'ren - een tallooze schaar! 
 
Ze naadren zwijgend den zwerveling; 
Nauw weet hij 't zelf noch en - is in haar kring. 
 
Sneeuwitte kleed'ren en pronkeieraad, 
Doen bruiden kennen in bruiloftsgewaad. 
 
In 't hairzwart glinstert jnweelen glans. 
De slapen dragen den feestlijken krans. 
 
Ontknopt rozen van incarnaat - 
Ten spot der bleekheid van 't vaalwit gelaat. 
 
Wat schrille wanklank! wat bittre hoon! 
Hoe huivringwekkend! en toch - hoe schoon! 
 
De ving'ren pralen met ringenpracht, 
Als starren flonkrend in donkren naeht. 
 
Maar de oogen stralen met heller licht, 
En schitt'ren blindend hem in 't gezicht. 
 
En allen zwieren ten dans in 't rond, 
Een minlijk lachjen omspeelt haar mond. 
 
Ze wenken vriendlijk met oog en hand; 
't Is als omstrikt hem een tooverband. 

{==391==} {>>pagina-aanduiding<<}

Hij denkt aan weêrstand noch aan gevaar, 
Zoo liefdespellend is heur gebaar. 
 
Zoo spottig vleiend zien ze op hem neêr, 
Zoo wellustdronken, zoo smachtend teêr. 
 
De begeerten ontwaken in 't vurige bloed, 
En hij rept in haar reien den windvluggen voet. 
 
Eerst zachtkens, dan sneller, altijd - 
Vooruit dan, het flikkrende weêrlicht ten spijt! 
 
Ze zwaaien en zwieren en zwirlen in 't rond - 
Een floers dekt zijne oogen, zijn voet voelt geen grond. 
 
Hij smeekt haar om rustte - maar geen die hem hoort, 
De dans sleept al wilder en wilder hem voort. 
 
En als 't zonlicht herrijst uit den eindloozen plas, 
Ligt een doode te slapen in 't paarlende gras. 

Even als het meêgedeelde stukje heeft menig ander een Duitschen tint en familietrek met de Lieder, welke die letterkunde zo overvloedig bezit. Vooral uit de verzen van geringen omvang blijkt dit. Of die alle voor ons dichtlievend publiek even bevattelijk zullen blijken, veroorloof ik mij te betwijfelen, ofschoon ik met lof wijzen mag op: Ik heb u lief. Of ik u minne. Lentemorgen. Zonsondergang, Elegie. Winterdag, maar vooral op De muse, in welke drie coupletten ik een treffend ingekleede beeldspraak begroet van het dichterlijke streven. Men leze die en oordeele! De vertalingen, waaronder er van Hölty, Gerok, Burns en van Italiaansche dichters voorkomen, zijn los en vloeiend behandeld. Bij de oorspronkelijke faalt die hoedanigheid wel eens. en wordt er nog al eens vrij met taal en dictie omgesprongen. Om enkele voorbeelden daarvan te vermelden wijs ik o.a. op blz. 1, reg. 7. en 8, waar ik lees: ‘De blanke panters flikk'ren Door 't opgetrappeld stof;’ ik zou denken dat zij door dat stof eerder bestoven dan flikkerend zouden geworden zijn; blz. 4: ‘Hij hupt’ ik ken het woord huppen niet; bl. 20: ‘....De snelle zangers vluchten. Voorlang reeds met den zomer heen. Ter koestering van den zuiderluchten;’ koesteren de zangers (vogels) de zuiderluchten? of worden zij er door gekoesterd? Wat is bl. 27: het ‘purper bleek schaduwen’; ‘der weiden vloer met damptapijten’; de ‘wolk, die heur lijkleed lei de frissche linden om?’ Zie dat zijn wel vreemde maar geen fraaie uitdrukkingen,

{==392==} {>>pagina-aanduiding<<}
evenals op blz. 21, ‘slechts giert de scherpe najaarsavond.’ Dwaal ik wanneer ik in een en ander het bewijs meen te zien geen vrucht van het Horatiaansche Nonum prematur in annum voor mij te hebben? ‘Ick offer 't geen ick vermägh, niet hetgeen ick soude willen’ voert S.R. als leus. Vondels woorden blijven hem zulks bij zijn dichterlijk streven!
Maar ik vrees reeds al te veel van het geduld des lezers te hebben gevergd en neem van het drietal afscheid met enkele regels van Rückert, die ik ter nabetrachting aanbeveel:

‘Zij prezen mij - en 'k bloos om lof zoo dwaas geschonken; 
Zij laakten mij - en moed en lust zijn mij ontzonken. 
 
Een hulde die 'k-mij schaam, een gisping die mij deert: 
Werd ze avenrechts gehoôn, of vatte ik die verkeerd? 
 
Want lofspraak en verwijt moet ons 't bewustzijn geven, 
Dat wij gevorderd zijn, maar verder moeten streven.’ 

Mr. A. Nienhoff.




II. Rechts- en Staatswetenschappen.

GESCHIEDENIS DER STAATHUISHOUDKUNDE IN NEDERLAND, tot het einde der achttiende eeuw, door Mr. O. van Rees. Tweede deel. Utrecht, Kemink en Zoon. 1868.
De wetenschap der staathuishoudkunde mag tegenwoordig op meer bekendheid bogen dan vroeger, en, dank zij het middelbaar onderwijs, zal hare beoefening in uitgebreidheid, en, naar wij hopen, in diepte winnen.
Reeds zijn de woorden staathuishoudkunde, regelen der oeconomie, wetten der volkswelvaart in veler mond, en liet men zich door den schijn verblinden, zoo zou men de beoefenaars dier wetenschap in ons land nu reeds bij duizenden tellen.
Welk lid van eenige wetgevende vergadering, zij dat van Staten-Generaal of Gemeenteraad, schijnt niet met die wetten der staathuishoudkunde vertrouwd te zijn, als hij, dikwerf alleen door hare aanhaling, zijne tegenstanders als met een tooverslag tracht te doen verstommen.
Bastiat's populaire geschriften hebben oneindig veel goed gedaan, en toch ook kwaad.
Ze hebben de wetenschap der staathuishoudkunde algemeen

{==393==} {>>pagina-aanduiding<<}
gemaakt, maar ook wel een weinigje gemeen; hetgeen natuurlijk evenmin tegen de staathuishoudkunde of Bastiat pleit, als het vuilnis op onze pasmunt tegen de munt of het munt-collegie.
Er wordt dan ook in de wetenschap der staathuishoudkunde, meer dan eenige andere geliefhebberd, en welligt geene wetenschap duldt minder oppervlakkigheid. En toch hoe vaak wordt het publiek niet misleid door groote woorden van kleine mannen
Nog herinnert men zich, welk een opgang voor een paar jaren het werkje van Credo, Economie maakte, waarvan, zoo ik mij niet vergis, de tweede druk reeds is uitverkocht.
Het publiek, dat dit werkje las, meende natuurlijk iets, ja wel populairs, maar toch ook degelijks te lezen, meende na de lezing daarvan, eenige staathuishoudkundige begrippen zich te hebben eigen gemaakt.
Eerst de recensie van eene zeer bevoegde hand, opende het publiek, zoo hopen wij althans, de oogen.
Is het dan bij al die oppervlakkigheid, bij al die marskramerij en warenvervalsching, geen genot eene zuivere bron te zien opwellen; de verschijning van een wetenschappelijk geschrift te begroeten, zoo grondig bewerkt als hetgeen ik hier voor mij heb liggen?
Het eerste deel van van Rees gaf reeds veel, beloofde meer en aan die belofte is ruimschoots voldaan.
Voetstaps gaat van Rees in dat tweede deel de geschiedenis der staathuishoudkunde in Nederland ten opzigte van de koloniën na, en toch wenscht de lezer geen oogenblik den tred te verhaasten, omdat bij elke schrede zich nieuwe merkwaardigheden aan zijn oog opdoen.
De Oost-Indische compagnie, de groote monopolist, wordt hier geschetst in al hare gebreken; als men naast het werk van van Rees een handboek van staathuishoudkunde openslaat bij het onderwerp monopo!ie, zal men in het laatste eene opsomming vinden van al de schadelijke gevolgen van het monopolie, in het eerste een historisch beeld, hoe al die schadelijke gevolgen zich in een concreet geval hebben voorgedaan.
't Is de proef op de som; 't zijn de noten op den tekst in het beroemde werk van Roscher's Nationaloeconomie.
Bij de behandeling der West-Indische compagnie, treedt natuurlijk de persoon van Willem Usselincx, den plannenmaker zeer op den voorgrond. Dit geeft iets piquants, wat veelal in

{==394==} {>>pagina-aanduiding<<}
eene geschiedenis' van staathuishoudkunde gemist wordt; Usselinex is de romanheld, wiens lotgevallen men met belangstelling volgt, en voor wien ook de schrijver zelf hart heeft gekregen.
Willem Usselincx is dan ook een merkwaardige persoon, zelfs voor onzen tijd.
In het laatste der zestiende eeuw zocht hij in de Vereenigde gewesten een toevlugtsoord voor zijne godsdienstige gevoelens, dat zijne geboorteplaats, Antwerpen, hem niet verschafte.
Op zijn 24ste jaar was het, dat hij zich in Middelburg vestigde, voorzien met een aanzienlijk vermogen, en toegerust met een scherp oordeel en eene handelsondervinding, in Spanje, Portugal en de Azorische eilanden opgedaan, welke men bij iemand van dien jeugdigen leeftijd allerminst zou hebben gezocht.
Bovendien kenmerkte hij zich door een streng calvinisme en een haat tegen Spanje, welke juist door zijne godsdienstige overtuiging niet weinig werd aangewakkerd.
Spanje te bestrijden en afbreuk te doen, was zijn hoofddoel; en, om dat doel te bereiken, had hij een uitgewerkt plan, dat door van Rees dus wordt beschreven:
‘Het stichten van volksplantingen zonder slaven in Amerika, niet om daar goud en zilver te zoeken, maar om een voordeeligen ruilhandel van manufacturen tegen grondstoffen tusschen moederland en kolonie tot stand te brengen.
Natuurlijk was het te verwachten, dat Spanje zulk eene nederzetting in de nabijheid zijner rijke West-Indische bezittingen slechts noode dulden en niets verzuimen zou om haar te vernietigen of te verdrijven. Zonder hevigen en langdurigen strijd zou het doel niet te bereiken zijn. Maar die strijd zou vooreerst het oorlogsveld van de Nederlanden naar ver verwijderde gewesten verplaatsen, en bovendien, wanneer hij met voorzigtigheid en beleid gevoerd werd, de Spaansche magt in Amerika ondermijnen, en daardoor de bron sluiten, waaruit de aartsvijand van het ware geloof en van de burgerlijke vrijheid de kracht putte, om voortdurend de rust en de welvaart der protestantsche Staten van Europa te bedreigen. Wanneer de stroom van goud en zilver, die uit Mexico en Peru naar naar Span;e vloeide, voor goed werd gestuit, dan zou het streven dier mogendheid naar de wereldheerschappij tevens een einde nemen; want het zijn de West-Indische rijkdommen, zeide Ussellincx later in een zijner memoriën, die de Spagniaerden

{==395==} {>>pagina-aanduiding<<}
“de Ferenesie van de generaele Monarchie in 't Hooft hebben doen stijgen.”’
‘Wat de kosten van den krijg betrof, die zouden door de meerdere opbrengst der tolregten ten gevolge van het toenemend handelsverkeer met bloeijende volksplantingen en door de aldaar geheven belastingen grootendeels gedekt kunnen worden. Zoo zou derhalve de volvoering van dit plan, gelijk hij zelf het meermalen uitdrukte, leiden “tot bevordering van de eere Godes door de voortplanting des heiligen Evangeliums; ter anderen tot afbreuk der vijanden; ten derde tot vermeerdering van s'lands inkomen en ontlasting van de gemeente; eindelijk tot gemeen welvaren van al de ingezetenen dezer landen.”’
Onvermoeid is hij werkzaam geweest, om dat plan te verwerkelijken. Door woord en geschrift trachtte hij aanhangers te verwerven; geene moeite ontzag hij om de gestelde magten door addressen en bij monde voor zijne zaak te winnen. En telken male, wanneer hij zijn doel scheen te zullen bereiken, kwam er iets tusschen beiden, dat weder alle plannen in duigen wierp.
Het twaalfjarig bestand was een van die struikelblokken, die zijne kolonisatieplannen weder naar den achtergrond deed wijken. - Zijne rustelooze geest dreef hem tijdelijk tot eene nieuwe bezigheid: de voltooijing van de bedijking van den Beemster, waaraan hij een groot gedeelte van zijne fortuin besteedde.
Doch ook na de bedijking was er veel kapitaal noodig voor de ontginning van zijn aandeel in den nieuw bedijkten polder, en die ontginning, door hem op groote schaal gedreven en welligt men minder voorzigtigheid dan wel noodig scheen, rigtte zijne financiën te gronde.
Dit voorval heeft zijne grootsche kolonisatieplannen waarschijnlijk veel nadeel berokkend, want zijne tegenstanders trokken daarvan niet weinig partij, door hem als een chevalier d'industrie te brandmerken.
Toch bleef hij onversaagd voor het groote doel zijns levens werkzaam en werd daarin niet weinig aangemoedigd door de oorlogzuchtige gestemdheid van prins Maurits, die in een hernieuwden strijd tegen Spanje om velerlei redenen heil zag.
Doch, zooals ik reeds zeide, steeds zijn Usselincx's plannen onvoleind gebleven en zelfs de steun van een Maurits kon hem niet baten.

{==396==} {>>pagina-aanduiding<<}

Eerst de gevangenneming van Oldenbarnevelt, die een natuurlijk vijand was van Usselinxc's plannen, omdat zij strijdig waren, met zijne vredespolitiek tegenover Spanje, deed het plan tot oprigting eener West-Indische cempagnie herleven en daarmede Usselincx's bedrijvigheid.
Doch het door hem ontworpen concept-octrooi voor zulk eene compagnie moest onderdoen voor een ander, dat lijnregt in strijd was met het zijne en dat den 3 Junij 1621 door de Staten-Generaal werd aangenomen. Het monopolie der Oost-Indische compagnie was te goed aan de bewindhebbers bevallen, dan dat ook niet de mannen der regering, door dezen geïnfluenceerd; aan het stelsel der bevoorregting de voorkeur zouden hebben gegeven.
Het groote beginsel dat Usselincx op den voorgrond had gesteld: geheele scheiding tusschen het bestuur der te stichten koloniën en den handel aldaar, was geheel miskend en de gevolgen dier miskenning bleven niet achter.
De stelling van Usselincx dat kooplieden de winst tot noordster en de begeerlijkheid tot compas hebben, en dus ongeschikt tot regeren zijn, is ook in de West-Indische compagnie bewaarheid.
Doch een profeet wordt zelden in zijn vaderland, en laten wij er bijvoegen, door zijn tijd, gewaardeerd. Beter scheen Usselincx te zullen slagen in Zweden, waar hij een stcun in Gustaaf Adolf en Oxenstiern vond, en waar hij de oprigting eener Zuidzee-compagnie trachtte te bewerken. Als gezant van den Zweedschen vorst trachtte hij ook de Hollandsche staten tot ondersteuning der Zuidzee-compagnie over te halen, doch te vergeefs.
Is het te verwonderen, dat de zeventigjarige grijsaard, toen na den dood van Gustaaf Adolf ook de steun in Zweden hem begon te ontvallen, meer en meer bitter werd, waarvan zijne laatste memoriën aan de Staten-Generaal blijk gaven?
Of moeten wij niet veel meer de standvastigheid bewonderen waarmêe hij de plannen zijner jeugd trachtte te verwerkelijken?
Ja, wel met medelijden maar toch ook met bewondering moet het ons vervullen, als wij lezen dat hij zich den 16 Januarij 1645 met eene, gelijk hij zelf schrijft, van ouderdom en koude verstijfde hand nogmaals tot de Staten-Generaal wendt.
‘Of hij antwoord kreeg,’ schrijft v. Rees is onzeker, maar

{==397==} {>>pagina-aanduiding<<}
‘niet waarschijnlijk. In de Resolutiën der Staten-Generaal staat aangeteekend, dat deze den 25 Februarij 1647 hunne gecommitteerden aanvaarden om zijne zaak tot een einde te brengen. Hij was toen ongeveer tachtig jaar oud. Later komt zijn naam niet meer voor, en het is dus waarschijnlijk dat hij korten ‘tijd daarna overleden is.’ 1)
Ofschoon Usselincx's streven tot geene uitkomst heeft geleid, is het niet ijdel geweest. De beginselen door hem verkondigd zijn niet met hem te grave gedaald.
Ook in den tegenwoordigen tijd, ook op dit oogenblik kunnen de lessen van Usselincx tot leering strekken.
Nog op den huidigen oogenblik is in Oost-Indië de regering koopman en de koopman regering; doen zich bij de koloniale kwestie, mutatis mutandis, dezelfde vragen voor als in Usselincx's tijd. En wanneer Usselincx eens opstond uit het graf, van 'twelk de plaats ons niet meer bekend is, en de vergaderzaal der tegenwoordige Staten-Generaal eens binnentrad, dan zou hij dezelfde miskenning van zijne beginselen moeten vernemen, die hem langer dan twee eeuwen geleden ten deel viel. 't Zou hem welligt verzoenen met zijne eeuw, en zeker overtuigen dat de vooruitgang slechts zigzagsgewijze plaats grijpt.

Goes, 24 Januarij 1869.
Mr. M.J. de Witt Hamer.





III. Koloniale Studiën.

III. Het ontwerp van wet op de uitgifte van woesten grond in Nederlandsch Indië, met eene cultuur-kaart van Java, tabellarisch ingerigt, en ontleend aan officiële cijfers. 's Gravenhage, van Weelden en Mingelen. 1867.
Eene opzettelijke behandeling over het zoogenaamde erfpachtsontwerp der heeren Myer en Trakranen zoude geene actueel belang meer hebben. Wat intusschen de schrijver der koloniale studiën in het aan het hoofd dezer regelen vermelde derde gedeelte mededeelt is zoo zeer mede bevorderlijk aan de oplossing van hetgeen men het koloniale vraagstuk noemt dat ik het van belang acht, de lezers van dit tijdschrift en in het algemeen allen die van Indische zaken het een en ander wen-
{==398==} {>>pagina-aanduiding<<}
schen te weten, de lectuur daarvan aan te bevelen. De schrijver spreekt natuurlijk over het ontwerp zelf, maar zoo dat tevens aangegeven wordt, hoe eene erfpachts-wet naar zijn gevoelen ingerigt zou moeten zijn.
In eene brochure van den heer van Woudrichem van Vliet, getiteld: hervorming op koloniaal gebied, het budget der toekomst gehandhaafd enz. lezen wij de volgende beknopte beschrijving van de door den schrijver noodig gekeurde hervormingen in Indië: land- en heeredienst-pligt moeten afkoopbaar worden gesteld, na opmeting van den grond en naar gelang die opmeting vordert; alle verpligte cultuur-dienst moet ophouden; eene matige percentsgewijze grondbelasting en hoofdgeld moeten worden ingevoerd; voor de suiker-cultuur worden geene contracten meer met den staat gesloten; de koffij-cultuur wordt niet afhankelijk gesteld van den uitslag eener noodelooze enquête, doch moet overgaan in handen van groote maatschappijen. Dit plan van hervorming is nader en uitvoerig uitgewerkt in eene ‘tweede reeks van koloniale studiën, I organieke hervorming in Ned. Indië’ enz. van denzelfden schrijver, waarover nader. In het aan het hoofd dezes medegedeelde boek beweegt zich de schrijver binnen meer enge grenzen. Maar, wat ook hier het begin zijn moet gelijk bij elke hervorming in Indië, zonder welke geen wet op de uitgifte der erfpacht van grond iets baten zal, heere- en cultuurdienst-pligt der gezeten Javaansche bevolking behooren afkoopbaar gesteld te worden. Tegen het afkoopbaarstellen der heerediensten kan geen bezwaar bestaan. De cultuurdiensten houden van zelf op als de wet regelende de cultuur-aangelegenheden, waarvan het regerings-reglement gewaagt, ingediend wordt. Ik laat daar, of die zoogenaamde cultuurwet moet zijn de definitieve oplossing van het koloniale vraagstuk, of dat zij, in overeenstemming met de bepaling van al. 6 art. 56 regeringsreglement slechts strekkende zal zijn om een overgangstoestand te regelen. Mij dunkt, de erfpachtswet behoeft van deze quaestiën niet afhankelijk gesteld te worden. Wordt de quaestie van de zoogenaamde woeste gronden te gelijk met die van het ontgonnen land
behandeld, zoo als men van den tegenwoordigen minister van koloniën verwachten kan, dan komen de cultuur-diensten van zelf ter sprake, maar dan is het toch te hopen, dat de minister daarbij niet betreft de quaestie der heerediensten. Het moet er de liberalen niet om te doen

{==399==} {>>pagina-aanduiding<<}
zijn, op eens alles te verkrijgen. Laat de quaestie der cultuurzaken vooreerst maar geregeld worden. In een afzonderlijk ontwerp op de erfpacht van woeste gronden echter, waaraan de behoefte groot is, moeten alle andere onderwerpen, welke regeling noodig hebben, achterwege blijven. Ik geloof dus, dat, al stond men voor een ontwerp bloot regelende de uitgifte van woeste gronden, men wel zou doen, als dit ontwerp aannemelijke bepalingen bevatte, het goed te keuren. Zoo heeft de hervorming gezinde partij in de tweede kamer er ook over gedacht bij de behandeling van het ontwerp der heeren Myer en Trakranen. De pachter heeft te zorgen voor een behoorlijk getal arbeiders.
De verbeteringen welke de heer van Vliet in het ontwerp van den heer Trakranen wenschte aan te brengen, zijn van zoodanigen aard, dat daarvan bij eene nieuwe regeling van dit onderwerp uitnemend partij getrokken zal kunnen worden.
Om de geregelde bebouwing en de goede cultuur der woeste gronden te bevorderen zoude eene bepaling luidende als volgt zeer gewenscht kunnen zijn: de staat behoudt zich bij het verstrijken van den termijn van erfpacht voor, den erfpachter zijne erfpacht te continuëren tegen betaling der jaarlijksche erfpachtssom. Onze schrijver wenscht den staat voor te behouden de bevoegdheid, den erfpachter den vollen burgerregtelijken eigendom van den in erfpacht bezeten grond toe te kennen tegen betaling van het 20 voud van de jaarlijksche erfpachtssom en tegen uitreiking van het bewijs van eigendom. Intusschen acht ik het met het oog op de onzekerheid, wie naar de westersche beteekenis van het woord eigenaar van den Javaanschen bodem is, niet raadzaam, dat de staat op die wijze zal gaan beschikken over den grond. Misschien is de door mij voorgestelde bepaling overbodig, maar zij schaadt in elk geval niet.
Voorts schijnt het zeer gewenscht, dat er voorgeschreven worde, hoe de gouverneur-generaal bij ordonnantie het water-gebruik zal regelen. Het gebruik van het water is op Java voor goede cultuur van den bodem te zeer noodig, dan dat men de bevoegdheid om daarvan gebruik te maken ongeregeld zou laten, en alzoo aan de afwisselende inzigten van het administratief gezag ter beslissing zou overgeven.
Eene derde verbetering vindt de schrijver in het vervangen van de bepaling, dat de erfpacht wordt uitbesteed aan den meest biedenden inschrijver, dat zij wordt gegund aan

{==400==} {>>pagina-aanduiding<<}
den eersten den besten die zich daartoe aanmeldt tegen eene geschatte jaarlijksche erfpachtssom. Verder: dat bij de aanvrage slechts een schetskaartje behoeft te worden overgelegd, om te dienen tot grondslag voor het in te stellen onderzoek, of de bedoelde gronden vallen in de termen der wet (namelijk of zij zijn, naar de bepalingen van de wet, woeste gronden); dat de toewijzing geschiedt tegen verbindtenis om jaarlijks te betalen 25 pCt. boven het gemiddelde bedrag van de pachtsom, voor het gewest waarin de aangevraagde gronden zijn gelegen, of van het gemiddelde dat de pachtsom voor het gewest geschat zal worden te zullen bedragen, en dat na toewijzing de gronden van regeringswege zullen worden opgemeten en in kaart gebragt ten koste van den erfpachter.
Dan wenscht de schrijver, dat de wet het bedrag bepale der jaarlijksche erfpacht voor gronden van middelbare hoedanigheid en ligging.
Vervolgens zou de grondbelasting van het 7e tot het 10e jaar slechts over een derde der uitgestrektheid, van het 10e tot het 15e over twee derden, en eerst met het 16e jaar over de geheele uitgestrektheid van den in erfpacht bezeten grond verschuldigd moeten zijn. Tevens diende dan uitdrukkelijk bepaald te worden, dat de grondbelasting op de erfpachtsgronden zal worden geheven volgens regelen bij eene nadere wet vast te stellen. De kwijting der jaarlijksche erfpacht zou moeten geschieden bij vooruitbetaling, en gedurende de eerste vijf jaren na de uitgifte zou de erfpacht van regtswege vervallen, bij verzuim van betaling der erfpacht op den dag daartoe bepaald.
Al verder geene uitsluiting van christen-inlanders, nog minder van niet christen-inlanders. Men herinnert zich, dat de minister Trakranen op dit punt zijn ontwerp liet vallen.
Verder wenscht de schrijver een artikel aan de wet toe te voegen, voorschrijvende, dat jaarlijks bij het indienen der Indische begrooting wordt overgelegd een beredeneerd en uitvoerig verslag van hetgeen in het afgeloopen jaar ter uitvoering van de wet is gedaan en voorbereid. Dergelijke verslagen zijn inderdaad zeer nuttig.
Dan wordt voorgesteld bij de wet voor te schrijven, dat alle overeenkomsten omtrent grondhuur, arbeid of anderzins tusschen den erfpachter en diegenen die zich met zijne toestemming op den in erfpacht uitgegeven grond vestigen, worden aangegaan

{==401==} {>>pagina-aanduiding<<}
om geld; dat alle overeenkomsten tot arbeid voor niet langer dan twee jaren worden aangegaan; en dat grondhuur niet dan om de 5 jaar voor verhooging vatbaar is. Ook bij de in te dienen cultuurwet zullen de gedwongen cultuurdiensten moeten vervallen.
Nog stelt de schrijver voor, om eene bepaling te ontwerpen, houdende dat met het 3e jaar na de uitgifte in erfpacht door iederen op den in erfpacht uitgegeven grondgevestigden, werkbaren inlander of vreemden Oosterling belasting wordt betaald, volgens bestaande of nader uit te vaardigen algemeen verbindende verordeningen. Deze bepaling strekt, om den toestand van iedereen gelijk te maken. De gezeten inlandsche bevolking toch is landrente-, heeredienst- en cultuurdienst pligtig.
Eindelijk stelt de schrijver voor te bepalen, dat alle voor bebouwing vatbare gronden, niet vallende onder de uitzonderingen, in erfpacht worden uitgegeven.
Aan het slot komt dan voor een ontwerp van wet, gebaseerd op de bepalingen van het ontwerp des heeren Trakranen maar gewijzigd in den zin der door den schrijver noodig gekeurde bovenbesproken verbeteringen.
In No, 4 der ‘koloniale studiën over de nadere wijziging in art. 11 van het wetsontwerp op de uitgifte van woeste gronden in Nederlandsch Indië, en de toelichting daarvan’ (het ontwerp van den heer Trakranen) bespreekt de schrijver de wijzigingen, door den heer Trakranen in art. 6 en 11 van zijn ontwerp gebragt. Daarover heb ik nu niet verder te spreken. Het is mij alleen te doen geweest, opmerkzaam te maken op eene reeks van bepalingen, welke de heer van Vliet, te gelijk met eenige andere uit vroegere ingediende ontwerpen in eene wet op de uitgifte van woeste gronden wenscht opgenomen te zien. Daarvan is bij eene vernieuwde regeling van dit onderwerp uitnemend partij te trekken.
V en VI. De denkbeelden van den heer J.J. Hasselman omtrent koloniaal regeringsbeleid. De denkbeelden door den heer J.J. Hasselman voorgestaan, als hoofd van het departement van koloniën. Te 's Gravenhage, bij van Weelden en Mingelen. 1867 te Amsterdam, bij J.C. Schlömann 1868.
Het heeft geen zin meer, nu nog te gaan onderzoeken wat wij van den laatst afgetreden minister van koloniën te ver-
{==402==} {>>pagina-aanduiding<<}
wachten hadden'. Wij kunnen ons niet voorstellen, dat òf de heer Hasselman òf zijne partij ooit of immer nog den geringsten invloed op de oplossing van het koloniale vraagstuk erlangen zullen. Die de koloniale politiek van de onveranderlijk behoudende partij, volkomen vertegenwoordigd in den heer Hasselman wenscht te kennen, wij bevelen hem de lectuur van No. 5 en 6 der hier boven aangekondigde koloniale studiën van den heer van Woudrichem van Vliet aan. In het eerste nummer leert hij dan kennen de denkbeelden van den publicist Hasselman; in het tweede die van den minister Hasselman. Aan het slot van No. 5 stelt de heer van Vliet ook nu weder voor wat hij in Indië wenschen zou te doen. Invoering van den burgerregtelijken eigendom van den grond onder de inlandsche bevolking en dns volkomen verhandelbaarheid der rijstvelden, mits de tenuitvoerlegging daarvan geschiede residenties-gewijze en onder al de waarborgen, gelegen in het naauwgezet onderzoek dat inhaerent is aan het tot stand brengen van goede straalsgewijze kadastrering (uitgaande uit centrums van inlandsche productie) met wat daarbij behoort, en dat die invoering gepaard ga, eenerzijds, met afschaffing van alle verpligte dienstpraestatie, anderzijds met in werking brenging van eene op goede grondslagen rustende regtsbedeeling en van een gelijkmatig werkend belastingstelsel voor de inlandsche bevolking. De schrijver ziet evenwel in, dat alles niet te gelijk kan, en daarom geeft hij nog een nader programma, dat zeker meer praktisch is. Hij stelt dan voorop: afkoopbaarstelling van alle verpligte heere- en cultuurdiensten; daarop te volgen verbetering der regtsbedeeling over de inlandsche bevolking; en eerst daarna invoering van den burgerregtelijken eigendom van de rijstvelden onder haar. Boven is het meer uitvoerig programma van
den schrijver ook reeds medegedeeld en besproken, maar toen was daar meer quaestie van eene wet op de uitgifte van zoogenaamde woeste gronden, en als zoodanig is toen het hervormingsplan van den heer van Vliet behandeld. Hier is sprake van een meer algemeen plan van hervorming. Ik herhaal echter, de eigenlijke gezegde cultuur-diensten moeten vervallen, zonder afkoopbaarstelling, wanneer de wet, waarvan art. 56 laatste al. regerings-reglement spreekt, ingediend wordt. Dan moet voorgesteld worden de regeling, steunende op vrijwillige overeenkomsten met de betrokken gemeenten en personen - als

{==403==} {>>pagina-aanduiding<<}
overgang tot den toestand, waarbij de tusschenkomst des bestuurs zal kunnen worden ontleend. Mogt de minister van koloniën ook de gelegenheid vinden, om de koffij-cultuur daarbij te regelen. Het is ons hetzelfde, of de regering daarvan een of meer ontwerpen wil indienen, als de cultuurzaken, maar' spoedig geregeld worden. De af koopbaarstelling der heerediensten (waaronder ik nu uitsluitend de gedwongen arbeids-praestatiën aan de publieke werken versta) zal bij afzonderlijk wetsontwerp moeten voorgesteld worden. Ook op de verbetering der regtsbedeeling onder de inlandsche bevolking moge de regering bedacht zijn. Dan kan ten slotte komen de invoering van den burgerregtelijken eigendom, niet alleen van de rijstvelden maar van den geheelen Javaanschen bodem, voor zoover die grond niet uit anderen hoofde in eigendom bezeten wordt. Dat is de toestand, waarop de slotwoorden van al. 6 art. 56 regerings-reglement doelen, - de toestand, waarin de inlander volkomen vrij over zijn grond, werk, krachten en tijd kan beschikken.
De heer van Vliet schaart zich dus onder de voorstanders der liberale koloniale politiek van 1848, want ook hij wil zijne hervormingen besluiten met de invoering van den westerschen eigendom onder de inlandsche bevolking. Vooreerst en voor alles is noodig de regeling der cultures, zoowel die ten bate van het gouvernement als van particulieren gedreven worden. Het is den heer van Vliet bekend, dat zaakkundigen beweren, dat de invoering van het westersch begrip van eigendom daarbij niet een hoofdvereischte is.
Bij alle hervorming in den oeconomischen en socialen toestand van de Javaansche huishouding moge dit beginsel op den voorgrond staan: langzame en geleidelijke verbetering in den geest der voorschriften van het regerings-reglement. Die meer op eens wenscht, moet ook wenschen de herziening van het regerings-reglement. Het is zeer de vraag, of dit in het belang van den Javaan is, en of deze wijze van handelen eene praktische kan geacht worden. De heer van Vliet heeft stellig regt, wanneer hij zegt, dat het koloniale vraagstuk sedert 1848 niet stil gestaan heeft. Maar voortgezette studie kan toch niet losmaken van een programma, hetwelk geleidelijke hervorming op het oog heeft. Intusschen, het is reeds gezegd, de geachte schrijver staat niet ver af van de liberale koloniale politiek van 1848, wanneer hij de invoering van den burgerregtelijken

{==404==} {>>pagina-aanduiding<<}
eigendom onder de inlandsche bevolking, aan het einde zijner hervormingen stelt. Ik hoop en verwacht, dat alle liberale mannen de handen zullen ineen slaan, om den toestand in Indië geleidelijk te verbeteren.
L. van Woudrichem van Vliet: Tweede reeks. I. Organieke hervorming in Ned. Indië. Ontwerp van wet en memorie van toelichting. Rotterdam, M. Wijt en Zonen. 1868.
In dit boek legt de schrijver nu een volledig plan van hervorming voor. Hier geeft hij eene breedvoerige uiteenzetting van zijn hervormings-program, hetwelk hij in de eerste reeks zijner koloniale studiën slechts in groote trekken aangaf.
Het eerste beginsel van hervorming moet zijn - niet de vervanging van bezit door eigendom van den grond (ik onderschrap), maar restauratie van het primitieve dorpsbestuur. Om daartoe te komen: invoering van beschreven regt; regeling van de mate van belasting in natura en arbeid, en van de wijze van aanslag en heffing; gepaste decentralisatie en vooral, scheiding van het regtelijk - finantiëel - en administratief gezag.
Het tweede beginsel van hervorming moet zijn: herziening en aanvulling van de voorschriften ter zake van de statistieke opneming, die thans geschiedt.
Het derde: vrijmaking van de rijstteelt der geërfden van alle praestatie in arbeid en van alle heffing van gewas.
Het vierde: het converteren van de loopende suiker-contracten in overeenkomsten, passende in de nienwe orde van zaken, en het sluiten van overeenkomsten met gegadigden voor de exploitatie van de gouvernements-koffijtuinen.
Het vijfde beginsel eindelijk: verkoop van woeste gronden of uitgifte daarvan in altijddurende erfpacht.
De overgang van de verpligte cultures in vrije cultuur wenscht de schrijver op de volgende wijze: Wat de gouvernements-suikercultuur betreft: behoud der fabrieken; verplaatsing van de teelt, in zooverre locale omstandigheden dat toelaten; finantiële hulp van staatswege aan de tegenwoordige contractanten met het gouvernement, ten einde woesten grond te ontblooten en middelen van gemeenschap te scheppen tusschen de nieuw aan te leggen suikerriet-velden en de fabriek en woonplaats der arbeiders; behoudens, eenerzijds, stipte naleving van de loopende

{==405==} {>>pagina-aanduiding<<}
overeenkomsten voor zoolang zij aangegaan zijn, indien de ondernemers dit verkiesselijk achten; anderzijds, vrijlating aan de tegenwoordige contractanten en aan de inlandsche grondbezitters om met elkander overeen te komen omtrent het telen en leveren van riet buiten bemoeijing van staatswege. Voor het bedrag der casu quo van staatswege te verleenen finantiële hulp zonden schatkistbilletten moeten worden uitgegeven, van welke de aflossing op langen termijn en de renten door de ondernemers gekweten worden. Wat de gouvernements koffij-cultures aangaat: overdragt daarvan, naar gelang van locale omstandigheden, in haar geheel of bij gedeelten, met den noodigen woesten grond tot verwisseling en uitbreiding, tegen betaling van de gekapitaliseerde gemiddelde netto-opbrengst der laatste 25 jaren, onder aftrek van het meest en het minst voordeelige jaar, onder voorwaarde dat de ondernemers gehouden zullen zijn tot al hetgeen waartoe ieder ander is gehouden; doch onder uitdrukkelijk beding, dat uiterlijk na verloop van een nader te bepalen aantal jaren, een aanvang gemaakt zal worden met verkaveling van den in exploitatie zijnden grond en dat deze verkaveling zal moeten zijn afgeloopen binnen zeker aantal jaren na den overgang der gouvernements-tuinen.
Is dit alles nu en nog zooveel meer wat thans niet behandeld wordt overwogen, dan eerst, gaat de schrijver voort, kan de hand geslagen worden aan het overoud communaal grondbezit en behoort de wijze geregeld te worden, waarop het zich zal oplossen in individuëlen burgerregtelijken grondeigendom. Alzoo wordt de verbrokkeling van het communaal bezit niet het begin, maar de sluitsteen van het nieuw op te rigten gebouw. Is aldus het dorpbestuur, het regts- en het belastingwezen geregeld, dan liggen het vervoerwezen en het volksonderwijs aan de beurt.
Ziedaar dan volgens den schrijver het regeringsbeleid der toekomst. Toch niet het regeringsbeleid in al zijn omvang, naar ik meen. Het politiek beleid althans wordt niet geregeld. Niet dat ik zou rekenen, dat dit beleid nu reeds voor eene deugdelijke regeling vatbaar zou zijn, hoewel eene eerste schrede op dit uitgebreide veld althans gezet had kunnen worden. Maar, als men van het regeringsbeleid der toekomst spreekt, dan zou men daaruit kunnen afleiden, dat hier sprake was van het be-
{==406==} {>>pagina-aanduiding<<}
leid in al zijn omvang en uitgestrektheid. Hier is integendeel alleen quaestie van eene groote sociale hervorming.
Eene tweede prealable opmerking. Het schijnt de bedoeling van den schrijver te zijn, de door hem noodig gekeurde hervormingen achtereenvolgens naar de door hem voorgestelde volgorde te doen plaats hebben. Intusschen, al de door hem behandelde onderwerpen bij ééne wet te regelen, is, dunkt mij, eene onmogelijkheid en althans onpraktisch.
Met groote voldoening stel ik al aanstonds op den voorgrond, dat de zoo bij uitnemendheid kundige schrijver volkomen consequent blijft aan zijn stelsel, om met de invoering van den individuëlen eigendom de rij der sociale hervormingen te sluiten, in plaats van daarmede aan te vangen. Daar zijn ook anderen, die daaromtrent dezelfde meening zijn toegedaan. Men heeft gezien bij de behandeling van de cultuurwet des heeren van de Putte, hoe weinig zekerheid er omtrent dit punt bestaat. Dat eenmaal het tijdstip moet aanbreken, waarop de inlander den eigendom van zijn grond in westerschen zin behoort te verkrijgen, daaraan twijfelt, geloof ik, thans niemand meer. Het is maar de vraag, hoe de zaak voor het oogenblik geregeld moet worden. En dan is het ongetwijfeld rationeel, aangezien te inlander geen privaat-regtelijken eigendom kent en de staat zijn regt van eigendom evenmin bewijzen kan, de inlandsche bevolking in het bezit harer velden te laten en de beslissing over de eigendoms-quaestie tot later te verdagen.
Met het stelsel van den schrijver zijn niet in overeenstemming zijne voorstellen: 1o om de gouvernements-koffijaanplantingen aan particulieren te doen overgaan; 2o om de gronden, als domeingronden ingeschreven, uit te geven in altijddurende erfpacht. In het eerste voorstel ligt eene eigendomsoverdragt, en het tweede onder een anderen naam hetzelfde. Gingen die beide voorstellen door, de inlander kwam nimmer tot den eigendom van dat gedeelte althans van den Javaschen bodem. Het is, dunkt mij, volstrekt onverschillig of de gronden als domein zijn ingeschreven. Het is alleen de vraag, of de staat regt van domein op die gronden heeft.
Op welke wijze men het koloniale vraagstuk wil oplossen, drie groote questiën staan daarbij op den voorgrond: de verpligte cultures, de woeste gronden, het grondbezit. En nu schijnt het nog altijd het verkiesselijkst, in overeenstemming met

{==407==} {>>pagina-aanduiding<<}
de voorschriften van het Oost-Indisch regerings-reglement te beginnen met de verpligte cultuur en de woeste gronden. Wij hebben dus noodig eene regeling der gouvernements- en particuliere cultuur in diervoege, dat vrije arbeid in de plaats der gedwongen cultuur trede, natuurlijk met handhaving van de verpligtingen, welke het gouvernement krachtens de nog loopende contracten op zich genomen heeft. Men late dus, zoo als de schrijver ook wil, vrij aan de tegenwoordige suiker-contractanten en aan de inlandsche grondbezitters om met elkander overeen te komen omtrent het telen en leveren van suikerriet, met bepaling evenwel dat het gouvernement zorg drage voor het opleveren van den benoodigden grond waartoe hetzelve krachtens den bestaanden toestand bevoegd is met schadevergoeding daarvoor aan den inlander en verder onder verpligting van de fabriekanten eene zekere retributie aan het gouvernement op te brengen. Men drage de gonvernement-koffijtuinen tegen zekeren huurprijs in huur over. En men geve de zoogenaamde woeste gronden in erfpacht b.v. voor 75 jaar. Ziedaar de grondslagen eener toekomstige cultuurwet. Men kan ook op andere wijze welligt dat doel bereiken. Het is om het even. Als de grondslagen maar behouden blijven. Heeft men dat onderwerp geregeld, dan kan men voortgaan en overgaan tot de andere, door den heer van Vliet voorgestelde hervormingen. Behoudens de boven gemaakte bedeukingen zal dan in den geest van den schrijver gehandeld worden. De heer v. Vliet heeft ook begrepen, en te regt, dat de tegenwoordige suiker-contractanten finantieel te hulp gekomen moeten worden. Ook al om die reden, en omdat in het algemeen de oplossing van het vraagstuk der gouvernements- en particuliere cultuur dringend oplossing eischt, moet dit onderwerp in de eerste plaats op den voorgrond gebragt worden.
De finantiële uitkomsten van het stelsel des heeren van Vliet zijn als volgt:

1.	Wegens grondbelasting	ƒ. 14.900,000
2.	Wegens hoofdgeld	ƒ. 8.543,662
3.	Wegens jaarlijksche aftogt van verpligte dienstpraestatie	ƒ. 23.125,000
4.	belasting op neringen en bedrijven	ƒ. 1.857,700
5.	belasting op de zout-exploitatie	ƒ. 6.000,000
6.	uitgaand regt	ƒ. 2.500,000
	_____
	ƒ. 56.926,362


{==408==} {>>pagina-aanduiding<<}


	daarbij het bedrag van middelen naar raming over 1868, overblijvende na aftrek der door den schrijver daarvan afgevoerde posten ten beloope van ƒ. 85.278,569, uitmakende	ƒ. 35.171,202
	_____
	ƒ. 92.097,564
	Het budget van uitgaven volgens den schrijver ƒ. 83.310,771 beloopende, is er al aanstonds een koloniaal batig slot, groot	ƒ. 8.786,793
	Daarbij komt nog rentebesparing voortspruitende uit:	
a.	aanwending der afkoopsom van het verschil tusschen het bedrag hetwelk thans als land rente wordt geheven en in de toekomst als grondbelasting zal moeten opgebragt worden	ƒ. 5.000,000
b.	aanwending van de koopsom der gouvernements-koffijaanplantingen	ƒ. 6.600,000
c.	aanwending der koopsom voor woeste gronden (of jaarlijksche erfpacht)	ƒ. 250,000
	_____
	11.850,000
	_____
	Totaal	ƒ. 20.636,793

De middelen van den schrijver, zijn budget van de toekomst, luiden namelijk aldus:

1.	grondbelasting:
	a.	over de rijstvelden der inlandsche bevolking:
	b.	over de gouvernements-koffijaanplantingen, bij overgang daarvan in bijzonderen eigendom,
	c.	over de suikerrietvelden bij loslating van het contracten-stelsel,
2.	hoofdgeld:
	a.	van de niet geërfde inlandsche mannelijke bevolking;
	b.	van de mannelijke Chinezen en andere vreemde vertellingen;
	c-	van de mannelijke Europeanen, niet val-


{==409==} {>>pagina-aanduiding<<}


	lende in de categorie bedoeld sub 4. 1r b, hierna.
3.	Jaarlijksche afkoop door de geërfden van alle verpligte diensten, uitgezonderd (voorloopig althans) die in dessa belang.
4.	Belasting op de neringen en bedrijven:
	a.	Inlanders.
	b.	Europeanen.
5.	Belasting op zout-exploitatie.
6.	Uitgaand regt:
	a.	op koffiij, thans fictief geboekt wordende,
	b.	op suiker.
7.	Rentebesparing voortspruitende uit de middelen zoo straks aangegeven.

Dan heb ik opgegeven de veranderingen door het stelsel van den schrijver gebragt in de bestaande middelen en uitgaven. Het batig slot van het stelsel des heeren van Vliet beloopt alzoo voor het vervolg ƒ 20.636,793. Eene belangrijke bate, welke ongetwijfeld echter een hooger bedrag bereiken zal. Wanneer men zich voorloopig houdt aan eene regeling van de gouvernements- en particuliere cultures en de uitgifte van woeste gronden in erfpacht, zal de staat evenzeer eene niet onaanzienlijke bijdrage erlangen.
Kunnen wij Nederlanders die belasting op Java doen rusten? Ik zie niet in, waarom niet. Onze Oost-Indische bezitting zijn immers evenzeer als onze andere bezittingen een deel van het rijk, welke ons door den loop der zaken toegevallen zijn. Wij hebben bovendien verschillende uitgaven voor die bezittingen. En zal het dan mogelijk, ja zelfs wel eens noodig zijn, op een cent na te gaan uitrekenen wat wij voor Indië uit te geven hebben? Aan de toekomst is voorbehouden de oplossing der quaestie, op welke wijze aan die Oost-Indische bezittingen mede stem gegeven zal worden om over hare middelen en uitgaven te beslissen.
Eindelijk stelt de schrijver voor, ten einde den Javaan aan het noodige geld te helpen, de oprigting eener hypotheekbank op Java.
In den considerans zijner wet wil de schrijver melding gemaakt hebben van de art. 56, 57, 59, 62 en 73 van het Oost-Indisch regerings-regelement, en zoover deze buiten werking

{==410==} {>>pagina-aanduiding<<}
worden gesteld. Ik geloof, dat de schrijver daarmede rationeel gehandeld heeft. Het systeem van den schrijver staat toch geheel tegen de bepalingen in deze artikelen voorkomende over.
Ten slotte deelt de schrijver mede zijne schets eener organieke wet tot regeling van den burgerregtelijken toestand der bevolking, van het grondregt en van de belasting op den grond in Nederlandsch-Indië naar de beginselen boven vermeld. 2o Zijne schets van een Koninklijk besluit behoorende bij die wet enz.
In bijlage A. wordt het een en ander overgenomen uit het verslag van het inlandsch onderwijs in Nederlandsch-Indië over 1863. Bijlage B. vermeldt de bedrijven, handwerken en neringen, vallende in de belasting op het bedrijf (Staatsblad 1857, No. 99).
Aan het einde mijner aankondiging gekomen, wensch ik nog allen te doen opmerken, dat ik de verschillende onderwerpen, door den heer van Vliet behandeld over meerder ontwerpen verdeeld zoude wilde hebben. Zonder verwijl zoude ik een ontwerp op de gouvernements- en particuliere cultures en op de uitgifte van grond wenschen ingediend te zien.
Nog eene enkele opmerking van den heer van Vliet, eene Indische specialiteit bij uitnemendheid, releveer ik en zij aan het adres van vele Indische specialiteiten gerigt: een langdurig verblijf (in Indië), of een veeljarige ambtelijke loopbaan verleenen op zich zelve geen diploma van grondige kennis; mannen, geoefend in historische, economische en juridische wetenschap, zijn in staat het voor en tegen van ieder onderdeel onzer Indische staatshuishouding in hoofdzaak te beoordeelen. Daaraan is wel nooit getwijfeld, maar de juistheid dezer meening wordt te meer ontwijfelbaar, nu zij uitgesproken wordt door iemand, die de Indische zaken zoo naauwkeurig en van zoo nabij kent als de heer van Vliet. (I)

Deventer, November 1868 en Junij 1869.

C. Duymaer van Twist. (a).


{==411==} {>>pagina-aanduiding<<}

III. Wis- Natuur- en Geneeskunde.

TIJDSCHRIFT VOOR GEZONDHEIDSLEER. Tijdschrift voor alle standen, ter bevordering van volkswelvaart en huiselijk geluk. Onder redactie van Dr. C.P. Pous Koolhaas. Tweede jaargang, 's Gravenhage, C. van Doorn en zoon 1867 en 1868 8o. 192 bl. Prijs ƒ 1.50 de jaargang.



GEZONDHEID EN MAATSCHAPPELIJK WELZIJN. Gedachten en opmerkingen door J. ten Cate. Te Sncek, bij van Druten en Bleeker, 1868 kl. 8o. 72 bl. Pr.
1. Wat vroeger (Bibliographie 1868 bl. 274 en' 75), bij aankondiging van den eersten jaargang van bovenstaand Tijdschrift gezegd is, mag ook ten volle, op den thans voor ons liggenden tweeden jaargang toegepast worden. Ook de meeste, daarin opgenomen stukken voldoen aan de vereischten eener populaire voordragt, en bevelen zich tevens door belangrijken inhoud aan. Door de verscheidenheid der daarin behandelde onderwerpen vindt de lezer eene aangename afwisseling, terwijl hij niet te min ontwaren zal, dat daardoor de noodige overeenstemming geenszins wordt uitgesloten. De aan den laatstelijk voltooiden jaargang toegevoegde inhouds-opgaaf doet de onderwerpen kennen, waarover, met meer of mindere uitvoerigheid, gehandeld wordt, of die in ‘korte Mededeelingen, Verordeningen, Bladvullingen enz,’ besproken worden. Grootendeels zijn het zaken, die op het gebied der Gezondheidsleer, tot de vraagstukken van den dag behooren, en daarom te meerdere belangstelling waardig zijn. Moge daarom de geachte redacteur, wien een veertigtal medewerkers ter zijde staat, in een toereikend debiet aanmoediging vinden, om zijne onvermoeide zorg aan het tijdschrift te blijven wijden.
2. Het boekje, welks titel in ons bovenstaand opschrift, in de tweede plaats, vermeld wordt, schijnt de strekking te hebben, om de rampen der maatschappij, welke uit den oorlog, het pauperisme, eene gebrekkige verstandsontwikkeling, uit godsdienstige vooroordeelen, ziekten en vroegtijdige sterfgevallen voortspruiten, aan te wijzen, en de middelen daartegen te doen kennen. Die middelen zijn deels van een physieken, deels van een moreelen en intellectueelen aard. Onder de laatstgenoemden

{==412==} {>>pagina-aanduiding<<}
wordt inzonderheid over het onderwijs gehandeld, mits dit van een neutralen aard zij, kosteloos gegeven worde, en zich ‘niet bemoeije met godsdienstige ideën of vaderlandslievende historievoorstellingen.’ Om nu de wijze te doen kennen, waarop de schrijver zoodanige ‘Gedachten en opmerkingen’ toelicht, en om, zoo doende, tevens van eene verdere beoordeeling ontheven te worden, meen ik de volgende zinsneden (bl. 16) als eene proeve te moeten overnemen: ‘Zeker, indien het der orthodoxie en het clericalisme gelukt, dien invloed op het onderwijs uit te oefenen, dat den meesten kinderen, met het eerste letterschrift, 't autoriteitsgeloof wordt ingeprent, en bij die kinderen, opgroeijende tot volwassenen, de consequentien van dien vasten grond zich welig ontwikkelen, dan zullen, als tot heden, duizende kinderen, en jeugdigen, en menschen van middelbaren leeftijd blijven kwijnen, sukkelen en sterven, omdat men zal blijven berusten, en omdat bij berusting nimmer het goede kan voortkomen uit het kwade. En als dan, wat niet zou kunnen uitblijven, het clericalisme een magt wordt in den staat, om, in verbond met koningen en prinsen en grooten der aarde, de beweging der volkeren te leiden naar goedvinden, dan zal het weinig moeite kosten, van in die geloovige gemoederen de vaderlandsliefde welig te doen ontwikkelen, en in 't belang van vorsten en bisschoppen en diplomaten te exploiteren tot onzinnig moorden en doodslaan toe. En het panperisme zal als een schimmelplant voortwoekeren tusschen de kringen der arbeiders en kleine burgerij, deze meer en meer met een stinkend kruid van ontbering en ziekte bedekken, tot dat dat pauperisme een wanhoopsworsteling tegen priester en rijkdom aanvangt, zegeviert in die worsteling, en een tijd lang de maatschappij verschrikt door het doen heerschen van 't communisme, evenwel om toch, onontwikkeld en onrijp voor zelfbeheersching als het is, weer onder te gaan in den strijd, te bukken voor
vorsten en grooten, weer geloovig te worden en berustende, sukkelend en honger lijdende, om nu en dan, vaderlandslievend geworden, elkander met chassepot- en snidergeweren te verdelgen.’ Ex ungue leonem!

L.
S.

{==413==} {>>pagina-aanduiding<<}

HANDBOEK DER HEELKUNDE, door Dr. Adolf Bardeleben, Hoogleeraar in de Heelkunde en Directeur der Heelkundige en Oogheelkundige kliniek aan de Universiteit te Greifswald. Naar den vijfden druk door Dr. W.K.M. van Leeuwen van Duivenbode en Dr. C. van Wicheren, Officieren van gezondheid der 2de klasse. Met eene voorrede van Dr. Hissink Jansen. Hoogleeraar in de Geneeskunde te Groningen. Met ruim 500 houtsneefiguren. Eerste Deel. Groningen, J.B. Wolters, 8o. Bl. 712, Prijs ƒ 7.90.
De hoogleeraar Bardeleben, tot hiertoe, blijkens bovenstaanden titel, Professor in de Heelkunde te Greifswald, doch onlangs tot een ruimeren werkkring geroepen door zijne benoeming aan de universiteit van Berlijn, heeft zich door de uitgave van zijn Lehrbuch der Chirurgie und Operationslehre, als een zeer bekwaam en wetenschappelijk man doen kennen, terwijl men het voor een bewijs van de erkenning zijner verdiensten zal mogen houden, dat er van het voornoemde werk reeds een vijfde druk verschenen, of althans in bewerking is. Naar die vijfde uitgave van den hoogduitschen tekst wordt de hollandsche vertaling vervaardigd, en deze werd door den uitgever aan allezins bekwame handen toevertrouwd. Wij begroeten daarom die overzetting met welgevallen, overtuigd zijnde, dat het werk daardoor in uitgebreideren kring zal gelezen, of liever, bestudeerd worden, dan anders het geval zou geweest zijn. Doorgaans toch krijgen buitenlandsche boeken van wetenschappelijken aard, op die wijze, meer algemeene bekendheid, ook doordien zij toegankelijker en gemakkelijker aan te schaffen zijn, dan het geval is, wanneer alleen het oorspronkelijke voorhanden is, of opzettelijk ontboden moet worden. Ofschoon het nu aan geene andere verdienstelijke werken van den lateren tijd ontbreekt, die even zeer en met hetzelfde doel, als Bardelebens Handboek, uit het Hoogduitsch of het Engelsch in onze taal werden overgezet, zoo moet, niet te min, aan laatstgenoemd werk eene meer bijzondere waarde toegekend worden. Bij eenen voor de studie der Heelkunde in haren geheelen omvang bestemden leiddraad zijn toch duidelijkheid en volledigheid de voornaamste vereischten, en in dat opzigt verdient het genoemde Handboek eene allezins gunstige onderscheiding. Om dit nader te doen uitkomen, heeft de hoogleeraar Hissink Jansen in zijne aan het werk voorafgaande voorrede, de voornaamste in onze taal overgebragte heelkundige Handboeken van den lateren tijd, vergelijkender wijze beoordeeld, en die
hoogleeraar komt daarbij tot

{==414==} {>>pagina-aanduiding<<}
de slotsom, dat, bij al het verdienstelijke, aan die werken toe te kennen, toch nog behoefte aan een geschikt Leerboek der Heelkundige Pathologie en Operatie-leer bleef bestaan. ‘In die behoefte nu wordt’ (volgens genoemden hoogleeraar, met wiens woorden ik meen, deze voorloopige aankondiging te kunnen besluiten) door de thans verschijnende overzetting van Bardelebens Lehrbuch der Chirurgie enzv. op eene uitstekende wijze voorzien; dit werk staat, zoo wel wat het theoretische als praktische betreft, geheel op de hoogte van den tegenwoordigen tijd; zonder wijdloopig te zijn, bevat het alles, wat de toekomstige heelkundige behoeft voor eigene studie om zich voor zijn theoretisch examen in de heelkunde geschikt te maken. Dat mondeling en klinisch onderwijs, dat oefening op het lijk en ook de studie van monographiën over enkele, meer gewigtige onderwerpen daar door niet overbodig gemaakt worden, maar integendeel een noodzakelijk vereischte zijn om een goed heelkundige te worden, behoeft wel geen betoog.
L.
S.
ARCHIVES DU MUSÉE TEYLER. Vol. I, Fascicule quatrième (et dernier). Harlem, les Héritiers Loosjes. 1868, Blz. 256-382. (13 Tabellen, 2 Platen). Blz. 1-54. Imper. 4o.

Tome I. Facs. I-IV.
Deze vierde aflevering, die het eerste deel besluit, bevat vooreerst den staat van Teylers Genootschap, waaruit blijkt, dat Prof. J. van der Hoeven als lid van het tweede Genootschap vervangen is door Dr. D. Lubach. Vervolgens het ‘Programma der Teylerschen Theologischen Gesellschaft zu Harlem für das Jahr 1869;’ waarin als nieuwe prijsvraag wordt uitgeschreven: ‘Wie lautet das Urthcil, welches auf historischen und philosophischen Gründen über den Zuzammenhang von Religion und Sittlichkeit gefallt werden muss?’ terwijl een andere prijsvraag over eene ‘Entwickelung und Kritik der positiven Philosophie’ hier herhaald wordt. Verder het ‘Programme de la seconde société Teyler à Harlem pour l'année 1869’, met de volgende prijsvraag: ‘Un mémoire sur les monnaiés qui ont en cours aux Pays-Bas pendant la période Mérovingienne. Les concurrents prendront pour base de leur travail les découvertes de mounaies de cette époque, qui ont été faites dans les Pays-Bas. Les mémoires devront être accompagnés de bons dessins, fac-similés ou clichés des diverses monnaies et des divers types, ainsi que d'une

{==415==} {>>pagina-aanduiding<<}
description explicative concise. Dans la classification et la description, on aura à tenir compte de la dictinction entre les monnaies Tranques, Gothiques, Anglo-Savonnes, etc., et on précisera cette distinction autant que possible’.
Voor iedere prijsvraag is eene gouden medaille van ƒ 400 waarde uitgeloofd.
Nu volgt blz. 256-274. ‘Lettres au Comte de Leycester, pendant son séjour aux Pays-Bas, par Dr. K. Sijbrandi’; eene verzameling van elf brieven, voornamelijk betrekking hebbende op diens verblijf in Nederland, van Johan Casimir, Comte Palatin (2), van Henri van Navarre, van Walbonrg, Comtesse de Nuenar de Nieuwenaar, van Philips Graff zu Hohenloe, van Nicolas de Castres, van Mr. of Gray, van R. Leycester zelven, van du Fay, van (de) la Noue en van Thomas Wylkes.
Verder bevat de aflevering vier verhandelingen van Dr. V.S.M. van der Willligen. De eerste, blz. 275-279 heet ‘Sur le nombre de points spectraux nécessaire pour obtenir la connaissance exacte de la dipersion’, en is een supplement op zijn vroegeren arbeid dienaangaande: hij vond dien genoegzaam bevestigd, om nu te kunnen voortgaan.
Het tweede stuk ‘Second Supplément aux Mémoires sur la détermination des longueurs d'onde du Spectre Solaire. blz. 26-80 340, waarbij behooren drie tabellen voor drie net werken A, B en C, en vier tabellen A-D met vergelijking van verkregen uitkomsten, benevens plaat I. De beide eerste stukken vindt men vroeger: Mémoire sur la détermination des longeurs d'onde du spectre solaire, présenté à M.M. les Directeurs de la Fondation’ blz. 1-34 (1e Aflev.) en ‘Rapport servant de premier Supplément au Mémoire sur la détermination des longueurs d'onde du spectre solaire’ blz. 57-63 (2e Aflev.) Uit de aanvangswoorden: ‘je vais dire mon dernier mot sur la détermination des longueurs d'onde á l'aide des réseaux. Dans cet examen final, je serai aussi complet et aussi strictement impartial que possible’ blijkt genoegzaam het doel der verhandeling. De schrijver handelt achtereenvolgens over de fouten door de netwerken veroorzaakt, over de fouten, veroorzaakt door den collimator en den kijker, over eenige algemeene opmerkingen en over zijne eigene metingen; dit gedeelte loopt tot bladz. 317. Dan volgt een overzicht van al de uitkomsten verkregen door andere waarnemers: vergelijking van die uitkomsten met de zijne kritiek. De waar-
{==416==} {>>pagina-aanduiding<<}
nemingen, door hem beoordeeld; zijn van Ditscheiner en Angströn, terwijl hij later nog spreekt over die van Stefan, Bernard, Esselbach, Mascart, Helmholtz, Frauenhofer. Eene noot geeft nog ten slotte eenige opmerkingen en verbeteringen aan voor het zonnespectrum, dat schrijver in de eerste aflevering gegeven heeft.
Het derde stuk loopt over ‘La pendule Foucault au Musée Teyler’ blz. 341-363 waarbij nog behooren de tabellen I, II, IIb, III, IV, V, en ten deele plaat 2. De verhandeling heeft haren oorsprong te danken aan eene voorlezing: zij bestaat uit de beschrijving van het werktuig, uit de beschrijving en de beoordeeling der waarnemingen. Schr. heeft hierbij voornamelijk het oog gehouden op den invloed der ophangingsmanier op den elliptischen vorm van den loopbaan, en de veranderingen, die deze kromme lijn ondergaat.
Het laatste stuk is getiteld: ‘Sur l'aberration de la Lumière (Aberratio fixarum)’ blz. 364-381: hierbij behoort nog teu deele plaat 2. Schrijver verwijst naar zijne inaugurale dissertatie van 1847, en tracht de bezwaren op te lossen, die er tegen de gewone verklaring zijn ingebracht door Dr. Klinkerfuess.
De aflevering en daarmede het geheele eerste deel wordt besloten door de ‘Catalogue systematique de la Collection Paléontologique par T.C. Winkler. Premier Supplément’ blz. 1-53. Hierin zijn ongeveer 870 nieuwe voorwerpen opgenomen, naar het schijnt met de nummers van 12400-13100 en 5700-5900 voorzien, althans die honderdtallen komen dikwerf voor. Is die onderstelling juist, dan zoude bv. No. 18548 blz. 15, voor 12548 en No. 18211-16 blz. 2 voor 12811-16 foutief gedrukt zijn; de waarde van juiste nummers bij eene catalogus, die aangehaald wordt, moge deze, zeer gewaagde, conjectuur verontschuldigen.
En hiermede eindigt het Volume I der Archive du Musée Teyler. Menige lezer van den belangrijken, als zij het dan ook zuiver wetenschappelijken, inhoud zal met mij zeker den wensch uitspreken, dat het Genootschap blijve voortgaan op den ingeslagen weg, om op deze wijze aan de wetenschap kostbaren dienst te bewijzen: en dat het, hetzij onder eigene directeurs en leden, hetzij ook daarbuiten, mannen moge vinden, die het stoffe leveren voor menig volgend deel der Archives.
Dr. D. Bierens de Haan.

{==417==} {>>pagina-aanduiding<<}

BEGINSELEN DER NIEUWERE MEETKUNDE, door J. Versluijs, Leeraar aan de Rijks-Hoogere Burgerschool te Groningen. Groningen. J.B. Wolters. 1868, 55 Bladz. 8o. Prijs ƒ 0.60.
Men vindt hier over den positieven en negatieven toestand der meetkundige grootheden (§ 1-17), Transversalen (§ 18-27) Gelijkvormigheidspunten (§ 28-35), Machtlijnen (§ 36-44) Harmonische snijding (§ 45-63), Anharmonische snijding (§ 64-76). Neemt men nu in aanmerking, dat de theorie der polen en poollijnen bij de harmonische snijding voorkomt, en dat hier machtlijnen (Potenzlinien) genaamd wordt, wat gewoonlijk chordalen heet, zoo zijn hier wel de voornaamste punten der nieuwere meetkunde aangeroerd, wanneer men althans de theorie van collineatie en affiniteit niet wil opnemen. En dit kan hier te eerder, daar het boekje is zamengesteld met het oog op het ‘voorschrift betrekkelijk het eindexamen der hoogere burgerscholen.’ De volgorde daarin voorkomende ‘harmonische snijding, transversalen, gelijkvormigheidspunten’ verdient echter de voorkeur boven die des schrijvers. In deze nieuwere meetkunde toch treedt eerst de harmonische snijding als bijzonder geval, later de anharmonische, als meer algemeen geval, sterk op den voorgrond, en daarop worden de overige theoriën gebouwd. Maar dan moet ook trouwens de bepaling der harmonische snijding geheel anders worden als hier § 45, waar zij uit eene harmonische evenredigheid wordt afgeleid: daarin is toch niet de reden te zoeken van de groote rol, die zij speelt. Integendeel, hetgeen hier als gevolg wordt voorgesteld, de vergelijking BA/BC:DA/DC=-, deze is de eigenlijke hoeksteen dezer theorie: en zij sluit zich in dien vorm ook onmiddellijk ter eener zijde aan den modulus van een punt P, AP/BP, in § 7 behandeld (echter niet genoemd), ter andere zijde aan de anharmonische verhouding § 64. Dan had daarop de theorie der transversalen, vooral reeds bij de anharmonische snijding voorkomende, kunnen worden behandeld, en kon deze opgevolgd worden door die der gelijkvormigsheidspunten, poollijnen en chordalen. Op deze wijze zoude de
volgorde meer logisch zijn: nu toch staat bijv. de theorie der gelijkvormigheidspunten geheel op zich zelve, en alleen bij de laatste stelling uit die § komen eigenschappen der transversalen te pas. Nog zij omtrent die theorie der gelijkvormig heidspunten opgemerkt, dat haar grondstellingen omtrent hare eigenschappen bij evenwijdige lijnen en bij gelijkvormige driehoe-
{==418==} {>>pagina-aanduiding<<}
ken hier, zeker ten onrechte, geheel ontbreken; daardoor immers wordt tmh eerst de theorie, ja haar naam zelve, begrijpelijk: nu blijft hare beteekenis geheel in het duistere.
Nevens die algemeene opmerkingen een paar bijzondere.
In § 6 wordt over de cyclische volgorde (lees liever eyclische permutatie) gezegd, ‘dat door haar in acht te nemen de meeste formules, die in Algebra of Meetkunde voorkomen, een regelmatigen vorm verkrijgen.’ Dit is minder juist; de waarheid is, dat zij alleen op symetrische vormen kan worden toegepast, en dan die symetrie of regelmatige vorm, die eenmaal voorhanden is, duidelijker uitkomt. Verkeerdelijk toch zou zij worden toegepast, bv. op de stelling van Pythagoras AB2 + BC2 = AC2: de cycliche permutatie zoude leveren BC2 + CA2 = BA2, CA2 + AB2 = CB2, beide onwaar.
In § 24 leest men: In eene vollcdigen vierhoek zijn dus 
{== afbeelding 	==} {>>afbeelding<<}
    
 lijnen. Voegt men daar bij: ‘die nog 3 snijpunten leveren.’ Dan is op deze en de volgende alinea reeds de belangrijke opmerking geldig, die nu eerst § 76 voorkomt, omtrent het verwisselen van punten met lijnen en omgekeerd. Dit pleegt men het beginsel van dualiteit te heeten.
De § 26 sluit met ‘= + 1 of -.’ Dit is onjuist: konde het = - 1 zijn, dan zoude daaruit volgen, niet dat er drie punten op één rechte lijn liggen, maar dat er drie lijnen door één punt gaan (zie § 21). Men merke op dat bij deze stelling van § 21 reeds hetzelfde beginsel van dualiteit voorkomt, later bij de polen en poollijnen bv. § 59 enz. evenzeer:
In § 28 is het de vraag of wel bewezen is, hetgeen hier den grond van de theorie der gelijkvormigheidspunten uitmaakt. Uit 
{== afbeelding 	==} {>>afbeelding<<}
    
 bv., al is dit onafhankelijk van de richting der stralen O A en o a, blijkt nog niet, dat op die wijze alle punten S moeten zamenvallen: de afstand SO kon toch bij andere evenwijdige stralen aan de andere zijde van het middelpunt liggen. Laat men, zoo als boven reeds werd aangegeven, de gelijkvormigheidspunten voor drie- en veelhoeken voorafgaan, dan verdwijnt die onzekerheid.
Deze aanmerkingen mogt Ref. niet terughouden: men leide echter daaruit niet af, dat het boekske niet ook zijne goede eigenschappen zoude hebben. Integendeel, het bevat veel goeds: is duidelijk en helder geschreven, en kan met vrucht gebruikt worden.
H.







{==419==} {>>pagina-aanduiding<<}

Historische bijdragen.


Johan de Witt in zijne betrekking tot den veldmaarschalk Brederode, tot de Freule Margaretha van Nassau en tot ‘l'Ordre de l'Union de la Joye.’ (1653-1655).

Door C.A. van Sypesteyn.

Ofschoon men in 's Gravenhage menig gebouw aantreft, dat in zijn voorkomen nog geheel den oorspronkelijken vorm vertoont en aan de bouworde van de XVIIe of van vroegere eeuwen herinnert, zoekt men toch op vele plaatsen vruchteloos naar de overblijfselen van in die tijden merkwaardige huizen, waarin zoo menige voor onze geschiedenis belangrijke gebenrtenis voorviel.
Zoo staat in die stad het gebouw, dat thans het hoekhuis van de Houtstraat en van het Korte Voorhout vormt en waarin de societeit de ‘Club’ haar lokaal heeft, op een gedeelte van een zeer merkwaardig terrein, dat vroeger menigmaal van eigenaar veranderde en den geheelen vierhoek tusschen het Voorhout, de Houtstraat, het Plein, de Korte Pooten, de Heeren- en de Princessengracht in zich sloot, en dat in 1563 behoorde aan Cornelis van Blijenburg 1).
In 1604 werd een gedeelte van dat terrein, - ongeveer dat begrepen tusschen de Casuariestraat, de Houtstraat, en het Korte

{==420==} {>>pagina-aanduiding<<}
Voorhout, tot en met het huis bewoond door den Commissaris des Konings in Zuid-Holland, - door den toenmaligen eigenaar Jhr. Joachim van Hardenbroek, verkocht aan Reinout van Brederode, heer van Veenhuizen enz., Voorzitter van den Hoogen Raad. Ook deze verkocht weder een gedeelte van dien grond grenzende aan de Casuariestraat, nadat hij daarop drie groote huizen had gebouwd 1). Na den dood van Reinout verkochten zijne dochters het overblijvende terrein 2), in 1651 weder voor ƒ 37.500 - aan hunnen neef Johan Wolfert van Brederode, heer van Vianen, Ameide, Cloetingen, enz., Veldmaarschalk van de Republiek, Gouverneur van 's Hertogenbosch, ridder van den Olifant en Voorzitter van de Ridderschap van Holland.
Zoo wel door zijne geboorte, als door zijne huwelijken, door zijne hooge waardigheden als door zijne rijkdommen, nam deze waardige afstammeling der aloude Graven van Holland, een eerste plaats in onder de invloedrijke en aanzienlijke bewoners van 's Gravenhage.
Den 7en December 1636 was zijne eerste vrouw Anna van Nassau, de vierde dochter uit het eerste huwelijk van Johan, (de middelste) Graaf van Nassau-Siegen, met Magdalena, Gravin van Waldeck, overleden, hem vijf dochters nalatende.
Den 11en Februarij 1638 hertrouwde Brederode met Louisa Christina van Solms, wier oudere zuster. 3) de beroemde Amalia, reeds in 1625 met Frederik Hendrik, Prins van Oranje, was gehuwd.
Zij waren de dochters van Johan Albert, Graaf van Solms-Braunfels, die in 1621 met Frederik van de Paltz, Koning van Boheme, - den zoogenaamden Winterkoning - als diens Hofmeester in de Nederlanden kwam. Hij vervulde die betrekking bij het Hof van den Koning van Boheme in 's Gravenhage tot zijnen dood in 1623, terwijl beide dochters, - wier moeder, Agnes van Wittgenstein, reeds in 1617 was overleden, - tot hun huwelijk als Hofdames bleven bij Elizabeth, Koningin van

{==421==} {>>pagina-aanduiding<<}
Boheme, 1) die zich hun lot evenzeer aantrok alsof zij hare moeder was geweest.
Amalia van Solms, die door haar huwelijk de tante der Koningin was geworden, bleef na den dood van Prins Frederik Hendrik, 14 Mei 1647, op zeer grooten voet in den Haag leven en was daar als Princesse Douairière bekend.
Zoowel door zijnen vader als door zijne moeder, Dorothea van Haeften, was Brederode in het bezit gekomen van een zeer groot vermogen, 2) doch reeds spoedig voorspelde men, hetgeen later werd bewaarheid, 3) dat geen fortuin bestand kon zijn tegen verteringen als door hem werden gemaakt, en waarbij hij het er op scheen toe te leggen om met zijn zwager Frederik Hendrik in pracht te wedijveren.
De beschrijving van de feesten door hem en anderen met vorstelijke pracht gegeven bij gelegenheid van zijn huwelijk met Louise van Solms, welke feesten 14 dagen duurden en door tournooien, balletten, tooneelvoorstellingen, maskerades enz. werden opgeluisterd, geeft daarvan een denkbeeld. 4)
Het merkwaardigste van allen was daarbij een carrousel, dat twee dagen achtereen op het Stadhoudersplein werd gegeven, waarbij de voornaamste edellieden, prachtig uitgedoscht en van een schitterenden stoet ruiters omgeven of gevolgd, naar den ring staken en geheel de oude tournooien nabootsten, terwijl ook de beschrijving der balletten en maskerades en van de prach-
{==422==} {>>pagina-aanduiding<<}
tige costumes daarbij gedragen, doet zien hoe men toen te 's Hage de weelde van het Fransche Hof wilde navolgen.
Maar ook later werd dit leven van dagelijksche feesten voortgezet en toen Brederode, de oom van den jongen Willem van Oranje, - later Willem II, - in 1640 aan het hoofd van een gezantschap met François van Aerssen, heer van Sommelsdijck en met Johan van den Kerkhoven, heer van Heenvliet, naar Engeland werd gezonden, om Prinses Maria voor zijnen neef ten huwelijk te vragen, spreidde hij een pracht ten toon, 1) waarop nog door Engelsche geschiedschrijvers wordt gewezen en waarbij zeker door hem werd gewedijverd met de twee andere gezanten, wier roem het was onder de rijkste ingezetenen der Republiek te worden genoemd.
Zooals reeds is gezegd kocht hij in 1651 het omschreven terrein tusschen Houtstraat en Voorhout; zijn eerste werk was, na afbraak van het bestaande huis, 2) daarop een geheel nieuw en prachtig gebouw te doen stellen, dat door de tijdgenooten, met het toen pas gebouwde Mauritshuis - toebehoorende aan zijnen zwager Prins Johan-Maurits van Nassau (de Braziliaan), werd geroemd als bijzonder kostbaar en deugdelijk. Het is bekend, dat Brederode in dat gebouw met zijn talrijk gezin, met nog vele logeergasten en dagelijksche genoodigden, op buitengewoon grooten voet leefde, en dat het een groot voorregt was te worden toegelaten tot de menigvuldige aldaar gegeven wordende feesten, waarbij het dansen de voornaamste bezigheid uitmaakte.
Des zomers leefde het vrolijke huishouden van Brederode op even weelderigen voet, nu eens op het slot Batenstein bij Vianen, dan weder op het huis ter Cleef bij Haarlem, of op

{==423==} {>>pagina-aanduiding<<}
een der hem behoorende kasteelen Petershem en Fauquemberg bij Maastricht.
Vooral op Batenstein werden in den jagttijd groote feesten gegeven en die jagt- en vischpartijen, vermaard in het land, lokten aldaar talrijke genoodigden. 1) Men roemde zijn gastvrij huis, ook in verzen van dien tijd, als een ‘kostelijck open hof’ voor de leden van den talrijken inheemschen en vreemden adel, die toen in dienst der Republiek traden en die een groot gedeelte van het jaar niet in hunne garnizoenen, maar in de residentie doorbragten. Vooral moeten daaronder genoemd worden de zeer talrijke kleinzoons van den edelen Johan van Nassau (den ouden), den beroemden Stadhouder van Gelderland en den grondlegger der Unie van Utrecht, wiens groote vermogen, zoo als bekend is, grootendeels was opgeofferd aan de bevordering van den vrijheidsoorlog tegen Spanje. Toen deze hooggeachte vorst in 1606 te Dillenburg overleed, was de nalatenschap, die onder niet minder dan 8 zoons en 12 dochters moest worden verdeeld, niet zoo aanzienlijk, als men dit voor zulk een geslacht kon wenschen. Daaraan was het waarschijnlijk te danken, dat al die kleinzoons, die weinig of geen eigen vermogen bezaten, zich allen - althans met zeer weinig uitzonderingen - wijdden aan de krijgsdienst van de Republiek, waaraan zeer velen van hen, veelal met opoffering van hun leven, in den strijd voor de vrijheid, uitnemende diensten bewezen.
Ook de schoonvader van Brederode, Johan Graaf van Nassau-Siegen, (de middelste), 2) was niet zoo rijk gezegend met tijdelijke middelen als met nakomelingen, want bij zijnen dood in 1623, liet hij uit twee huwelijken niet minder dan 25 kinderen, 11 dochters en 14 zoons na, waarvan er slechts drie jong en ongehuwd overleden.

{==424==} {>>pagina-aanduiding<<}

Het zou zeker geen ondankbare taak zijn de lotgevallen te beschrijven der verschillende leden van dat roemrijke geslacht van Nassau-Siegen, waarvan de groote daden te weinig zijn bekend en zeker niet naar waarde worden geschat.
Nagenoeg al die zoons en hunne kinderen traden, zooals reeds werd gemeld, in de krijgsdienst der Republiek; twee van hen, - Willem en Johan-Maurits - kwamen als Veldmaarschalk aan het hoofd van het leger en niet minder dan zes zoons van Jan van Nassau, sneuvelden met roem.
De meesten van hen woonden in den Haag 1), wanneer zij niet te velde of in hun garnizoen moesten zijn; met allen was de goedhartige Brederode, - de in de Republiek boven allen machtige en invloedrijke regent, - bevriend en op den besten voet, en steeds was hij bereid hen met raad en daad bij te staan.
Vooral echter met de kinderen uit het tweede huwelijk van Johan van Nassau-Siegen met Margaretha van Holstein, met de halve broeders en zusters van zijne eerste vrouw onderhield Brederode groote vriendschap; in het bijzonder met den beroemden Johan-Maurits, de Braziliaan, - die sedert 1644 uit Amerika was teruggekeerd - en met diens tweede zuster Margaretha van Nassau 2). Deze laatste logeerde steeds een groot gedeelte van het jaar bij Brederode en maakte als het ware deel uit van diens gezin.
In het voorjaar van 1652 wijdde de Veldmaarschalk zijne prachtige nieuwe woning in met luisterrijke feesten, waarop behalve de menigvuldige Graven van Nassau, een aantal Duitsche en Fransche edelen, 3) in Staatsche dienst, waren genoodigd.
Men vond daaronder verschillende Graven van Solms en van

{==425==} {>>pagina-aanduiding<<}
Dohna, de Prinsen van Tarente, 1) van Talmont, de Markiezen d'Hauterive, de Montpouillan, de Graven d'Aumale, van Stirnm, Schomberg, Durfort, de Rijngraven van Salm enz., allen verwanten en vrienden van Brederode en veelal door zijne hulp en bescherming begiftigd met een Regiment of eene kompagnie, in dienst der Republiek.
De Hollandsche edelen en aanzienlijken ontbraken daarbij echter niet en jonkheer Amelis van den Bouckhorst, heer van Wimmenum, 2) Houtvester van Holland, Jacob van Wassenaer, heer van Obdam, 3) Generaal der kavallerie en Wigbold van der Does, heer van Noortwijk, Generaal der artillerie, allen leden der Ridderschap van Holland, en groote vrienden van Brederode, benevens van Beverningk, van Beuningen en de jeugdige Pensionaris van Dordrecht, mr. Johan de Witt, behoorden ook toen tot de genoodigden, even als altijd, wanneer zij in de residentie aanwezig waren.
Hieronijmus van Beverningk, toen Burgemeester van Gouda en Afgevaardigde bij de Staten-Generaal, was een uitnemend bekwaam en zeer vermogend man, die toen nog jong en ongehuwd, - hij was geboren in 1614 - reeds aller oogen op zich vestigde; hij werd herhaaldelijk tot ambassades geroepen, in 1653 benoemd tot het zeer aanzienlijke ambt van Thesaurier-generaal van de Unie, en ook onder de eersten der Republiek gerekend.
Coenraad van Beuningen, eerst Pensionaris van Amsterdam, later uitstekend diplomaat en mede zeer vermogend, was te 's Gravenhage de naaste buurman van Brederode, want omstreeks denzelfden tijd liet hij op het Blijenburg een groot huis bouwen, op de plaats waar thans de Armen-inrigting staat, over de Duitsche kerk.

{==426==} {>>pagina-aanduiding<<}

Gewoonlijk stelt men zich den grooten Raadpensionaris de Witt voor, als een bij uitnemenheid stijf, ongezellig, deftig en ingetogen geleerde, die zich uitsluitend met staatszaken bezig hield, en wien het te gering was, zich met de dagelijksche zaken en de genoegens van het gezellig verkeer in te laten. Die opvatting is echter ten eenemale onjuist, want, ofschoon de jeugdige Johan de Witt, toen reeds in 1652 1), werd geroemd als een bij uitstek kundig Advocaat en zich ook als wiskunstenaar grooten naam had weten te verwerven, was hij tevens een alleraangenaamst gezellig mensch, die zooveel mogelijk bij de feesten, waarop hij werd genoodigd, tegenwoordig was, die iedereen innam door zijne wellevende en aangename vormen, en wiens gezelschap, zoowel om zijne hoedanigheid van goed danser, als van ervaren beoefenaar der muzijk - hij bespeelde de viool - zeer gezocht was. In 1653, toen hij reeds Raadpensionaris was, schreef hij onder anderen, als antwoord op eene uitnoodiging om eene bruiloft bij te wonen, dat hij vreesde, door zijne ‘serïeuse occupatien’ daarin te worden belet en dit zeer betreurde, daar hij naar zulk een feest ‘snackte als een vischje naer 't waeter.’
Dat hij ook op de feesten bij Brederode naar waarde werd geschat, blijkt duidelijk uit menigen brief, nog op het Rijksarchief voorhanden, waaruit wij een en ander zullen mededeelen.
Zoo werd hij ook door Brederode aanhoudend en met aandrang uitgenoodigd, om te Vianen de jagtfeesten te komen bijwonen en niet het minst blijkt het daaruit, dat hij ook werd opgenomen als lid in ‘l'Ordre de l'Union de la Joije,’ welke onderscheiding uitsluitend aan geestige en talentvolle gasten en aan de beste dansers werd verleend.
Alvorens die orde nader te behandelen, zij het ons vergund hier eenige bijzonderheden omtrent Johan de Witt mede te deelen.
Johan de Witt, uit een zeer oud en vermogend regentengeslacht te Dordrecht geboren, had eene uitmuntende opvoeding in zijne geboortestad genoten. Hij studeerde van af het jaar 1641 in de regten aan de Hoogeschool te Leijden en gedurende twee jaren (van Julij 1645 tot Aug. 1647) reisde hij met zijnen ouderen broeder Cornelis, door Frankrijk, Zwitserland en Engeland. De broeders kwamen in Augustus 1647 te Dordrecht

{==427==} {>>pagina-aanduiding<<}
terug, doch bleven daar niet lang, want reeds in October 1647 werden zij beëedigd als Advocaat bij het Hof van Holland. Cornelis vestigde zich dadelijk te Dordrecht, doch Johan nam zijn intrek te 's Gravenhage, ten huize van den ouden, ervaren Advocaat mr. J. van Andel in de Nieuwstraat; hij verhuisde met dezen in Mei 1650 naar de Raamstraat, alwaar hij bleef tot dat hij in December van dat jaar werd benoemd tot Pensionaris van de stad Dordrecht.
Wanneer hij, bij de zitting der Staten van Holland, in die betrekking in den Haag kwam, nam hij met de overige Afgevaardigden van Dordrecht zijn intrek in het daartoe bestemde gebouw, het zoogenaamde logement van die stad, zijnde het groote, witte huis op den hoek van den Langen Vijverbergen van het Tournooiveld, thans behoorende aan jhr. Caan van Maurick.
Toen Jacob Cats in 1650 was afgetreden als Raadpensionaris van Holland, werd hij in dat aanzienlijk ambt opgevolgd door mr. Adriaan Pauw, heer van Heemstede, die reeds vroeger die betrekking had bekleed en die in 1652, nu eens door ziekte, dan weder door eene hem opgedragene zending naar Engeland, herhaaldelijk afwezig was. Als Pensionaris van Dordrecht, de oudste stemhebbende stad, moest Johan de Witt, toen in zeer moeijelijke tijden, het gewigtige ambt van Raadpensionaris waarnemen. Hij deed dit op zoo uitmuntende wijze, dat hij na den dood van Pauw, niettegenstaande zijnen nog jeugdigen leeftijd van 27 jaren, tot zijnen opvolger werd verkozen.
Hij werd den 30en Julij 1653 als Raadpensionaris beëedigd en reeds dadelijk maakte hij er werk van, een eigen huishouden op te rigten en zelfs, om zich koets en paarden aan te schaffen.
Dit laatste droeg hij op aan zijnen oom 1) en trouwen vriend, Cornelis van Sypesteyn, heer van Hillegom, die hem onder vele andere aardige brieven over ‘de huijsraet, noodich tot de vergulde slavernije,’ zooals hij de paarden noemde, den 23en Aug. deze letteren schreef:

{==428==} {>>pagina-aanduiding<<}

Aen mijnheere Mr. J. de Witt etc. in het Westeijnde te 's Gravenhage. (Beantw. den 24en Aug. 1653.) 1)

Mijn waerde heer en lieve Neef.

Tot antwoort op UWEd. brieven van den 21en en 22en deser dient: als dat ick niet kan sien hoe men van dat Engelsche werck goet gaeren sal konnen spinnen. 2)
Belangende de huijsraet noodich tot UEd. vergulde slavernije, sulx heeft UEd. den ouden liereman al voorseijdt:
Singende: 3)

Nam tibi continuo major querenda foret res 
Atque salutandi plures; ducendus et unus, 
Et comes alter, uti ne solus rusve peregreve 
Exirem; plures calones atque caballi 
Pascendi; ducenda petorrita, etc. 

Maer dewijle UEd. niet nijtdruckt ofte UEd. heijnsten, ruijnen ofte meeren begeert, nochte swarte, grauwe ofte bruijnen, soo kan ick met raet ende hulpe in dese niet te passe koomen. Ick soude goetvinden, dat UEd. tot de aenstaende Valkenburger mart wachte, om uijt veele schoone paerden te mogen kiesen, ende dat UEd. twee van doen hebbende, drie soude koopen om alsdan die twee die de beste waeren en malkanderen in gewillichheijt etc. beste geleeken te behouden, en sal het derde mogelijck met profijt alsdan nog wel konnen verkoft werden; want twee goede, ofte gelijckhaijrige, ende den anderen in dencht gelijckende paerden ten eersten qualijck sijn te bekoomen, ende als UEd. daernaer genootsaackt soude wesen, om een te vermangelen, soo soude UEd. lichtelijck sooveel moeten toegeven als beijde de verzeijde paerden waerdich souden sijn. Men siet hoe selden dat men een vrouwe uijt het menschelijcke geslachte (hetwelcke boven alle dieren het volmaeckste is) kan bekomen, sonder uijterlijcke, ofte innerlijcke gebreecken. Ick sal garen met Jan Arisz Hitz, die een goet roskam is, UEd. in die saecke ten dienste wesen,

{==429==} {>>pagina-aanduiding<<}
soo wanneer ick UEd. meijninge beter sal hebben verstaen; waernaer ick sal verlangen blijvende. 1) UEd.
Den 23 Aug. 1653, 's morgens op het huijs te Hillegom.
Dienstschuldige Oom Corns. van Sypesteyn.

UEd. wachtte sich met een oudt wijf, ofte oude paerden te laten bekoopen.

In de buitengewoon groote verzameling brieven door en aan J. de Witt geschreven, nog voorhanden op het Rijksarchief, kan men geheel nagaan op welke wijze de Witt in zijn huishouding werd geïnstalleerd. Men ziet daaruit, in alle bijzonderheden, hoe zijne oudste zuster Johanna, - gehuwd met mr. Cornelis van Beveren, heer van Zwijndrecht - hem daarbij met moederlijke zorg ter zijde stond, hoe zijne eenige en oude dienstbode Lijsbet niet alleen in het huis durfde te slapen, omdat men zeide dat het er spookte, hoe hij van alle zijden met raadgevingen overstelpt werd en zooveel meer.
Genoeg zij het hier te vermelden, dat de Witt den 20en Augustus 1653 zijne nieuwe woning betrok, in het Westeinde, zijnde het zoogenaamde huis van Assendelft of Spanjaards-hof, thans bewoond door den Engelschen gezant Harris, doch dat toen in geheel anderen vorm was opgebouwd.
Hij bleef daar wonen totdat hij, na zijn huwelijk met Wendela Bicker in Februarij 1655, een huis betrok in de Wagenstraat ‘bij den Waghenbrugh.’
In 1653 vinden wij dus den jeugdigen Raadpensionaris gevestigd in het Westeinde. Zijne nieuwe betrekking bragt hem in dagelijksche aanraking met den Veldmaarschalk Brederode, die als Voorzitter van de Ridderschap van Holland en daardoor van de Gecommitteerde Raden, als de onmiddelijke Chef van den Raadpensionaris kon worden beschouwd. Die aanraking was steeds tot aan Brederode's dood in September 1655 van de

{==430==} {>>pagina-aanduiding<<}
meest aangename en vriendschappelijke; Brederode stelde een onbeperkt vertrouwen in de Witt en hield van hem als van een zoon; schier dagelijks vindt men in de brieven door den goedhartigen edelman geschreven aan de Witt, betuigingen van vriendschap en van vertrouwen, als, b.v. deze: ‘Wij bidden UEd. seer ootmoedigh als een van ons alderconfidentste vrienden, ons hierin te dienen van advijs.’

Het gezin van den Veldmaarschalk Brederode bestond, behalve uit zijne vrouw, uit vier volwassen dochters van zijn eerste huwelijk, benevens acht kinderen van het tweede huwelijk; van deze telde het oudste slechts dertien jaar.
Drie van deze vier dochters waren toen reeds gehuwd, als: de oudste Sophia Theodora met Christiaan Albrecht, Graaf van Dohna; Florentina met Maurits, Graaf van Solms en Amalia Margaretha met Albrecht Frederik, Baron van Slavata, allen als Hoofd-officieren in dienst der Republiek. Ofschoon zij zich van tijd tot tijd naar hun garnizoen moesten begeven, woonden zij meestal met hunne vrouwen bij den door ieder beminden schoonvader in.
Anna Trajectina, 1) de vierde dochter, wordt in menig gedicht door tijdgenooten geroemd wegens hare schoonheid en aanvalligheid.
Waarschijnlijk was zij, die nog ongehuwd altijd te huis bleef, de Coadjutrice van de orde ‘de l'Union de la Joije,’ waarvan hare jongste zuster ‘Madame Amelie de Slavata,’ ‘Grande maitresse,’ was.
Wat was dat voor eene orde?
Wie was die ‘Madame Amélie de Slavata’?
Dit zijn twee vragen, welke in het Jaarboekje voor Nederlandsche Vrijmetselaren over 1867 gedaan worden, naar aanleiding van zekeren daarbij medegedeelden brief of liever diploma, 2) waarbij het onderscheidingsteeken der ‘ordre de l'Union

{==431==} {>>pagina-aanduiding<<}
de la Joije,’ in 1653 werd toegezonden aan Constantijn Huijgens.
In dat jaarboekje wordt de gissing gewaagd, dat het eene vrijmetselaars-orde gold die te 's Gravenhage was gevestigd, doch moeijelijk is daarmede te rijmen de volgende inhoud van het diploma:

‘Amelie Grande Maitresse du prétieux Ordre de l'nnion de la Joije, A son très digne Chevalier. Salut!

‘Vous vous humiliez de si bonne grace pour demander ce pretieux ordre, que je croy que tous mes chevaliers m'accuseroyent d'injustice et de pen d'indulgence envers eux et envers moy mesme si je ne vous accorday vostre demande, et si je me privois du contentement d'avoir quelque sorte de pouvoir sur le plus digne chevalier qui sera jamais; voijla pourquoy je vous envoye cette belle medaille et je ne doute pas on vous observerez toutes les loix aussy serieusement qu'il est requis. En mon absence ma Coadjntrice vous pourra recevoir comme il appartient lorsque vous serez arrivéz à la Haye.’

‘Ou je scay que toute ma bande 
La plus gaye de la Holande; 
Vous diront mille belles choses 1) 
Tantost en vers, tantost en prose, 
Pour vous recevoir dignement 
En joye et contentement. 
Chassant dame melancholie 
Qui ne fit jamais en sa vie, 
Que des maux de coeur et de teste 
Et troubla mainte belle feste. 
Pour Monsieur son cousin germain, 
Autrement nommé le chagrin, 
On le hastera bieu d'aller 
S'il ne se veut pas reculer,’ 

{==432==} {>>pagina-aanduiding<<}

‘Et quand il devroit aller l'amble 
Le pas, le trot si bon luy semble, 
Il partira a la mesme heure 
Pour chercher ailleurs sa demeure; 
Mais c'est assez raisonné de la sorte 
Ma muse va choisir la porte, 
Après m'avoir inspiré ces beaux vers 
Qui seroyent bons s'ils n'estoyent de travers, 
Elle me quitte la cruelle 
Et me faudra signer sans elle. 
Mais neantmoins sera toute ma vie, 
Vostre bien humble servante Amelie 
Et si vous le voulez je me diray sans cesse, 
Vostre gaye et Graude Maistresse, 
A.G. Berg 1) le samedy 
à Quatre heures apres midy, 
Le 5me de ce mois 
Mille six cent cinquante et trois.’ 

Bij dat stuk vindt men eene aanteekening van wijlen Mr. Jacob van Lennep, die wij hier in zijn geheel overnemen, omdat de groote scherpzinnigheid van den beroemden man schitterend blijkt uit de gissingen omtrent Mevrouw de Slavata en omdat de juistheid van die gissingen geheel wordt bevestigd door hetgeen in werkelijkheid van haar bekend is en door ons verder wordt medegedeeld.

Aanteekening van Mr. J. van Lennep.
‘Toen ik het bovenstaande stuk van mijn geachten Medegecom: in handen kreeg, kwam mij een lang vervlogen tijdperk op eens weêr voor den geest; gewis, dien naam van Slavata had ik meer gelezen, maar 't was zeker meer dan 25 jaren geleden, en toen ik nog 's avonds bij mijn boterham met knapkoek en mijn kroes bier in die anekdotenboeken studeerde, waar ik mijn voornaamste historiekennis uit geput heb, en die zoo verre zij nog bestaan, de sporen moeten dragen der kruimels, die tusschen de bladeren vielen.
Nog zeer goed heriuner ik mij, dat in den Passe temps agréable, waarvan de schrijver met het Haagsche leven in het laatst der XVIIe eeuw zeer goed bekend geweest moet zijn, een versje voorkwam, waarin gevraagd werd wat Christiaan Huij-
{==433==} {>>pagina-aanduiding<<}
gens verhinderde dit of dat te doen, en verscheidene redenen werden aangevoerd, die allen mis waren, totdat de slotregel de ware reden opgaf, en die was te vinden bij Madame de Slavata.
Welke betrekking nu tusschen hen beiden bestond weet ik niet: en evenmin kan ik gissen wie zij was. Wellicht was er met den Winterkoning Frederik een Slavata uit Boheme gekomen, wellicht was onze Amelia zijn vrouw of zijne dochter. In 1653 was zij, als uit het versje blijkt, nog jong en levenslustig; stel dat zij tijdens het verblijf van gezegden Koning te 's Gravenhage geboren is, 1) en wel na 't huwelijk van Frederik Hendrik met Amalia van Solms, en dat zij van deze laatste haar doopnaam gekregen heeft, dan hebben wij met eene jonge vrouw van 25 à 30 jaren te doen, en met Christiaan weinig in leeftijd verschillende.
‘De titel van Madame bewijst nog niet, dat zij getrouwd was, zij kan Stiftsvrouw of Chainoinesse geweest zijn of eene andere waardigheid bekleed hebben, die haar recht gaf zich Mevrouw te laten noemen. Kan mij nu iemand dien Passe temps agréable bezorgen, dan heb ik weêr een draad, die Br∴ ter Gouw en mij wellicht verder op den weg helpt, en ons uit het veld der gissingen naar dat der werkelijkheid voert?
J. van Lennep.’

Op de vraag; wat was dat voor eene orde?, wordt reeds een antwoord gegeven door den inhoud van het diploma, waaruit blijkt, dat het feestvieren, ‘en joije et contentement, chassant dame melancholie’ wel het hoofddoel was der orde, zamengesteld uit ridders, die genoemd worden ‘la bande la plus gaie de la Holande.’ Muzijkuitvoeringen, dansen, wedstrijd in poëzij en in prosa, waren blijkbaar allen in het programma opgenomen. Wij zijn niet vreemd aan het denkbeeld, dat de orde werd ingesteld bij gelegenheid der prachtige feesten, gedurende acht dagen, door Brederode in het voorjaar van 1652 gegeven, bij

{==434==} {>>pagina-aanduiding<<}
gelegenheid van het betrekken en het inwijden van zijn nieuwe huis op den hoek van de Houtstraat en het Voorhout. 1)
Op de tweede vraag, wie was die ‘Madame Amelie de Slavata’? Was het ons mogelijk een nog juister antwoord te geven.
Met den Koning van Boheme, wiens weduwe tot in 1660 op grooten voet in 's Gravenhage bleef leven, waren een aantal Duitsche edelen van zeer hooge geboorte in Nederland gekomen, die meestal, wij vermeldden het reeds, in de krijgsdienst der Republiek een middel van bestaan vonden.
Joachim, Baron van Slavata, die in November 1629 Ritmeester werd van eene kompagnie ruiterij in het Regiment van den Vicomte de Machaut, - den zwager van Brederode, - behoorde waarschijnlijk tot deze uitgeweken Boheemsche edelen. Het geslacht Slavata was sedert eeuwen onder de meest aanzienlijke in Boheme geroemd 2) en de omstandigheid, dat de leden daarvan behoorden tot de Moravische Broedergemeente, maakte welligt het verblijf voor hen in hun vaderland onmogelijk onder den Duitschen keizer, toen deze den Winterkonig verdreef.
Toen Joachim van Slavata overleed, volgde zijn zoon Albrecht Hendrik hem den 8sten November 1641 op in het bevel van die kompagnie, welke hij tot aan zijnen dood in 1661 behield. Den 28sten November 1646, werd hij ook Sergeant-majoor, gelijkstaande met den tegenwoordigen rang van majoor, bij hetzelfde Regiment ruiterij, waarmede hij in 1653 waarschijnlijk in Geertruidenberg in garnizoen zal hebben gelegen.
Hij was toen sedert een paar jaar gehuwd met Amelia van Brederode. Alle gissingen van den heer van Lennep worden dus door de geschiedenis bevestigd, waarbij wij nog kunnen voegen, dat Slavata in 1661 kinderloos overleed 3) en dat zijne weduwe, de Grootmeesteresse der orde, reeds in 1662 hertrouwde

{==435==} {>>pagina-aanduiding<<}
met Theophilus Graaf van Windischgrätz. Zij vertrok met dezen naar Duitschland en liet verder in de Nederlandsche geschiedenissen geen spoor meer van zich na.
Dat het geheugen van den Heer van Lennep hem ook hier weder getrouw was, bleek ons bovendien, toen het ons gelukte den ‘Passetems agréable’ in handen te krijgeu.
Op de Koninklijke Bibliotheek te 's Gravenhage bevinden zich twee exemplaren van dat werk, waarvan de laatste en meest volledige druk 1) in het 1ste deel op blz. 137 een versje inhoudt van zekeren Montreuil, van den volgenden inhond:

	Autre reproche de Montreuil a sa mère.
Ma mère, en partant de Paris, 
Pour m'en venir dans la Hollande 2), 
Me dit, savez vous bien, mon fils, 
En vous disant adieu, ce que je vous commande? 
Gardez vous bien de jeux, de dez et de pipeurs, 
De vin, de maladie, et de gens querelleurs; 
Ce sont là tous les maux eapables de vous nuire, 
A deux fois par ses doigts elle les raconta, 
Hélas! Elle oublia le pire, 
Gardez vous bien sur tout, me devoit elle dire, 
De Madame de Slavata. 3) 

Het is ons een raadsel wat hier door Montreuil wordt bedoeld en wij weten niet in hoever hier aan min gunstige beoordeeling van haar zedelijk gedrag moet gedacht worden. Wij gelooven dit niet, omdat dit geheel in strijd zou zijn met de gevoelens, uitgedrukt in hare waarlijk lieve brieven aan den Raadpensionaris de Witt, waarin zij zich in de meest hartelijke bewoordingen over haren man uitlaat, en waarop wij straks zullen terugkomen.

In de vroeger reeds door ons genoemde verzameling brieven door en aan Johan de Witt geschreven, welke in ontzaggelijke

{==436==} {>>pagina-aanduiding<<}
hoeveelheid op het Rijksarchief bewaard worden, treft men er, behalve de zeer drukke briefwisseling met Brederode, een aantal aan, geschreven door de vroeger vermelde Gravin Margaretha van Nassau aan de Witt, en door dezen beantwoord.
Uit deze en eenige daarmede in verband staanden, welke wij thans voor ons hebben, zullen wij in chronologische orde een en ander mededeelen.
De eerste der in 1653 geschreven brieven, handelen over het verzoek door de moeder en de naastbestaanden aan de Witt gedaan, om door zijnen invloed te bewerken, dat de ‘compagnie voetknechten,’ welke gedurende 22 jaren behoord had aan den overleden Graaf Hendrik van Nassau 1), door de Staten van Holland mogt worden overgedragen op diens oudsten zoon Willem Maurits, die, den 18en Januarij 1649 geboren, dus - in 1653 - ruim vier jaar oud was.
Het bezit van zulk eene Kompagnie gaf een belangrijk geldelijk voordeel, omdat de Staat aan den eigenaar daarvan de soldij betaalde, berekend naar de complete sterkte der manschappen, waarvan slechts een zeer gering gedeelte en wel zoo min mogelijk in dienst werd gehouden. Het is overigens natnurlijk, dat dit toen algemeen aangenomen misbruik, zeer nadeelig werkte voor het leger, dat dan ook grootendeels slechts op het papier en in de werkelijkheid slechts tot eene zeer geringe sterkte bestond.
Graaf Hendrik van Nassau was den 27en October 1652 in 42 jarigen ouderdom te Hulst overleden als Gouverneur van Staatsvlaanderen, den roem nalatende van een der beste bevelhebbers van ons leger 2), doch, zooals o.a. uit eenen brief van zijne zuster Marguerite van Nassau, aan de Witt 3) blijkt, zonder eenig

{==437==} {>>pagina-aanduiding<<}
fortuin hoegenaamd, na te laten. Zijne weduwe Maria Magdalena van Limburg Stirum bleef met vier jonge kinderen over, en ging toen wonen op het kasteel van Wisch, bij Terborg, behoorende aan haren vader George Ernst, Graaf van Limburg-Stirum, heer van Borculo, Wisch, enz.
Waarschijnlijk woonde zij aldaar te zamen met dezen, wier eenig kind zij was en die sedert eenige jaren weduwnaar door den dood van zijne vrouw Magdaleua, Gravin van Bentheim, stil en rustig op Wisch leefde.
Hare schoonzuster Sophie Marguerite de Nassau schijnt toen veel bij haar te hebben gelogeerd, althans al hare brieven van 1653 zijn uit Terborg gedateerd en zij trok zich, even als haar broeder Johan-Maurits van Nassau - die in 1652 Grootmeester der Duitsche orde en Stadhouder van den Keurvorst van Brandenburg voor het land van Kleef was geworden - de voogd der arme weezen, de belangen van haar neefjes bijzonder aan. 1)
Zeer kort na het overlijden van Prins Hendrik hadden de Staten van Zeeland 2) reeds eene Kompagnie geschonken aan

{==438==} {>>pagina-aanduiding<<}
zijnen nagelaten jongsten zoon, Frederik Hendrik, die den 11en November 1651 geboren, en dus maar één jaar oud was.
De vele sollicitatiën, waarschijnlijk geholpen door den invloed van den Raadpensionaris, leidden er toe, dat den 12en Maart 1654 in de Staten van Holland het voorstel werd gedaan 1) om de Kompagnie te verleenen, doch er werd besloten daarmede te wachten, totdat ook de andere vacante Kompagniën zouden worden vergeven.
Die slechte tijding werd door de Witt aan de Freule van Nassau terstond medegedeeld in zijnen brief van 14 Maart 1654.
Wij komen daarop nader terug.
Wordt vervolgd.

















{==439==} {>>pagina-aanduiding<<}

Binnenlandsche letterkunde.

Bibliographie.






I. Fraaie Letteren.

GESCHIEDENIS DER VEREENIGDE STATEN VAN NOORD-AMERIKA, door George Bancroft. Naar den een-en-twintigsten engelschen druk door J.W. Straatman. Met een voorbericht van Dr. W.J.A. Jonckbloet. Eerste aflevering. Groningen, J.B. Wolters. 1868.
George Bancroft, de geleerde schrijver van het reuzenwerk: History of the United-States, werd den 3en Oct. 1800 te Worcester in Massachusetts geboren. Reeds vroegtijdig gaf hij blijken van buitengewone kennis, zoodat hij, na eerst te Exeter gestudeerd te hebben, reeds op zijn 13e jaar het Harvard-college te Cambridge bezocht, van '18 tot '20 te Göttingen studeerde, en zijne studiën te Berlijn voortzette onder de leiding van Humboldt, Schleiermacher, Hegel en Wolf. Daarna deed hij eene wetenschappelijke reis door Duitschland, Frankrijk, Zwitserland en Italië, om vervolgens naar Amerika terug te keeren. Hier werd hij benoemd tot leeraar in de Grieksche taal te Cambridge en in '23 richtte hij, gezamenlijk met Cogswell, te Northampton de Round-Hill-school op, waaraan hij bij voorkeur duitsche onderwijzers plaatste. 't Duurde echter niet lang of hij wijdde zich geheel aan de studie der geschiedenis van de Vereenigde Staten en aan de staathuishoudkunde. In '38 werd hij benoemd tot collector te Boston, in '45 werd hij minister van marine. In die betrekking richtte hij eene kadettenschool op en riep hij eene sterrewacht in het leven. Van '46-'49 was hij gezant en gevolmagtigd minister in Engeland en verzamelde hij daar in de archieven, de bouwstoffen voor zijne grootsche werken: de Geschiedenis der Vereenigde Staten en de Ge-
{==440==} {>>pagina-aanduiding<<}
schiedenis den Amerikaansche omwenteling. Ieder, die slechts vluchtig het voorbericht van den Schr. naleest, zal beseffen, met welke moeielijkheden en bezwaren het schiften en beoordeelen van al die bronnen gepaard ging. Vele dier bronnen zijn zoo onbestemd en onduidelijk, zoo slordig bewerkt, dat de werkelijkheid moeielijk te onderkennen is, gernchten en herinneringen worden tot feiten gemaakt en al die dwalingen zijn zoo dikwerf, zelfs door beroemde schrijvers nageschreven, dat zij
eindelijk als onomstootelijke waarheden werden beschouwd. Bovendien ontmoette de schrijver de grootste moeielijkheid in het rangschikken der bouwstoffen. Sommige onderwerpen moest hij te vroeg vermelden, andere weder tot later besparen ten einde ze met volgende gebeurtenissen te kunnen groepeeren. De geschiedenis van Nieuw-Nederland heeft hij bovendien geheel afzonderlijk behandeld. Met de grootste onpartijdigheid heeft hij dáár, waar verschillende volken of partijen in dezelfde voorvallen eene rol speelden, het audi et alteram partem toegepast, ten einde daardoor meer licht over de zaak te verspreiden. ‘Zulk een onderzoek aan weerszijden, dus zegt hij, is voor den geschiedschrijver van elk ander land bezwaarlijk, en ik behoef niet te zeggen, hoezeer die taak voor mij verzwaard werd door den grooten omvang onzer republiek, door het verschil in oorsprong en oudste regeering van hare bestanddeelen en de menigte van onderwerpen, die ik had te bespreken en te rangschikken. Door al die bezwaren zijn de moeielijkheden aan mijne taak verbonden niet verminderd, maar tevens, naar ik vertrouw, hare nuttigheid vermeerderd.’ Te gelijker tijd echter is de schrijver geneigd zich zelven van verwaandheid te beschuldigen omdat hij zulk een stout waagstuk heeft ondernomen! Aan niemand kon zeker beter die grootsche taak worden toevertrouwd en de jaren van voorbereiding en inspanning, die hij zich heeft getroost, hebben heerlijke vruchten gedragen. Ook te Parijs, maar voornamelijk te Cambridge, welks bibliotheek de rijkste is voor de geschiedenis van Amerika, zette hij zijne navorschingen voort, en de laatstgenoemde bibliotheek was zoo geheel ter zijner beschikking, dat hij handelen kon alsof zij zijn eigendom was. In '50 keerde hij naar Amerika terug en woont hij sedert dien tijd des zomers in de badplaats Newport, des winters in New-York, in welke beide plaatsen hij zijne studiën onafgebroken heeft voortgezet. Het werk, dat wij
hierbij aankondigen, is door Kretschmar in

{==441==} {>>pagina-aanduiding<<}
het Duitsch overgebragt, terwijl het, zooals de titel opgeeft, reeds een en twintig drukken in het Engelsch beleefd heeft.
George Bancroft is Amerikaan in hart en nieren; hij dweept met zijn vaderland, met zijne staatkundige en maatschappelijke instellingen. In sierlijke taal schildert hij den gelukkigen toestand der Republiek: ‘De volkssouvereiniteit is hier eene onbetwiste waarheid, en de wetten op dien grondslag gebouwd worden met trouwe vaderlandsliefde bemind. Terwijl de volken van Europa naar verandering haken, houdt onze staatsinrichting de vurige bewondering levendig van het volk, dat haar aan zich zelf gegeven heeft. Voorspoed volgt op de strikte bedeeling van het recht, vrije mededinging komt den geest van uitvinding te gemoet, en arbeid vindt eene belooning, die even zeker als zonder weêrga is. De handhaving van den binnenlandschen vrede eischt geene militaire instellingen en de volksgeest, van staande legers afkeerig, duldt slechts eene kleine krijgsmacht, die uitsluitend langs de kusten en op de grenzen is geplaatst. Eene trotsche vloot met dapper zeevolk bemand, beschermt onzen handel, die zijne vlag op elke zee laat waaien en zijne ondernemingen tot alle landen uitstrekt. Met de groote mogendheden der wereld staan wij op den voet van gelijkheid en eervolle vriendschap, ofschoon wij ons zorgvuldig wachten voor de onrust en verwarring aanrichtende deelneming in hare kuiperijen, hartstochten en oorlogen. Onze nationale hulpbronnen worden door eene vlijtige beoefening van de kunsten des vredes vruchtbaar gemaakt. Iedereen mag de vruchten van zijne uijverheid genieten en ieder is vrij in de openbaring van zijne overtuigingen....Zelfs de vijanden van den staat, zoo die onder ons zijn, mogen vrij hunne meening uiten, zij blijven ongemoeid, want zij kunnen veilig geduld worden, waar rede en gezond verstand even vrij zijn om hunne dwalingen te bestrijden....De godsdienst, die van den staat evenmin vervolging heeft te vreezen als betaling te wachten, vindt een krachtigen steun in den eerbied voor de openbare zedelijkheid en de overtuigingen van een verlicht geloof.
Voorbeeldeloos groot is de verspreiding van geestelijke ontwikkeling onder alle standen des volks; eene vrije drukpers brengt ons de uitgezochtste voortbrengsels van alle volken en tijden....Een onmetelijke toevloed van landverhuizers van de meest uiteenloopende afkomst stroomt onophoudelijk naar onze kusten en de beginselen van vrijheid, die alle

{==442==} {>>pagina-aanduiding<<}
belangen door tusschenkomst van billijke en voor allen gelijke wetten verbinden, doen de meest tegenstrijdige bestanddeelen tot een goed geordend geheel ineensmelten. Andere staten worden geschokt door de veranderingen en hervormingen van naburige volken, maar onze constitutie, steunende op de verknochtheid des volks, dat haar in het leven geroepen heeft, maakt den invloed van vreemde beginselen onschadelijk en opent zonder vrees eene wijkplaats, waarin ruimte is voor de deugdzamen, ongelukkigen en verdrukten van elke natie.’
Is het niet te verwonderen, dat hij nergens gebreken ziet, of althans niet opnoemt in die staatsinstellingen, in die maatschappelijke toestanden; immers volgens de beschrijving, zoo als die daar voor ons ligt, zou de Republiek het Dorado zijn, waarnaar een ieder moest smachten. En toch hebben die instellingen en toestanden hunne gebreken, groote gebreken, evenals ieder menschelijk werk. Hoe komt het dan, dat de Schr. daarop in 't geheel niet wijst en alles louter rozengeur is? Moeielijk kunnen wij gelooven, dat hij zelf dit niet begrijpt, hij, de man die half Europa heeft bezocht en die als staatsman de hoogste functiën heeft bekleed. Eerder is het aan te nemen dat hij zijne Inleiding alleen beschouwt als eene heenwijzing naar de resultaten, die verkregen zijn in een land, dat voor twee eeuwen eene wildernis was, die niets opleverde. ‘Nergens was in den wijden omtrek van dit grondgebied een gedenkteeken van menschelijke kunstvaardigheid te vinden....Bijl en ploegijzer waren onbekend. De bodem die de rust, hem eeuw aan eeuw gegeven, tot de vermeerdering van zijne vruchtbaarheid had gebruikt, verkwistte zijne schatten aan een prachtigen maar nutteloozen plantengroei. Uit het oogpunt van beschaving was het onmetelijk gebied in waarheid eene wildernis. Het doel van dit werk is, de wijze aan te toonen, waarop de verandering in den toestand van ons land is teweeggebracht, en, daar de lotgevallen van een volk niet aan de luimen van een blind noodlot onderworpen zijn, den weg na te gaan, waarlangs de Voorzienigheid in hare gunst onze instellingen in het leven geroepen en Amerika tot zijn tegenwoordigen staat van geluk en roem opgevoerd heeft.’ Hierin alleen is de sleutel te vinden van die schitterende voorstelling der toestanden, en ook alleen uit dat oogpunt is zij te regtvaardigen; anders ware een man als Bancroft verplicht geweest ook op de gebreken te wijzen.

{==443==} {>>pagina-aanduiding<<}

Het eerste hoofddeel van zijn werk bevat de Geschiedenis van Amerika als kolonie en begint natuurlijk met de oudste reizen en de Fransche nederzettingen. Columbus is dus de eerste man die genoemd wordt; doch meldt de Schr. tevens, dat de IJslanders de eer der ontdekking voor zich vorderen, omdat zij het eerst Groenland en Labrador hadden bezocht, ja zelfs volkplantingen op de stranden van Nieuw Schotland of Nieuw-Foundland hadden gesticht, terwijl Deensche oudheidkundigen beweren, dat de naam Vinland van de Noormannen afkomstig is en deze de baaijen en inhammen tot op de hoogte van Carolina hadden onderzocht. Die verhalen zijn echter zoo onduidelijk en fabelachtig, dat de Schr. aan de waarheid daarvan twijfelt en dien ten gevolge alle eer en roem aan Columbus toekent. Als eene waardige inleiding vóór het werk en van de toegezegde portretten en kaarten prijkt zijn beeld voor de 1e aflevering, dat, voor zooverre wij daarover kunnen oordeelen, keurig is uitgevoerd. Het spreekt van zelf, dat na de ontdekking de exploitatie der ontdekte landen nog groote moeielijkheid aanbood en deze eerste aflevering geeft ons bewijzen hiervan te over. Wij vinden voorbeelden genoeg, hoe de stoutmoedige ontdekkers geenerlei voordeel plukten van hunne zwerftochten, maar integendeel er leven en schatten bij opofferden. Wij vinden de bewijzen van ondankbaarheid en eigenbaat der vorsten en van de schanddaden van lage zielen, die de inboorlingen als koopwaar beschouwden. Zoo volgt de Schr. Columbus, Cabot, de vader en de zoon, Cortereal, Roberval, de Monts, Poutrincourt en nog menige andere op den voet in hunne tochten en schijnt het meermalen, dat wij een roman in plaats van eene geschiedenis lezen. Maar kon dit anders bij den aard van dit gedeelte van zijn werk, wanneer de Schr. niet in eene dorre, drooge opsomming wilde vervallen? Na het verhaal der gebeurtenissen, waardoor Frankrijk in het bezit was gekomen van Acadia en Canada; volgt de geschiedenis
der Spaansche nederzettingen, waarbij nog meer gruwelen en wandaden dan bij de Fransche werden bedreven en waarbij de gouddorst als de kwelduivel der avonturiers en helaas! ook der inlanders hare rol begint te spelen. Het is onmogelijk, hoezeer te betreuren, om al het schoone terug te geven; dan moesten wij bijv. dit geheele hoofdstuk overschrijven, waarin met meesterlijk versneden pen de rampzalige tochten der Spanjaarden worden beschreven. Dan volgen de Engelsche nederzettingen en vinden wij daarin - om één

{==444==} {>>pagina-aanduiding<<}
enkel staaltje te' noemen - de beschrijving, hoe eene expeditie steenen vond, die zoo 't heette gonderts bevatten. Daarop ging den 27en Mei 1577 eene expeditie op weg en kwam deze met een ‘aardigen’ wind spoedig bij de Orkaden......Maar men vond groote aardhoopen, die zelfs in de oogen der ongeloovigen den vurig begeerden rijkdom schenen te bevatten, bovendien trof men daarbij eene groote menigte spinnen aan en het was algemeen bekend, dat spinnen de ware aankondigers van aanzienlijke goudlagen waren. Bij de bevrachting van het schip werkte de Admiraal even hard als de minste matroos......Zoowel zij die aan de reis deelgenomen of daarbij belang hadden, als de geschiedschrijvers, die hare historie hebben te boek gesteld, geven ons geene de minste opheldering wat meu in Engeland met de kostbare (!) lading heeft aangevangen. De grootste feil van alle kolonisatieplannen waren echter de koninklijke patenten, waardoor de aanvoerder der onderneming met onbeperkte macht werd bekleed en de kolonisten dus geheel prijs waren gegeven aan den willekeur van een onverantwoordelijken eigenaar. Voorzeker de beste wijze om de kolonisatie tegen te houden of te niet te doen gaan!
Hariot, de geschiedschrijver van eene andere expeditie, die den 9en April 1585 naar Virginia uitzeilde, was de man die zich vooral met de natuurgesteldheid van dat land bezig hield. Hij onderzocht de voortbrengselen van den bodem, zoowel dezulken, die als handelsartikelen bruikbaar en geschikt konden zijn, als de zoodanigen, waaraan reeds de inlanders waarde hechtten. Hij bestudeerde de teelt van de tabak, gewende zich aan haar gebruik en hield zich vast van hare genezende eigenschappen overtuigd. De maïsbouw en de buitengewone opbrengst van deze graansoort trokken vooral zijne bewondering, en hij vond ook dat de knolvormige wortels van den aardappel, behoorlijk gekookt, een zeer goed voedingsmiddel opleverden. Derhalve is volgens Bancroft Hariot, en niet, zoo als in vele leerboeken wordt onderwezen, sir Francis Drake de ontdekker van dit voedingsmiddel en de invoerder daarvan in Europa. Het vierde hoofdstuk, waarvan in deze aflevering slechts een gedeelte gegeven wordt, bevat de kolonisatie van Virginia. Genoeg evenwel van deze aflevering gezegd, om te bewijzen hoe belangrijk de inhoud is, en hoe meesterlijk zij is bewerkt. Wij hopen spoedig, immers zoodra ons de volgende afleveringen door de Red. worden

{==445==} {>>pagina-aanduiding<<}
toegezonden, op dit interessant werk terug te komen. Het is een klassieke arbeid, waarmede wij hier te doen hebben, en het verhengt ons dat de Heer J.W. Straatman dit werk voor het Hollandsche publiek bearbeidt, even als de Heer Kertschmar dit voor zijne Duitsche broeders heeft gedaan. Het voorbericht van den Heer Dr. W.J.A. Jonckbloet, is in deze aflevering niet te vinden. Gelukkig dat het werk voor zich zelf zal spreken en het er dus weinig aan toe doet of de Hr. Jonckbloet met zijn voorbericht in de 1e of laatste aflevering optreedt, ofschoon ons bedunkens een voorbericht bij de 1e tehuis behoort. De vertaling is vloeiend en gemakkelijk, slechts op enkele plaatsen eenigszins hard van stijl zoo als in de aangehaalde zinsnede: ‘Het doel van dit werk is de wijze aan te toonen, waarop’ enz., in plaats van: Het doel van dit werk is aan te toonen op welke wijze enz. Dit echter geenszins als aanmerking op de vertaling, maar als bewijs, dat wij het werk nauwkeurig hebben nagegaan en con amore gelezen, even als de vertaler con amore zijn werk heeft begonnen. Typographie en papier - dit laatste benevens onze aanmerking over de vertaling om ons geheel van onze taak te kwijten - laten niets te wenschen overig, eene enkele drukfout slechts, bijv. bladz 13, 20, 21, bij fraaie letter en fraai papier. Jammer dat de omvang van het werk den prijs zoo hoog doet klimmen; ƒ 27 kan niet iedereen voor een dergelijk werk missen. Ware dit niet door eene minder kostbare uitgave te verhelpen geweest, of bevinden wij ons ook in hetzelfde geval, als de Heer J. Hoek in zijne voorrede van zijn ‘Agathe’ vermeldt?
Kampen, Februari 1869.
M.C.U.H.
MARIA STUART, haar tijd en leven. Historisch-Romantisch Verhaal. Vrij naar het Hoogduitsch van Ernst Pitawall door J.W. Klappert. Derde deel. Leeuwarden A. Akkeringa, 1867.
De gunstige meening, over de eerste deelen van dit werk geuit, mag ook over dit derde deel veilig worden uitgesproken. Getrouw is de geschiedenis medegedeeld, voor zoo veel die nu reeds ontsluierd is, ook door de brieven van Philips II, van Alva en anderen, die in den laatsten tijd ontdekt zijn geworden. En wat den Roman betreft, boeiend en zeer belangwekkend is het verhaal, ook waar het juist niet bepaald Maria Stuart, maar meer haar tijd in het oog doet vallen.

{==446==} {>>pagina-aanduiding<<}

Bij de aankondiging der eerste twee deelen gaf ik reeds een kort overzicht over den rijken inhoud des boeks: van dit deel, wat met den dood van Schotlands koningin eindigt, zal ik een paar proeven geven van den stijl en van de behandeling. Ik kies onderanderen een gedeelte uit het Hoofdstuk: Eene raadszitting in het Escuriaal. p. 156.
Het is uit den tijd der samenzwering van Norfolk, in 1571, toen men in Spanje hulp zocht voor Maria Stuart tegen Elisabeth; en de verbondenen, Ridolfi, een Italiaan, met geheime brieven naar het Spaansche hof hadden afgevaardigd. De leden van den raad, die de voorstellen, brieven en mondelinge toelichtingen beoordeelen zouden, en waarvan de hertog van Feria, Ridolfi reeds te voren had gehoord, waren: koning Philips zelf, de hertog van Feria; don Heruadez van Toledo, grootprior van Castilië, Ruy Gomez van Silva, prins van Eboli; doctor Martin Velasco, de kardinaal-aartsbisschop van Sevilla, groot-inquisiteur; de pausselijke nuntius aan het spaansche hof; en de staats-secretaris Zayas.
De koning opende de vergadering met een aanspraak, waarin hij het doel der samenkomst mededeelde en hare leden opwekte, na aanhooring der bescheiden welke reeds over het onderwerp voorhanden waren, hunne meening te ontwikkelen. Voor eerst werden Ridolfi's brieven van volmacht en aanbeveling onderzocht, tegen welke niemand iets had in te brengen. Naar aanleiding van 's pausen schrijven verklaarde Philips den aanwezigen nuntius, dat hij in de onderneming toestemde, doch van meening was, dat ze uiterst snel en met geweldige middelen behoorde te worden doorgezet; opdat de naburige vorsten geen tijd hadden, zich er in te mengen. ‘Daartoe echter,’ besloot Philips, ‘zijn in de eerste plaats aanzienlijke geldsommen noodig; bericht dit zijne heiligheid, en voeg er bij, dat tegenwoordig onze schatkist ledig is.’ Philips bezat, zoo als bekend is, nevens andere hem kenmerkende eigenschappen, ook de ondengd der gierigheid. De nuntius gaf door eene buiging te kennen dat hij den koning begrepen had.
Na dit tusschenbedrijf werd een door Alba ingezonden schrijven van Maria Stuart, voorgelezen, waar in onder anderen het volgende voorkwam:
‘De getrouwe staatsraad van den koning van Spanje, beschermer en steun der katholieke kerk, moge zijne hulp ver-
{==447==} {>>pagina-aanduiding<<}
leenen, om het geheele eiland (Engeland) onder de bescherming van zijne Majesteit te stellen, ik verzoek dit niet slechts om mijnentwil. Mijne bijzondere plannen zullen binnen kort volgen.’
Hierop bracht men de ontcijferde missive van den hertog van Norfolk te berde. Den hoofdinhoud, kennen wij reeds. Een schrijven van don Juan de Zuniga, Spaansch gezant aan het Panselijke hof, meldde, dat hij den paus het bezwarende der onderneming, had voorgesteld en voorts gemeend had, hem te moeten waarschuwen, om den onderhandelaar niet al te veel vertrouwen te schenken.
Een brief van Alba aan den hertog van Feria zeide kort en bepaald, dat de onderneming bezwaarlijk was en zeker mislukken zou, ja, dat ze reeds voor de helft verloren was, wijl men ze aan een ingebeelden dwaas, een snoever, als waarvoor hij den Italiaan hield, had toevertrouwd. Beide documenten rieden tot voorzichtigheid tegen over Ridolfi. Een zeer belangrijk geschrift intusschen was een brief van hertog Alba uit de Nederlanden aan koning Philips zelf, deze bedroeg twintig bladzijden.
Alba was een man van een scherp vernuft, van oordeel en overleg. Hij zeide onder anderen tot zijn meester:
Wanneer men in aanmerking neemt hoezeer Schotlands koningin door de schandelijke wijze, waarop men haar behandeld heeft, uw medelijden en uwe belangstelling opwekt, hoe zeer uwe majesteit de verplichting heeft op zich genomen, om tot de zege en het herstel der Katholieke kerk bij te dragen, en eindelijk welk eene vijandige houding de koningin van Engeland, jegens u heeft aangenomen, - dan komt mij het ontwerp van de Schotsche koningin en den hertog van Norfolk, zoo het uitvoerbaar ware, het meest geschikt voor, om het kwaad te verhelpen.
Alba brengt nu echter het bezwaarlijke van de uitvoering te berde en rekent uit, welke nadeelige gevolgen eene te vroegtijdige ontdekking kon na zich slepen. Hij zegt: ‘Blijft het geheim niet bewaard, dan lijdt niet alleen de gansche onderneming schipbreuk, maar dan staat ook het leven van Maria Stuart en van Norfolk op het spel. De koningin van Engeland zou alsdan de lang gezochte gelegenheid vinden, om zich van hare gehate mededingster met hare aanhangers te ontslaan; de Katholieke godsdienst ware in Groot-brittanje voor altijd

{==448==} {>>pagina-aanduiding<<}
verloren, en aan dit alles zou uwe majesteit schuldig zijn - uit dien hoofde mag 't ook bij niemand opkomen, uwe majesteit het verleenen van den verlangden bijstand in den voorgestelden vorm ernstig aan te raden. Indien echter de Engelsche koningin 't zij haar natuurlijken of een anderen dood stierf, of dat men zich van haar meester maakte, zonder de medewerking van uwe majesteit, dan zou ik daartegen verder niets in te brengen hebben. De onderhandelingen tusschen Elisabeth en den hertog van Anjon zouden ophouden; de Franschen lieten de vrees varen, dat uwe majesteit van zins zou zijn, Engeland te bemachtigen; de Duitschers verloren hun wantrouwen daar uwe majesteit alsdan geen ander doel kon hebben, dan Maria Stuart in haar recht op den Engelschen troon tegenover andere mededingers bij te staan. Om met dezen klaar te komen, alvorens de andere vorsten zich nog in de zaak konden mengen, zou voorts geen bezwaar opleveren, indien men slechts van Engeland's voordeelige ligging gebruik maakte, alwaar de verlangde 6000 man niet slechts binnen veertig dagen, gedurende welke Norfolk zich alleen wilde staande houden, maar zelfs binnen 30 of 25 dagen konden worden ontscheept.’
Andere minder belangrijke plaatsen uit Alba's schrijven laten we achterwege. Voorzichtig zinspeelt de oude slachter der Nederlanden slechts op een anderen dood van Elisabeth, als ware hij aan dit gedeelte van de ontwerpen der samenzweerders ten eenemale vreemd.
Het met Ridolfi overwogen geschrift sprak des te duidelijker. Diensvolgens stonden den saamgezworenen ter bereiking van hun doel drie wegen open, namelijk: 1o. verheffing der vaan van den opstand, onderstenning door Philips II en in eene zekere mate een eerlijke strijd; 2o. gevangenneming van Elisabeth, opstand, strijd; 3o. moorden van Elisabeth, vernietiging harer partij. Onder alle omstandigheden zou, bij een gunstigen uitslag, Maria Stuart op den troon der drie vereenigde rijken, Engeland, Schotland en Ierland, worden verheven. Ridolfi herhaalde bovendien in zijne verklaringen, het geen Maria, Norfolk en de andere saamgezworenen hadden beloofd. Nadat de vergadering in dier voege de noodige inlichtingen had bekomen, verlangde de koning, de meeningen zijner raadslieden te kennen.
De hertog van Feria begon en zeide. ‘De zaak is moeilijk, doch mag door onzen Katholieken vorst, inderdaad niet van de

{==449==} {>>pagina-aanduiding<<}
hand gewezen of uitgesteld worden; de koningin van Schotland is de ware erfgenaam van het Engelsche koninkrijk en zal gewis hare godsdienstige en vriendschappelijke plichten weten na te komen. Laten wij toe, dat zij bezwijkt, dan richten wij al hare vrienden mede ten gronde. De nabijheid van den hertog van Alba moet de onderneming aanmerkelijk verlichten, waartoe, zal ze werkelijk plaats vinden, geen oogenblik te verliezen is.’
Don Hernandez verklaarde; ‘ik ben de meening van don Feria toegedaan, doch wensch een korteren weg. Signor Ciapino Vitelli heeft zich aangeboden, om de koningin te dooden, en wil dit in de maand September of October, ondersteund door eenige moedige lieden, ten uitvoer brengen. Men drage hem het goede werk op en verstrekke hem daar toe de noodige middelen.’
De pauselijke nuntius hechte aan den moord zijne goedkeuring. ‘In de eerste plaats,’ meende prins Eboli, ‘men geve den hertog van Alba bevel, voldoende middelen gereed te honden.’
‘Ik geef luttel om de gansche onderneming, hoe goed haar doel ook zijn moge,’ verklaarde docter Velasco: ‘de zaak is juist geschikt, om Land, Vorst en Volk schandelijk in de waagschaal te stellen, ik waarschuw dringend, zich aan den Italiaan toe te vertrouwen. Eene geldelijke ondersteuning, als mede de in 't algemeen gedane belofte, om te juister tijd hulp te zullen zenden, dit is alles, waarin ik zou willen toestemmen’
‘'s Pausen bevel moet ten uitvoer worden gebracht,’ liet de groot-inqnisiteur er ter snede op volgen, ‘de hertog van Alba is tegenwoordig in het bezit van 200,000 daalders; deze zijn voor de onderneming voldoende, intusschen heeft signor Ciapino Vitelli ook aangeboden, wanneer het verlangd wordt, de koningin van Engeland op een harer lustsloten gevangen te nemen, waartoe hij slechts twaalf of vijftien man behoeft.
De hertog van Feria stond op.
‘Men heeft mij verkeerd verstaan,’ zij hij verontrust, ‘wanneer men de goedkeuring, die ik aan het eerste plan der samenzweerders hechtte, door het plegen van een sluipmoord meent te mogen uitleggen. Den heer groot-inquisiteur moet ik daarenboven antwoorden, dat Spanje, hoe veel eerbied het ook aan het opperhoofd der Kerk verschuldig zij, in geenen deele zich tot 's pausen beulsknecht verlaagt, de prelaat dwaalt nog buitendien, wanneer hij meent dat het een winderigen Italiaanschen

{==450==} {>>pagina-aanduiding<<}
bravo zoo gemakkelijk zou vallen, Elisabeth in het midden van haar volk te dooden of slechts gevangen te nemen; inbeeldingen van dezen aard behooren in een ministerraad niet te huis, en tot sluipmoord kan ik mijne toestemming niet geven, wil men het eerste punt van de voorslagen der verzworenen niet opvolgen, dan sluit ik mij bij het gevoelen van doctor Velasco aan; Spanje's politiek is bovendien reeds berucht genoeg.’
Philips sprak gedurende geruimen tijd geen enkel woord. Eindelijk beval hij, Ridolfi binnen te roepen, en gelaste hem, aan Maria Stuart, Norfolk en den bisschop van Ross mede te deelen, dat door den koning de noodige bevelen zouden worden uitgevaardigd. Aan zijn gezant te Londen liet Philips aanstonds schrijven, dat hij voorzichtig zou te werk gaan en zich niet al te zeer met de samenzweerders moest inlaten. Alba ontving het volgende schrijven van de eigene hand des konings: ‘Daar gij van de bepaalde meening zijt, dat het niet raadzaam is, zich met deze zaak te ver in te laten, voor zoover de saamverbondenen niet behoorlijk krachtdadig optreden, en daar mij uwe wijze zorgvuldigheid bekend is, zoo leg ik alles in uwe hand; opdat gij na rijp beraad aldus moogt handelen, als gij, om God en mij te dienen, het best oordeelt. Dientengevolge ben ik zeker, dat gij deze groote onderneming met ijver, volharding en schranderheid zult weten te leiden.’
Het was dus dezelfde taktiek als Philips II zich niet schaamde in de Nederlanden te volgen: sluipmoord en verraad! Dezelfde houding ook tegenover Engeland als tegenover ons vaderland: gierig en onbeslist. In dubbelzinnige uitdrukkingen kleedt hij den last aan den hertog van Alva. Alles legde hij in diens hand, opdat hij na rijp beraad aldus mogt handelen, als hij, om God en hem te dienen het best zou oordeelen. Zoo meende hij de verantwoording van zich af en op het geweten van een ander te schuiven.
Ondoenlijk zou het wezen proeven te geven van al de zoo hoogst belangrijke tooneelen die in dit verhaal voorkomen; de dwaasheden van Bothwell, de verdeeldheid in Schotland, de kinderachtigheid van Jacob VI, de valschheid van Leicester, de hardnekkigheid van Burleigh, de trotsche nedrigheid van Maria Stuart, de jaloezie en kuiperij van Elisabeth, de liefde van Essex, geven allen onderwerpen voor zoo vele tafereelen waarin de Romanschrijver kan schilderen, en waarin deze schrijver zich inderdaad van eene allergunstigste zijde doet kennen.

{==451==} {>>pagina-aanduiding<<}

Ik acht dit boek (hetgeen ik geloof dat goed vertaald is, het laat zich ten minste zoo gemakkelijk als een oorspronkelijk Hollandsch werk lezen) eene groote aanwinst voor het Nederlandsch publiek, en vertrouw dat het zeer velen eene zeer aangename en nuttige lectuur zal zijn, niet tot tijddooding, maar om hart en verstand beiden te beschaven.
Rosendaal.
Tydeman.
RAYMOND EN ZIJNE UITVERKORENE. Uit het Engelsch door Mevrouw van Westrheene. Twee deelen. Amsterdam, P.N. van Kampen, 1868. Prijs ƒ 5,90.
In de Kerkelijke Courant van 7 November lees ik, dat de Publishers-Circu!ar (een Engelsch letterkundig tijdschrift, dat een geregeld overzicht geeft van al de in Eugcland uitgegeven werken) het als eene bijzondere merkwaardigheid doet opmerken, dat het werk: Raymonds heroïne, in al de critische tijdschriften, zonder uitzondering, met den meesten lof is vermeld geworden.
Deze lofspraak verwondert mij niet. Raymond Lee en zijne Uitverkorene is een zeer lezenswaardig werk, dat zijn weg, ook door de vloeiende vertaling var. Mevrouw van Westrheene, wel vinden zal.
Wie de Schrijver (of Schrijfster?) is, vermeldt titel noch voorrede, maar de auteur had de anonymiteit met noodig, als hij wellicht vreesde, dat zijn naam geen aanbeveling wezen zou; het boek zelf is aanbeveling genoeg.
Het is wel een Engelsche Roman, en er komen zeker tafereelen of omstandigheden in voor, waarin wij ons zoo goed niet vinden kunnen, maar der menschen driften en hartstochten en zwakheden gelijken zoo veel op elkander, de middelen om het doel te bereiken zijn zoo eenerlei in Engeland en bij ons, dat, waar, met zoo veel wereld- en menschenkennis als in dit boek geschiedt, personen en karakters worden afgeschilderd, men als 't ware vergeet dat men niet in zijn eigen vaderland, maar in den vreemde verkeert, omdat toestanden, beginselen en feiten beschreven worden, die niet uitsluitend aan één land eigen zijn, maar die algemeen menschelijk genoemd worden mogen.
Zoo is de strijd als uit het leven gegrepen, die daar in het huisgezin van den arm geworden Haroldsen gestreden wordt, of men het zesjarige kind Mientje geheel en al ter verzorging

{==452==} {>>pagina-aanduiding<<}
en opvoeding, ja, als in eigendom zal afstaan aan eene schatrijke zuster, die alleen op deze voorwaarde krachtige hulp wil bieden in den zeer hoog geklommen nood harer bloedverwanten. En de wellukkende pogingen van die zuster, mevrouw Fanshawe, om Mientje, die ze eindelijk is machtig geworden, met haren toestand te verzoenen, nu die, wel prachtige meubelen en eene wonderschoone omgeving rondom zich ziet, maar zich in dat groote vreemde huis en bij die vreemde stijve menschen zoo vreemd gevoelt, en de liefde mist van haren vader, wiens troetelkind zij was, van hare moeder, die haar gemis met den dood bekoopen moet, en van haar iets jonger zusje Anna, die pogingen zijn als naar de natuur geteekend; die bladzijden behooren onder de schoonste van het schoone boek.
Mientje is eindelijk met haren toestand vertrouwd geworden, heeft tante Fanshawe Mama leeren noemen; en langzamerhand sterven de gedachten aan het ouderlijke huis weg. Toch bleef in haar gemoed nog altoos iets van de ontwikkeling en vorming harer eerste jeugd; en dat frische, reine, onbedorvene hart dat zij, als klein kind, bij hare eenvoudige ouders, bezat verliest ze nooit geheel; ook toen ze zich later als de meest gevierde schoonheid in de luisterrijkste kringen van St. Austins bewegen mocht, en er zich, misschien onbewust, eenigszins over geschaamd zou hebben, als een van die aanzienlijke en adelijke bewonderaars had kunnen vermoeden dat zij niet was Mina Fanshawe, de dochter van den rijken koopman, maar eenvoudig nichtje Mientje Haroldsen, wier vader recht en slecht een boer geheeten werd.
Zoo leert zij Raymond Lee kennen, den eenigen zoon van Walter Lee, die, vijftien jaren geleden, door schandelijk bedrog, de kas eener Maatschappij bestolen had, waardoor hij zeer vele familiën geheel of bijna geheel had geruïneerd. Raymond, erfgenaam geworden van een rijken oom, die zijn fortuin had verdiend door een geweeren fabriek, lost al de schulden van zijn vader af; het laatst van allen, omdat hij op zijne oproeping niet gekomen was, die van Haroldsen, den vader van Mina, welken hij als zoodanig nog niet kende.
Walter Lee was met zijn geroofde duizenden, en eene overspelige vrouw - die haar man bedroog, gelijk hij zijne vrouw en kind verliet - naar Amerika gevlucht, en komt ten laatste alles doorgebracht hebbende, arm en berooid in Engeland terng.

{==453==} {>>pagina-aanduiding<<}

Raymond was het intusschen zeer voorspoedig gegaan, wat den bloei zijner fabriek betrof, die hij, op denzelfden voet als zijn oom vroeger deed, had voortgezet; maar geluk kende hij niet. Had hij ook de smet die op zijn naam kleefde, zoo veel in hem was, afgewischt, door zijns vaders schulden allen te voldoen, hij onttrok zich nogthans aan den omgang met menschen, ofschoon men hem, om zijn hart en verstand en zijne groote schatten gaarne in de gezelschapskringen zou opgenomen hebben, waarin hij dan eindelijk verschijnt, om Mina weer te ontmoeten, nadat hij toevallig met haar had kennis gemaakt.
Vertrouwelijker met haar geworden, en door zijn vriend Jozef Pullyn, den verloofde harer zuster Anna, bekend met Mina's geboorte en betrekkingen, kan hij zijne af keuring niet verbloemen omtrent haar gedrag jegens haren vader, die, zoo hij meende naar haar zeer ernstig verlangde, on tot wien terug te keeren, hij oordeelde dat haar plicht was. Deze zijne misprijzing legt hij onverholen aan den dag, op een bal bij mevrouw Fanshawe, waar Mina hem vrij openlijk tart, door zich het hof te laten maken door Lord Fitz-John, een pair van Engeland, maar een losbol, dronkaard en speler. Zij verlooft zich nog dienzelfden avond met hem, en toen Raymond den volgenden morgen kwam om zich te declareeren, maakte zij hem haar engagement bekend, wat hij nauw kan gelooven, ronduit haar ook zeggende, dat zij, met haar verstand, aanleg, ontwikkeling en fijngevoel, geen vrouw was voor dien lichtmis. Mina, die inderdaad Raymond innig lief had, maar uit dépit zich aan Fitz-John had verbonden, blijft bij zijn heengaan diep verslagen achter en wilde wel voor al het goud der wereld, het gedane ongedaan kunnen maken.
Eenigen tijd na hare ongelukkige verloving; toen ze haar galant hoe langer zoo meer van zijne onbeteekenende en ongunstige zijde had leeren kennen, bij een wedren, is Fitz-John dronken, en thuisgekomen, laat zij zich, zelfs niet door de prachtigste juweelen welke voor hare bruiloft, die reeds ophanden was, bestemd waren, noch door de smeekingen harer tante, noch door het vooruitzicht het prachtige huis dat ze bewoonde, met al zijn rijkdom en al zijn weelde te moeten verlaten, terug houden, om haar engagement te verbreken; en walgend van de groote wereld, die zij lief had, maar die haar bedrogen had, keert zij naar haar vader terug.

{==454==} {>>pagina-aanduiding<<}

Op haar gang daarheen ontmoet haar Raymond en deze biedt haar zijn hart en hand, welke zij gelukkig is te kunnen aanvaarden.
Maar wat zij het minst vermoedde geschiedde. Haar vader verzet zich onverrzettelijk tegen dat huwelijk. Deze had namelijk, zoo vertelde hij haar eindelijk, voor vijftig jaren, den vader van Raymond, Walter Lee, toen die zich uit de voeten maakte met het geld van weduwen en weezen, op zijn vlucht doodgeschoten; en was dat ook nooit uitgekomen, zijn gemoedsrust had hij sedert verloren. Diep rampzalige jaren had hij vol van zelfverwijt en wroeging doorgebracht; en hij kon en zou in eeuwigheid niet dulden, dat, zijne dochter de bruid werd van den zoon diens mans welken hij van het leven had beroofd.
Ten laatste lost het zich op, dat Haroldsen zich had bedrogen; dat hij slechts gemeend had Walter Lee vermoord te hebben, maar dat deze nauwlijks gekwetst was geworden, en Raymond verkrijgt zijne uitverkorene.

Ik heb maar ééne groote aanmerking op dit zoo schoone boek, dat rijk is in menschenkennis, en door de schildering der feiten menige les van levenswijsheid en gezond verstand, van waarheid en deugd aanbiedt, die niet door dorre redeneringen maar door aanschouwelijke voorbeelden aangeprezen wordt. En die groote aanmerking is: dat, toen Haroldsen na, zoo hij meende, Walter Lee doodgeschoten en in de verlaten kolenmijn te hebben zien nederstorten, deze zich door zijn gedrag niet verried als een moordenaar, aan zijn vriend kapitein Pullyn en aan zijne zoo beangste vrouw. Toen hij toch, in zeer opgewonden toestand en vreesselijk driftig als hij was, het huis uitliep met een geladen geweer, om den roover achterna te zetten, komt hij duizelig en bestorven in zijne woning terug, met een ongeladen geweer, terwijl men in de verte een schot had vernomen. Bovendien is Haroldsen de man niet meer van vroeger, maar door woorden en blikken moest hij, naar hetgeen verhaald wordt, wel aan zijne vrouw en aan zijn ouden vertrouwden vriend verraden hebben, dat een vreeselijk geheim zijn borst drukte. Edoch! zonder dat geheim was er geen roman geweest!
Ook had de auteur wel gelukkiger kunnen wezen in het kiezen van een naam voor een bazar, die door de dames te St. Austins zoude gehouden worden, dan door te zeggen, dat

{==455==} {>>pagina-aanduiding<<}
die dienen zou voor het fonds tot bevordering van de bekeering van oud-kleeren-koopers in Londen! - We zouden het zelfs aan de geachte vertaalster niet kwalijk genomen hebben, als zij maar aan dien bazar eene andere bestemming gegeven had, die ten minste eenigszins meer met de waarschijnlijkheid overeengekomen was.
Ook nog acht ik het zeer onnatuurlijk, dat Walter Lee, op zijn sterf bed, Haroldsen terstond herkent, toen die (van wien het niet blijkt dat hij hem vroeger ooit vertrouwelijk, of zelfs maar eenigszins van nabij gekend heeft; maar van wien we wel weten, dat hij hem in geen vijftien jaren gezien had) toen die plotseling aan zijn bed verschijnt, terwijl toch zijn vermeende moordenaar, door den vreeselijken kommer en angst, waarin hij een groot aantal jaren had doorgebracht, en waar door hij reeds vroeg verouderd was, wel zeer veel veranderd moet geweest zijn; te veel, dan dat hij hem zoo terstond zou hebben kunnen herkennen.
In weerwil van deze, en misschien nog andere kleine, aanmerkingen, is het boek toch een zeer aanbevelingswaardig werk, dat men niet zonder nut en genot lezen zal.
Rosendaal.
Tydeman.
HET NEDERLANDSCH ZENDELING-GENOOTSCHAP in zijn willen en werken geschetts door J. Craandijk, Rotterdam 1869.

LIEDERGAVE, geofferd op het altaar der Zending, ten voordeele van het Nederl. Zend. Gen. Niet in den handel, verkrijgbaar à ƒ 1, bij J.C. Neurdenburg, Director van 't Zending-huis te Rotterdam, en bij S.J. Rutgers, Predikant te Hallum, 1869.
Allengs begint - 't begint nog slechts, maar 't begint toch - het geweten van Neêrlands volk omtrent zijne Oost, gelijk het die nog wel durft noemen, te ontwaken. Allengs begint het - 't begint nog slechts, maar 't begint toch - een volksgevoelen te worden, dat er iets gedaan moet worden, niet alleen met maar ook voor die inlanders daar; dat het niet aangaat hen, de armen, meest van hun arbeid en hunnen grond aan ons te doen mededeelen, maar dat wij rijken, door hen verrijkten en tevens door onze beschaving en onze godsdienst zoo rijk, hun meer van het onze hebben mede te deelen.
Welnu! daar bestaat een genootschap dat na reeds 72 jaren uit dit beginsel met ijver, belangeloos en altijd naar zijn beste weten en met de beste middelen werkzaam was. Dat genootschap

{==456==} {>>pagina-aanduiding<<}
wijdde zich aan de mededeeling van datgeen wat zeker het beste is, dat van hier was mede te deelen, ons Evangelie, ons Christendom. Het wilde daartoe niet de leer van het eene of andere onzer Westersche Kerkgenootschappen, maar het levende praktische Christendom mededeelen, en dit dan ook niet enkel door de leden van zulk een Kerkgenootschap doen geschieden, maar daartoe Christenen van allerlei belijdenis in zich doen samenwerken. Dat genootschap zet ook thans, in weerwil van den ongunstigen tijd, met onbezweken moed, en steeds door zijne ervaring leerend, op altijd verbeterde wijze dat werk voort, waarin het nog zoo weinig mede-arbeiders heeft. En wat daarin maar 't meest belemmert en weêrhondt is gebrek aan geld, aan dat geld hetwelk die Oost zelf in zoo ruime mate ons verschafte, en van 'twelk zulk een betrekkelijk klein deel genoeg zou zijn, om de groote en goede dingen voor de Oost te doen, waartoe het genootschap gereed is, maar waarvoor alleen het geld ontbreekt.
Wilt gij daarvan nader hooren, en door eene even onderhoudende als belangrijke lektnur in een kort bestek alles vernemen, begin dan met u aan te schaffen het dezer dagen uitgekomen voortreffelijk werkje: het Nederlandsch Zendelinggenootschap in zijn willen en werken, geschetst door J. Craandijk, Doopsgezind Predikant, te Rotterdam, 1869. En mij dunkt, indien gij hart hebt voor zulkè goede en noodige zaken, die zeker tot onzen plicht als Nederlandsche Christenen behooren, dan wordt gij lid van het genootschap zoo gij 't nog niet zijt, of zoo gij het zijt, zendt gij boven uwe bijdrage eene gave in, en dit kunt gij ook doen door aankoop van het werkje, welks titel ik hier boven afschreef, en, mij dunkt weder, ik heb u den oorsprong van dat werkje slechts mede te deelen om u daartoe op te wekken. 1)
Twee meisjes van den beschaafden stand, die zich boven vele, - ook boven vele jongelingen en mannen van dien beschaafden stand - onderscheiden door eene ernstige en daarom werkzame liefde voor het groote werk der Zending; zij, door een haar van nabij gegeven groot voorbeeld opgewekt, wilden ook zelve de handen aan 't werk slaan, om het Nederl. Zend. Gen. in staat te stellen, wat meer en wat beters, dan door altijd voortgaande inkrimping en bezuiniging, althans door behond van 't bestaande, te doen voor het in onze Oost zoo wel

{==457==} {>>pagina-aanduiding<<}
begonnen en voortgezette Zendingswerk. Zij noodigden hiertoe Dichters en Dichteressen uit haar enkele onuitgegevene gedichten af te staan, die zij, door eene uitgave voor hare rekening, als een kleine Liederen-schat voor den kleinen prijs van ƒ 1, ten bate van het genootschap aan belangstellenden zouden aanbieden. Zij zochten daarbij Bestunrders en Vrienden van 't genootschap aan om, elk in hun kring, die belangstelling op te wekken. En de uitkomst was? Door 32 personen werden 56 Bijdragen afgestaan, die zij met een paar vroeger reeds uitgegeven gedichten vermeerderden, en verrijkt zagen met een Voorwoord van den Zendeling Ulfers op zijne terugreis naar de Minahassa, ‘onder de Linie op den Atlantischen Oceaan’ geschreven. En een 5000 Exemplaren werden door belangstellenden verlangd, die eene waarlijk niet geringe stenn geven aan de kas van 't genootschap, dat zijn budget helaas! tot nog geen ƒ 70,000 brengen kan.
Zoo veel verrichtten en vermochten twee meisjes uit den beschaafden stand. Zij zonden thans zoo gaarne haar werk voltooijen door nog een tal van Exemplaren te plaatsen, die zij daartoe bij den Predikant Rutgers, te Hallum bij Leeuwarden, en bij den Director Neurdenburg te Rotterdam verkrijgbaar stelden. En zouden diegene onzer Lezers die er nog geen kennis van droegen of er nog geen deel aan namen, haar daarin niet gaarne ter wille zijn en daarmede ook een man verblijden, die als de Heer R. hen in veel grootere offers is voorgegaan? En 5, 10, 20 Exemplaren aan te vragen en in uwen kring te verspreiden is er het gemakkelijke middel toe.
Maar of dan ook de inhoud van het Boekje dit aanbeveelt? Mij dunkt: na hetgeen ik mededeelde, wilt gij dat niet eens meer vragen. Maar ik moet er in dit Tijdschrift een woord van zeggen.
Gij weet, wij hebben in onze dagen bijna geen dichters meer. Maar dan - ten Kate? Nu, van hem vindt gij hier twee gedichten. Gij weet, Poëzie is voor ons eene zaak van smaak en hoe verschillend is deze! Leest gij gaarne een versje van Laurillard, ook van hem vindt gij er twee. Moogt gij gaarne de zoetvloeijende regels van Bennink Janssenius; is het u aangenaam onzen Hasebroek, den zanger van Juliaan den Afvallige, of van den Bergh na zijn verscheiden eens te hooren, het boekje stelt u door goede proeven daartoe in staat. En gemakkelijk

{==458==} {>>pagina-aanduiding<<}
zou het mij vallen van hetgeen anderen, die als dichters min bekend zijn, hier leverden, heel wat coupletten over te schrijven die mij voldeden.
Houdt gij van welgeslaagde vertalingen van Long-Fellow, zoo als Gouverneur u die meermalen schonk, ook deze vindt gij hier. Immers genoeg om ook van deze zijde mijne opwekking en uitnoodiging te ondersteunen?
Amsterdam, Juni 1869.
Joannes Tideman.




II. Godgeleerdheid.

Athanase Coquerel Jr. - HET GEWETEN EN HET GELOOF. Uit het fransch door J.W. Beversen, Predikant te Dordrecht. - Rotterdam, W.L. Stoeller. 1868. 156 blz.
Een net gedrukt boekje, met een kostelijken inhoud. Wie zon trouwens aan het laatste twijfelen, die den naam van Athanase Coquerel fils, zoo als wij gewoonlijk zeggen, maar Jr. zoo als de heer Beversen te recht verbetert, op den titel heeft gelezen? De sympathie voor den man, die een paar jaar geleden het slachtoffer zijner eerlijke vrijzinnigheid werd, en vallen moest ter verhooging van den roem der onverdraagzaamheid der fransche orthodoxie in den Parijschen kerkeraad der Hervormden, ligt ons immers nog versch in het geheugen, al moest zij zich sedert ook tot anderen uitstrekken, die een soortgelijk lot ondergingen? Welnu, ieder weet dan nog wel, hoe die sympathie op deugdelijke gronden rustte, en niet enkel op het feit dat een geestverwant laaghartig werd verstooten. Athanase Coquerel Jr. is een man des geloofs, een strijder voor de rechten der wetenschap zoowel als voor die der godsdienst, een apostel en profeet van den nieuwen tijd, die de geestelijke behoeften zijner medemenschen kent, en doet wat hij kan, om hunnen honger en dorst naar gerechtigheid te bevredigen. Aan die zucht om te arbeiden aan den bloei van het hoogere leven zijner protestantsche medechristenen in Frankrijk, heeft het geschrift, waarvan de heer Beversen ons een goed geslaagde vertaling heeft bezorgd, zijn ontstaan te danken. Het maakt ons bekend met den inhoud van vijf voorlezingen of toespraken, door Coquerel gehonden voor zijne ‘catechisanten, vroegere leerlingen, hunne familiën en de personen, die zich bij hen wilden voegen’; terwijl de drie eersten later te Nimes voor ‘een groot gehoor van mannen’

{==459==} {>>pagina-aanduiding<<}
werden herhaald. Met de uitgave worden de gesproken gedachten in ruimer kring verspreid. En zij zijn dit ten volle waardig.
De groote vraagstukken van het godsdienstig leven, heeft Coquerel ter behandeling gekozen, juist van de zijden, waar dit voor 't oogenblik 't meest noodig scheen. Volledig is die behandeling niet. Dat laat zich dan ook niet verwachten, waar slechts de tijd voor vijf voordrachten kon worden gevonden. Doch in zijne keus uit een rijke stof is de spreker gelukkig geweest, nu hij in de oogenblikkelijke behoeften zijner hoorders wilde voorzien. Men oordeele.
De behandelde onderwerpen zijn: Het geweten en God; Het geweten en het menschelijk leven; Het geweten en de heilige schrift; Het geweten en Jezus Christus; Het geweten en de kerk.
Men ziet: het geweten wordt overal op den voorgrond geplaatst. En niet zonder rede. Het geweten toch is het machtige wapen, waarmede deze edele strijder het monster der ongodsdienstigheid, van het praktisch ongeloof, tracht te vernietigen, terwijl hij tegelijkertijd daarmede de verderfelijke heerschappij van het absolutisme zoekt te ondermijnen.
La conscience heeft bij Coquerel een grooteren omvang dan wij aan het geweten plegen toe te kennen. ‘Het is, zegt hij, een feit dat vaststaat, een inwendige magt, die ieder onzer bij zijn geboorte met zich brengt, een der verschillende elementen, waaruit de menschelijke natuur is samengesteld, bij den een wat meer, bij den ander wat minder ontwikkeld en dat men, om het zoo eens uit te drukken kan ontleden en uit elkander nemen door het beurtelings van drie verschillende zijden te beschouwen.’ Die beschouwing leidt tot de erkenning, hoe ‘het geweten is het bewustzijn, dat ieder onzer heeft van zijn persoonlijkheid’, gevolgd door ‘een instinktmatig gevoel van pligt’, en vergezeld van ‘het godsdienstig bewustzijn, (of) besef der betrekking tusschen den mensch en het oneindige.’
Het geweten - 't woord genomen in dien ruimen zin, zoodat alle zedelijk en godsdienstig bewustzijn, elke aspiratie van het gemoed, en elke persoonlijke overtuiging daarin is opgenomen - dat geweten heeft voor ons het hoogste gezag. Het leert ons God vinden, en wel een God, die leeft en spreekt, die persoon is en volmaakt. Het geeft antwoord op de vragen, de groote raadselen van het leven: ‘Waarom bestaan wij? Wie zijn wij?

{==460==} {>>pagina-aanduiding<<}
Waar gaan wij heen?’ Het brengt ons op den weg der waardeering van den bijbel, terwijl het ons zoowel voor vergoding als voor verguizing van ‘de heilige schrift’ bewaart, en het woord van Panlus verklaart: ‘de letter doodt, maar de geest is het, die levend maakt.’ In Jezus laat het ons niet den bovennatuurlijken Godszoon zien, noch den Christus, die tot de zonen der negentiende eeuw niets meer te zeggen heeft, en daarom van dezen den somberen afscheidsgroet ontvangt:

Schoon we op uw kruisbeeld staren, 
Uw kostbaar lijk ligt lang vergruisd in 't stof ter neêr. 

maar den stichter van het Godsrijk, dat binnen in ons komen moet, ‘den weg, die tot God leidt.’ Van de kerk doet het eenvondig spreken: ‘het is de vereeniging der christenen’, een vcreeniging wier kracht ligt in het beginsel der vrijheid.
Met warmte, veelal met profetische verheffing en dichterlijken gloed, heeft Coquerel deze gedachten ontwikkeld. Uit schier elke bladzijde, maar vooral uit de beide eerste voorlezingen, spreekt heilige geestdrift voor al wat rein en goddelijk is. Door zijn krachtig beroep op de getuigenissen van het geweten, zoekt hij de godsdienstloozen en Atheïsten wakker te schudden, de eerlijke twijfelaars een riem onder 't hart te steken, de sluimerenden op het kussen van priester-, schrift- of kerkgezag, tot bezinning te brengen. 't Is degelijke taal des geloofs, die wij hier hooren; 't woord van den man, die persoon is en een overtuiging heeft omtrent de heiligste belangen der menschheid. Aan zulke taal heeft men bij voortduring behoefte in Frankrijk, ook in Nederland. 't Is goed dat de twijfel gewogen, de ongodsdienstigheid te licht bevonden en het absolutisme gegeeseld wordt. Maar beter nog is 't, wanneer dit alles geschiedt, met gelijktijdige aanwijzing van den weg, waarop men genezing kan vinden voor de wonden, aan het gemoedsleven toegebracht. En dat heeft Coquerel in deze toespraken beproefd. Mochten velen de deugdelijkheid van die proef willen toetsen! Het geloof aan God zou dan weer vaster, het leven voor velen minder ondragelijk en gelukkiger, het gebruik van den bijbel vruchtbaarder, de erkenning der groote waarde van Jezus' persoon en werk voor de menschheid algemeener, de liefde voor de kerk grooter en haar heilzame invloed uitgestrekter worden.
‘Of er dan enkel te prijzen en volstrekt niets te berispen valt in dezen arbeid van Coquerel?’

{==461==} {>>pagina-aanduiding<<}

‘Welk een vraag?!’ mag 't antwoord wezen. Hoe zou 't mogelijk zijn over zoo vele dingen te spreken, zonder menigen volzin te bezigen, die bij dezen of genen bedenkingen uitlokt? Meer dan eeus kan men met reden vragen: wordt dát nu door 't geweten tot onze kennis gebracht? 't Gaat niet aan, kan men zeggen, en een man als Coquerel moest dat weten, om van Stephanus' rede in de Handelingen te spreken, als ware zij zóó van 's mans lippen gevloeid; om den vierden Evangelist zonder contrôle als schatbewaarder van Jezus' woorden te laten optreden; om doop en avondmaal instellingen van Jezus te noemen, wier blijvende instandhouding hij zou hebben verordend. Doch waartoe meer dergelijke aanmerkingen opgesomd? Ze zijn van geen overwegend belang, in een geschrift als 't nu aangekondigde. Men zou immers met volkomen recht, daarop de bij Coquerel blijkbaar geliefkoosde spreuk kunnen toepassen: de letter doodt, maar de geest is het, die levend maakt.
De geest van dit geschrift kan leven, veel en krachtvol godsdienstig leven wekken. Wie 't in het oorspronkelijke niet zouden gelezen hebben, zijn daarom den heer Beversen grooten dank verschuldigd voor zijne vertaling, die gelukkig oneindig beter uitviel, dan bij den eersten oogopslag ‘de verhevenheid’ van den kerkeraad te Nimes - zie de opdracht van het werk - en de voorrede, met hare kerkgeschiedenis voor ‘geschiedenis der kerk in het Apostolische tijdvak,’ en hare ‘liberale oplossing der groote godsdienstige vraagstukken,’ voor een oplossing in liberalen geest, deden verwachten. Het sublime schijnt Beversen moeite te kosten. 't Doet hem zelfs spreken van een ‘verheven eed.’ Gering zijn overigens slechts de uitzonderingen op den regel, dat deze overzetting van Coquerel's geschrift zich aangenaam laat lezen. Bij een eventuëele herziening eenige drukfouten minder, en eenige komma's meer s.v.p.
Abbenbroek, Nov. '68.
W.C. van Manen.




III. Wis- en Natuurkunde.

IN 'T LOMMER, door H. Witte. Haarlem, Erven F. Bohn.

IN 'T VRIJE VELD. Brieven van een landmeisje aan jonge dames, ingeleid door Dr. D.J. Coster. Brief I-XII. Amsterdam, C.L. Brinkman.
In 't lommer en in 't vrije veld, ziedaar twee geschriften, wier titels zoo nauw aan elkander verwant schijnen, dat men bij eene

{==462==} {>>pagina-aanduiding<<}
aankondiging reeds daarom geneigd zou zijn, ze samen te voegen. Ook de inhoud echter wettigt zulks, zoo als spoedig blijken zal.
In het eerstgenoemde geschrift zien wij weder de pennenvrucht van eenen schrijver, uit wiens bekwame hand wij nog niet lang geleden een boek ontvingen, dat, èn om den treffenden inhoud, èn om de nuttige strekking, die het bezit, niet genoeg aanbevolen worden kan. Dat 't groote in 't kleine, vroeger in dit tijdschrift mede door ons aangekondigd, was in waarheid een zeer lief boek, en de praatjes over planten, die er in voorkwamen, waren zoowel leerzaam, als treffend en schoon, hier en daar zelfs uitstekend schoon De schrijver van een werkje van zulk eene waarde, staat echter op een eenigzins moeielijk standpunt bij het leveren van een nieuw geschrift, vooral zoo de strekking van dit eenigermate dezelfde is. De verwachting is toch in dit geval hoog gespannen, en hoe hooger zij dat is, te eerder blijft zij onvoldaan en treedt teleurstelling in hare plaats. Voorzeker als men dit bedenkt, dan was de taak van den Schr. van het hier aangekondigde boek niet gemakkelijk, dan zou het eigenlijk een wonder zijn, zoo hij niet hier en daar aan al te hoog gestelde eischen minder voldeed.
Dit voorzeker mag bij de beoordeeling van het hier aangekondigde werk van den Hr. Witte niet voorbij worden gezien. De beoordeelaar moet rechtvaardig zijn en zoo mag hij den Schr. dus geene hoogere eischen stellen, omdat deze vroeger iets zoo voortreffelijks geleverd heeft, als zijne praatjes over planten. Integendeel heeft hij dien nieuwen arbeid geheel op zich zelven te beschouwen en bevredigend mag de uitkomst in dit geval heten, zoo het oordeel luiden kan, dat het nieuwere werk niet onwaardig een plaatsje naast het oudere innemen zal.
De Schr. zegt in zijn naschrift, dat zijn In 't lommer een geschrift is van gelijke strekking als het vorige en tot op zekere hoogte wordt zulks door den inhoud bevestigd, zoo als ook de wijze van behandeling en voorstelling hetzelfde karakter draagt. Toch is er onderscheid, 't Groote in 't kleine droeg ook tot opschrift ‘praatjes over planten,’ en hoe los en ongedwongen de Schr. zich daar ook op het gebied der plantenkunde beweegt, hoe menigen zijsprong op ander gebied hij daar maakt, toch blijft het opschrift ‘praatjes over planten’ voor dat geschrift gepast. Zijn In 't lommer draagt dit bijopschrift niet, en te recht

{==463==} {>>pagina-aanduiding<<}
doet het dit, naar ons oordeel, niet. Wel is ook hier de plantenkunde het hoofdgebied, waarop hij zich beweegt, maar al te dikwerf en al te veel doolt hij ook op ander gebied rond, dan dat dit opschrift ook hier gepast zou zijn. Wij vermoeden, dat de Schr. dit zelf gevoeld en ook daarom zulk eenen titel gekozen heeft, die hem zijne volle vrijheid liet, om te schrijven over wat hij wilde en zooals het hem voor den geest kwam.
Dat er in dit werkje veel voorkomt, dat althans slechts zeer in de verte met plantenkunde in betrekking staat, kan geene stoffe tot aanmerking geven, want daarvoor is de Schr. geene verantwoording schuldig. Toch mogen wij dit zeggen, dat wij hem het liefst volgen, waar hij het minst op ander gebied afdwaalt, waar hij meest uitsluitend met de plant en wat meer in onmiddellijk verband met haar staat, zich bezig houdt. Daar inderdaad vinden wij, wat meest treffend en schoon is en verwondert men zich vaak over het talent van den schrijver, om den lezer te boeien en met onweerstaanbaren aandrang hem te overtuigen, hoe schoon en treffend alles is gevormd en ingericht. Maar neen, verwonderen doet ons dit niet. De schrijver heeft de planten lief, hij gevoelt dus, wat hij schrijft en zoo ontbreken hem de woorden ook niet. Wil men zich overtuigen van de waarheid van dit een en ander en zien, hoe los en ongedwongen en toch treffend de Hr. Witte zijne gedachten weet mede te deelen, dan leze men eens na, wat hij blz. 32 zegt van het gras en van gras bouquetten, of op blz. 266-67 aangaande het gering geachte kruiskruid (Senecio vulgaris), en vooral sla men dan eens het oog op hetgeen blz. 310 en volgende wordt verteld van dubbele en wilde (enkele) rozen en rozenbottels en op hoe eenvoudig treffende wijze de Schr. daar doet gevoelen, dat ook hier, zooals in zoovele andere gevallen, de minst schoone en weinig geachte bloemen, de voortreffelijkste zijn. Of laten zij niet in de vrucht eene nalatenschap achter, die verder zich ontwikkelt, en waarin (in het zaad) het nieuwe leven, sluimert, - het leven, dat ontluiken zal, wanneer de schoone gevulde bloem, die aller oogen tot zich trekt, reeds lang spoorloos verdwenen en vergeten is. Meerdere voorbeelden voor de schrijfwijze van den Hr. W. zouden hier bij te voegen zijn, om aan te toonen, hoe geschikt zij dikwerf is, om de aandacht te boeien van den lezer en zijne oplettendheid op dit gebied te vestigen. Ons blijft
aan te wijzen, hoe ook de keuze

{==464==} {>>pagina-aanduiding<<}
der onderwerpen op het gebied der plantenkunde veelal eene gelukkige is. Vijf hoofdstukken trokken als zoodanig bijzonder onze aandacht en wel H. 2 en 3, over het gras, H. 6, over vergiftige planten, H. 7, get. bedwelming en H. 9 over onkruid.
Geen onder deze achten wij hier meer aan zijne plaats, dan dat over vergiftige planten. Kruidkundige werken, waarin deze planten als zoodanig worden genoemd, worden door de groote menigte niet gelezen. Vrij algemeen weet men van de dolle kervel en waterscheerling, dat zij vergiftig zijn en enkelen weten wellicht ook nog sommige andere gewassen te noemen, die deze eigenschap bezitten. Maar weet men nu ook deze gevaarlijke planten met genoegzame nauwkeurigheid te onderscheiden, zoodat men in staat is, waar zij zich vertoonen, ze zoo noodig dadelijk te verwijderen. Men gevoelt, dat het antwoord op die vraag zeer algemeen ontkennend moet zijn en dat het dus een zeer gelukkig denkbeeld van den Schr. was, om aan dit onderwerp in dit voor een uitgebreider kring van lezers bestemde boek, eene plaats aan te wijzen. De mededeelingen, hier voorkomende, van verschillende ongelukken, langs dien weg veroorzaakt, zijn hier geheel aan hare plaats, want zij leeren, dat het gevaar, dat hier dreigt, niet zoo gering is, als sommigen het wellicht vermoeden. Hoe de Schr. hier meermalen zeer nuttige wenken geeft, daar kan men zich van overtuigen, wanneer men bijvoorbeeld naleest, wat hij op blz. 189 van de dolle kervel zegt, dat wel behartiging verdient. Wij lazen dit geheele hoofdstuk met veel genoegen. Dat wij echter het meeste gewicht hechten aan het laatste gedeelte, dat over de inlandsche vergiftige planten handelt, ligt in den aard der zaak.
Ook het hoofdstuk over de grassen en dat over de onkruiden zonden wij hier ongaarne missen, want beiderlei planten verdienen meer gekend en de laatstgenoemde meer in hare ware beteekenis begrepen te worden. Dat hetgeen de Schr. daaromtrent mededeelt, veel daartoe zal kunnen bijdragen, valt niet te betwijfelen. Het kan althans leeren, dat het gras, dat men dáár in de weiden en elders voor zich ziet, niet maar eene verzameling is van éénvormige, éénsoortige planten, maar dat men daar een groen kleed aanschouwt, door zeer verschillende grassoorten gevormd, waarvan elke soort haren eigen groei, en bloeiwijze heeft. Het kan doen zien, dat die groep der grassen

{==465==} {>>pagina-aanduiding<<}
vrij wat uitgebreider is, dan men dikwerf vermoedt, en dat wij in onze graangewasssen, in het hoogwuivende riet, ja zelfs in de turksche tarwe niets dan grassoorten zien. Het kan verder leeren, dat, wat het onkruid betreft, ook aan dit zijne plaats aangewezen in is de lange keten van planten en dat het niet doelloos die plaats inneemt.
Van geheel anderen aard is het onderwerp door den Schr. behandeld in H. 7, waar bij van bedwelming spreekt, en zeker houden wij ons overtuigd, dat reeds dat opschrift de aandacht trekken en velen tot de lezing opwekken zal. Kan men dan in waarheid ook de plant bedwelmen, ziedaar de vraag. die zeker menigeen op de lippen zweeft, en zoo men het kan, langs welken weg is dit mogelijk. De oplossing dier vragen wordt hier den lezer duidelijk genoeg gegeven, maar gevoelen zal hij, hoe het bevestigend antwoord daarbij verkregen, slechts tot nienwe vragen voert, die voor het tegenwoordige althans voor ons ten eenemale onverklaarbaar zijn. Ook hier zal blijken, hoe ons weten op dit gebied slechts stnkwerk is, en hoe het leven der planten in zijn eigenlijk wezen nog vele geheimnissen bevat.
Hiermede zouden wij meenen onze taak te hebben volbracht. Gewis bleek het duidelijk, dat ook deze nieuwe lettervrucht gerust mag aanbevolen worden. Echter ligt ons nog ééne zaak op het hart, ééne bedenking, die wij te minder mogen terughouden naarmate het hier een werkje betreft, dat meer schoons en nuttigs bevat. Bovendien kan de Schr. voor het vervolg er wellicht voordeel mede doen.
Wij hebben reeds hierboven gezegd, dat de Schr. zich eenen titel gekozen had, die geheel onbestemd is en dus volle vrijheid hem laat, om te schrijven hoe en over alles wat hij wil. Zulk eene vrijheid nu, waarbij men zich geheel los en ongedwongen bewegen kan, schijnt wel zeer gemakkelijk voor den Schr. maar zij is het niet altijd! Want ook zij is betrekkelijk en heeft hare grenzen, die zeer licht, al schrijvende, uit het oog verloren worden en die men toch niet overschrijden mag. De schrijver schrijft los en ongedwongen, hij wil vrijheid. Daarom acht hij zich ook niet gebonden al te slaafsch aan het onderwerp vast te houden, waarmede hij zich oogenblikkelijk bezig houdt, en zoo laat hij het varen, om eerst eens over andere zaken wat te praten, en later het weder op te vatten. Zulk een telkens afbreken nu en weder invlechten van andere zaken kunnen wij niet goedkeuren.

{==466==} {>>pagina-aanduiding<<}
Soms kan wel is waar zulk eene invoeging van iets anders unttig en gepast zijn, - hier komt zij veel te veel voor, en wordt meermalen eene oorzaak van eene zekere stroefheid en een' minderen samenhang. Een voorbeeld moge daarvan ten bewijze strekken.
Dat de Schr. in dit werkje eens het een en ander wilde mededeelen van Linnaeus en van de plantenstelsels, die elkander opvolgden, dat was zeer gepast, maar zooals hij het gedaan heeft, kunnen wij althans er geen' vrede mede hebben. Leest men blz. 280 en volgende na, waarover het onkruid gesproken wordt, dan vindt men daar den Schr. eerst sprekende over Hondsdraf, als een lipbloemig gewas en verhaalt hij verder, hoe de lipbloemen twee langere en twee kortere meeldraden bezitten en dit Linnaeus aanleiding gaf, om al deze planten te brengen tot ééne groep, die hij de klasse der tweemachtigen noemde. Tot zooverre nu kunnen wij met den gang der denkbeelden ons vereenigen, maar wanneer de Schr. nu op éénmaal een verslag van het leven van Linnaeus geeft en vervolgens eene voorstelling van den aard der plantenstelsels, en aan deze zelfs nog vergelijkingen toevoegt, die minst genomen, hier zeer goed gemist konden worden, om eerst 6 of 7 bladzijden later op het eigenlijke onderwerp terug te komen, dan vinden wij zulke zijsprongen wel wat groot en belemmerend ook. Het is naar ons oordeel eene fout van den schrijver, waarvoor hij zich voor het vervolg wachten moet. Hij houdt ons deze opmerking gewis te goede. Hij weet, wij houden er ons van overtuigd, zeer goed, dat het aanwijzen van feilen, waar zij voorkomen, veel meer tot het goede opvoert en meer ons voorthelpt, dan het toezwaaien van lof. Bovendien, waar zooveel is, dat goedkeuring verdient, daar zal dit enkel gebrek de balans van het onpartijdig oordeel niet ten zijnen nadeele doen overslaan.

Uit het lommer verplaatsen wij ons thans ‘In 't vrije veld,’ alweder een titel, die voorzeker uitlokkend genoemd mag worden.
Bovendien wordt de nieuwsgierigheid al dadelijk hier geprikkeld, want wie zou niet begeerig zijn eens te weten, wat een eenvoudig landmeisje toch wel aan jonge dames mag te zeggen hebben. Die toevoeging aan den titel, lezers, moeten wij maar niet te letterlijk opvatten, zooals dit reeds uit de inleiding van

{==467==} {>>pagina-aanduiding<<}
den Hr. Dr. D.J. Coster blijkt, die ons eenigermate op den weg helpt, door ons te berichten, dat het eene jonge dame is, die hier tot hare zusteren het woord richt. Dat zij hiertoe ook bevoegd is, dat zij hiertoe ten volle de gave en talenten bezit, blijkt uit elk gedeelte van dit geschrift, waarin veel kennis, een helder oordeel en diep gevoel zich paren aan eene vloeiende, onderhoudende wijze van voorstelling, die elken lezer boeien moet en inzonderheid berekend is voor de vrouw. Wij althans zouden meenen, dat niemand, die dit lieve boekske leest, het onvoldaan zal ter zijde liggen. Ook wenschen wij het in de handen van velen, daar wij het beschouwen als uiterst geschikt, om den smaak te veredelen en de belangstelling te verhoogen voor zeer veel, wat dikwerf nog te weinig de aandacht trekt.
Wij noemden dit geschrift, dat onder den neederigen titel van ‘Brieven van een landmeisje’ in het licht verscheen, een lief boekske, en dat de lofspraak, die daarin besloten ligt, wel verdiend is, zal blijken, wanneer wij het thans eenigzins van naderbij beschouwen.
Reeds het voorwoord van de schrijfster, hoe kort het ook zij, geeft eene voorproef van die losse, bevallige schrijftrant, die men overal in dit werkje terugvindt. Het landmeisje schroomt tot jonge dames het woord te richten en wil toch vooraf zich eenigzins aan hare lezeressen bekend maken en haar met een woord het onderwerp aanduiden, waarover zij zich met haar wenscht te onderhouden. Dat onderwerp is het vrije veld, het land, waar zij heeft rondgedwaald van klein af; waar zij is opgegroeid tot nu; haar te huis. En zeker, levert dat te huis ook veel te zien op, is daar veel, waarvan wat te zeggen valt. Wat zij er echter van vertellen wil, daarvan hier geen enkel woord, dat zal men, hare brieven lezende, wel vernemen.
Zal nu de beoordeelaar een' anderen weg inslaan en hier dadelijk aangeven, wat de schrijfster verzwegen heeft? Zal hij, om den lezer nader bekend te maken met den aard en de strekking van dit werkje, eene dorre inhouds opgave laten volgen, van hetgeen hier achtereenvolgens in dit twaalftal brieven behandeld wordt? Neen voorzeker! dit kan onze bedoeling niet zijn. Dat wij hier echter iets meer van den iuhoud zeggen moeten, ligt in den aard der zaak. De lezer van dit tijdschrift verwacht zulks, de schrijfster heeft er recht op, dat bij haren welgeslaagden arbeid hier eenigzins uitvoeriger worde stil gestaan.

{==468==} {>>pagina-aanduiding<<}

Brieven zijn het, die wij hier voor ons hebben en wel brieven over zeer verschillende onderwerpen, maar waaronder er geen is, dat niet de belangstelling opwekt en niet waardig is, waardig in de volle beteekenis van het woord, om gekend te worden, ook door de vrouw. Of zou zij minder geroepen zijn, om de schoonheid en voortreffelijkheid van dat alles, wat de natuur te aanschouwen geeft, op te merken en op zijnen prijs te leeren schatten? De schrijfster heeft het anders en beter begrepen en voert dien overeenkomstig hare lezeressen hier rond op zeer verschillende toneelen, toneelen, waarvan elk zijne eigene schoonheden bezit, waarvan elk, op zijne eigene wijze, van verwonderlijke wijsheid en doelmatigheid getuigenis aflegt. Nu is dit toneel de bloemhof, de hof, waar Flora het gebied voert, en doet zij opmerken, wat eene bloem niet al te zien geeft, Dan is het de weide, waar zij op de verschillende grassen het oog richt, die de groene zoode vormen, maar ook de lieve weidebloemen niet vergeet, waarvan elke maand de hare telt. Ginds weder vormt het bouwland het toneel, waarop men verplaatst wordt, waar één enkel gewas bestemd is zijnen oogst te leveren, maar waar dikwerf ook velerlei onkruiden, ongenoodigde indringers, belemmerend optreden, terwijl de geteelde planten ook door verschillende dieren soms geteisterd worden. Maar de schrijfster voert hare lezeressen ook naar andere plaatsen, waar de natuur meer uitsluitend heerscht en waarop de hand van den mensch nog minder haren stempel heeft gedrukt. Hier stelt zij de waterlandschappen voor, met hunnen eigenaardigen groei, met hun leven, eene wereld op zichzelve. Dan weder voert zij u over in het dommelig bosch, laat u het suisen hooren van den wind in de krninen der boomen; herinnert u aan hetgeen het statige benken of eikenbosch, de laan van sparren, het dennewoud u te aanschouwen gaven, maar wijst ook op het schoon van nederiger planten, van korst- en loof- en levermossen. Maar niet alleen in den zomer
wil zij u het bosch laten zien. Neen, ook in den winter is het schoon, en om het klaar te doen opmerken, geeft zij u de bladknoppen te aanschouwen, kunstig voor alle, maar voor iedere afzonderlijke houtsoort verschillend gevormd. De schrijfster heeft voor hare lezeressen ook nog een ander genot bereid. Terecht begint zij een' harer brieven, met de beteekenisvolle woorden ‘de natuur zegt zoo heel veel, wat wij niet verstaan.’ Echter laat zij het niet

{==469==} {>>pagina-aanduiding<<}
bij die enkele woorden blijven. Integendeel wil zij trachten hare lezeressen er althans iets meer van te doen verstaan en wapent zij daartoe het oog, wijst haar in enkele trekken aan, wat het mikroskoop te aanschonwen geeft, wat het onderzoek der wetenschap leert betreffende het inwendig samenstel der plant en hoe dit niet minder de bewondering verdient, als de uitwendige vormen. Toch voert zij hare lezeressen verder nog. Wat de onderzoekingen betreft met het mikroskoop, zij mogen door 200-300 voudige vergrooting aanschouwelijk maken, wat voor het ongewapend oog ten eenemale verborgen blijft, toch hebben zij niets anders tot uitkomst, dan de kenbare onderscheiding van vorm en samenstel. Welke zijn echter de stoffën, waaruit die verschillende weefsels zijn opgebouwd? Hebt gij er nooit over nagedacht, dan wil de schrijfster u ook hier op dit gebied, geene vreemdeling laten. Wel is het een geheel ander toneel weder, waarop zij u hier verplaatst, maar gewis zal ook dat u niet onvoldaan laten.
Zoo voert de schrijfster hare lezeressen rond en doet haar toeven bij wat haar op haren weg belangrijks te gemoet komt. En dat zij met de gelegenheden, waar iets aardigs of leerzaams te zien is, waar eene nuttige opmerking te maken valt, goed vertrouwd is, daar kan men zich van verzekerd houden. Hetzij zij u de geschiedenis verhaalt van eenen beuk, want, tusschen ons gezegd en gebleven, ook de geschiedenis van een boom heeft dat, waaruit te leeren valt, hetzij zij, als landmeisje, eens even overwipt en in de stadstuinen bij hare zusters een bezoek aflegt, of een uitstapje maakt naar Haarlems omstreken, en daar den blik slaat op de prachtige bloemen der bolgewassen; hetzij zij u doet opmerken, hoe de kieming van het zaad plaats heeft, door eenvoudig u aan te toonen, hoe het tuinkers op een lapje gezaaid en vochtig gehouden, zich ontwikkelen kan, of op welk ander onderwerp zij uw oog vestige, gij kunt verzekerd zijn, dat zij er u iets leerzaams bij verhalen zal.
Genoeg hebben wij thans gezegd van den inhoud. Ook den vorm hebben wij echter nog eenigzins nader te doen kennen. Reeds werd beweerd, dat de voorstelling der zaken in dit boekje los en ongedwongen is, en gerust mogen wij er bijvoegen, dat zij in hooge mate boeit en aantrekt. Voorbeelden hiervan zouden wij in menigte kunnen bijbrengen, maar wij staan verlegen bij de keuze. Op goed geluk af, willen wij er echter een enkel afschrijven. Men leeze en oordeele.

{==470==} {>>pagina-aanduiding<<}

‘Zijt gij een zondagskind, zoo zegt het sprookje, dan kunt gij elke taal in de natuur verstaan; den wildzang der vogelen, het golfgeklots van het water, het lied van den ruischenden akker. Wat hoort gij in die aren? Komt mede naar het korenveld! Zoo waar het is, dat de mensch van brood niet alleen kan leven, zoo zeker is het ook, dat de golvende akker, en de weide, en de bosschen, en de lucht, en het water meer kunnen geven dan stoffelijke gaven alleen. Het is de schat, dien de aanblik der natuur schenkt aan allen, die oog, hart, liefde voor haar hebben. De natuur spreekt tot allen. In het leven van velen speelt hare stem eene groote rol. Zij verheugt ons, zij sterkt ons. De omgang met haar is eene weelde: niet altijd is zij vrolijk, lange na niet; soms somber beangstigend, ruw; maar ook dan nog blijft zij weelde. Zij wekt ons op; zij bezielt ons. Zij troost ons bij den aanblik van haren rijkdom over menige kleine verdrietelijkheid; zij fluistert ons dan in, dat wij niet zoo kleingeestig mogen zijn. Zij is de bondgenoote onzer godsdienst; zij stemt ons reiner en voert ons op naar het hoogere. Zij verruimt onzen blik; zij is in ons leven het groote tegenwicht tegen de macht der conventie. Zoo veel dingen heeten “mooi,” omdat de mode het medebrengt; het schoon der natuur is niet aan mode onderhevig. Zij staat daar elk jaar als de toetssteen van onzen smaak; als de ongedwongene, oorspronkelijke schoonheid; zij getuigt, dat boven de kleine, vergankelijke voorschriften van gebruik en gewoonte, die de samenleving oplegt voor een' tijd, hooger, heiliger, onvergankelijker wetten bestaan.’
Maar wij mogen deze aanhaling niet verder voortzetten. Slechts voegen wij hier het slot bij van de rcdeneeringen der Schrijfster. Het luidt aldus:
‘Nog één voorrecht heeft de zin voor de natuur. Zij sticht eene soort van baud tusschen allen, die zij even sterk bezielt. Ook tusschen u en mij?...Dat hoop ik.’
Met die vraag aan hare lezeressen besluit zij haren brief over...bouwland. En wij besluiten daarmede onze aankondiging. Meer over dit boekske te zeggen ware toch overtollig. Dit alleen nog: dat de uitgever voor eene nette uitgave gezorgd heeft, terwijl de bijgevoegde figuren zeer de waarde van dit geschrift verhoogen. Hartelijk wenschen wij, dat het veel gelezen moge worden, en dat het landmeisje, dat zoo lief en leerzaam tot

{==471==} {>>pagina-aanduiding<<}
hare zusteren sprak, ons nog menigen brief van dien aard schenken moge.
October 1868.
R.W. Boer.

IV. Letterkundige Varia.

DE WERELDBOL. De jongste zee- en landreizen, volgens Dr. W. Harnisch, F. Heinzelmann en anderen aan Neêrlands volk verhaald door J.B. Rietstap. Met fraai gekleurde platen, Eerste en Tweede Deel. Groningen, P. Noordhoff; Arnhem, J. Voltelen; Gent, W. Rogghé. In royaal 8o 520, 670 blz. ƒ 3.75.

REIS door Midden- en Zuid-Amerika, door L. Enault. Leiden bij D. Noothoven van Goor. Royaal 8o, Prijs per aflev. ƒ 0.75,
Van den gewonen, door de noodzakelijkheid voorgeschreven regel om geene nog onvolledige werken aan te kondigen, willen wij ditmaal afwijken ten gevalle van deze belangrijke, nuttige en goedkoope onderneming. Men stelt zich voor, in vier jaren 6 à 7 deelen te geven, te zamen bevattende 200 vel druks en kostende ƒ 10. Op die 200 vel staat echter zoo veel als op 360 v. gewoon gr. 8o. Rekent men dit op den traditioneelen prijs van 15 cent het vel, dan zou volgens dien maatstaf het werk, dat nu op ƒ 10 zal komen, niet minder dan ƒ 54 kosten. Men ziet dus, dat het terecht eene zeer goedkoope uitgave genoemd wordt, en daarbij valt er weinig meer op aan te merken, dan dat op het ‘fraaie’ der gekleurde steendrukplaten vrij wat valt af te dingen. Papier en druk zijn echter onberispelijk, en wij vinden alle vrijheid om deze onderneming, kostbaar voor de uitgevers, onkostbaar voor den kooper, grootelijks aan te bevelen. Het eerste en het tweede deel, benevens een gedeelte van het derde (tot bladz. 448) ontvingen wij ter aankondiging. Komt deze door een toevallig oponthoud wat later, wij kunnen nu ook over een te grooter gedeelte oordeelen, en dat oordeel kan over 't geheel, wat inhoud en vertaling betreft, gunstig zijn.
Het eerste deel beschrijft, in den vorm van reisverhalen, Denemarken, Zweden, Noorwegen, de Faroër-eilanden, IJsland en Siberië. In het tweede deel doorwandelt men Engeland, met Ierland en Schotland, Nederland, België, Frankrijk, Spanje en Portvgal. Doch neen - doorwandelen niet, want op verre na niet alle, zelfs niet eens alle belangrijke streken van ieder land worden behandeld, hetwelk een gevolg, maar een zeer hinderlijk

{==472==} {>>pagina-aanduiding<<}
gevolg is van het bijeenvoegen van reisbeschrijvingen. Zoo worden b.v. in ons vaderland de provinciën Groningen, Overijssel, Drenthe, Noordbrabant en Zeeland in 't geheel niet bezocht. Dit is een wezenlijk gebrek, dat den hoofdtitel: De Wereldbol weêrspreekt. 't Spreekt van zelf, dat men in een werk als dit niet tot de kleinste bijzonderheden kan afdalen, maar dat b.v. van Frankrijk slechts Parijs en het Zuiden des rijks vermeld worden, springt toch al te zeer in het oog.
Aan het slot van ieder deel heeft men een alphabetisch register. Vooral in een werk als dit is zoodanig toevoegsel, in vroeger tijd wel eens noodeloos gegeven, maar tegenwoordig stellig te veel verwaarloosd, hoogst nuttig. En dat nut zal nog grooter zijn, indien men, na voltooiing van het geheele werk, die afzonderlijke registers tot één algemeen ineensmelt.
Op de oeconomie der onderneming zouden we ook nog aanmerken, dat de deelen veel te dik zijn. Boeken van 500 tot 650 blz. zijn niet geschikt voor een leesgezelschap, en 't ware toch niet kwaad, als de leesgezelschappen eens weder eenigermate van de nimmer eindigende Engelsche familie-romans terugkeerden tot eene afwisseling door reisbeschrijvingen, voor welke de smaak in den laatsten tijd zeer is afgenomen, misschien doordien de menschen tegenwoordig zelven zoo reizen.
Daarom te meer verdient het uitgeven van goede rsisbeschrijvingen, als belangrijke bijdragen tot de land- en volkenkunde, alle aanmoediging. Gaarne prijzen wij uit dien hoofde Enault's reis door Midden- en Zuid-Amerika aan. In 10 afleveringen is dit werk compleet geworden. De titel noemt het ‘eene beschrijving van de ontdekking, de verovering en de toenemende ontwikkeling der verschillende staten, benevens eene schets van de bewoners, hunne zeden en gebruiken, godsdiensten en regeerings-vormen tot op onzen tijd, met staalplaten naar teekeningen van Noël, Lebreton en Janet.’
De tien afleveringeu zien er goed uit; goed, zwaar papier, heldere druk, fraaie platen. Misschien komen wij er later nog op terug.
H.M.C.v.O.

{==473==} {>>pagina-aanduiding<<}

GELDERSCHE VOLKS-ALMANAK voor het jaar 1869, onder redactie van J.C.W. Quack en E.F.H. Wolf, Predikanten te Bemmel en te Valburg, c.a. en M.L. Quack, te Elst, XXXV jaargang. Met 2 gelithographeerde plaatjes. Arnhem, P.A. Nyhoff en zoon.

JAARBOEKJE DER MAATSCHAPPIJ VAN WELDADIGHEID' voor 1869. Uitgegeven, geheel ten voordccle dier inrigting, door de Afdeeling Generaal van den Bosch.
De oudste der provinciale volks-almanakken betoont zich met zijne nieuwe redactie zijnen ouden naam niet onwaardig. De kalender verdient opmerking wegens de geboorte en sterfdagen van verdienstelijke Gelderschen, ook uit den lateren en laatsten tijd. Van het mengelwerk wordt een groot gedeelte der ruimte ingenomen door drie prozastukken: De pedel der Nymeegsche academie, door Ds. Jonckers, nog al langdradig; Het dorp Driel, historisch niet onbelangrijk, maar literarisch droog; Diderich van de Ooije en Dina van Gent, door M.L.Q., goed geschreven. De versjes zijn wèl genoeg. Wij wenschen der pas opgetreden redactie voorspoed en aanmoediging.
Van den almanak der Weldadigheids-maatschappij wordt het mengelwerk geopend door Eilerts de Haan, zoo verdienstelijk omtrent dit jaarboekje, met een vervolg van de geschiedenis der Maatschappij, 1843-1859, dat weder zeer belangwekkend is. Overigens ook mogen wij èn wegens den inhoud, èn wegens het doel der uitgave, dit jaarboekje zeer aanbevelen. Dat dit niet vroeger geschiedde, is, evenals bij den Gelderschman, gevolg van zeer late ontvangst.
1. GODS VINGER IN DE GESCHIEDENIS VAN DEN TACHTIGJARIGEN OORLOG. Voor jonge lieden, door P. Vergers, schrijver van: ‘De Turfdrager van Haarlem’. Met 4 platen Prijs f.

2. PITCAIRN OF DE MUITERS IN DE ZUIDZEE. Door J.H. van Linschoten. (Met 3 platen). Prijs f.

Beiden in post 8o, linnen baud met stempels.

3. HET KATJE VAN WINGENHEIM en HET KLAVERBLAD VAN VIER.

4. MOEDERLIEFDE, en EEN ZELDZAME HANDEL.

5. HET GEREDDE MEISJE, VIJF WITTE KONIJNTJES, DE ARME HULPPREDIKER.

6. EEN DANKBARE LEERLING, en DE SPELD.

7. EEN BLIJDE KINDERDOOP, DE PUTGRAVERS VAN PONIKAU, VALENTIN DUVAL, DE HERDERSKNAAP.

{==474==} {>>pagina-aanduiding<<}


8. DE GELUKKIGE SCHIPBREUK, en JOHN BAPTIST DASALU.

9. HET STEENEN BEELD te LUBECK, DE REDDENDE BIJBEL, TE TWAALFDER URE.

10. TROUWE BROEDERLIEFDE, DE SCHRIKDAGEN VAN ALTONA, TWEEMAAL BETAALD.

11. HET ARENDSNEST en FRANS FLEURY, DE ARME WEES.

No. 3-11 door W. Ziethe, uit het Hoogd. vertaald onder toezicht van T.M. Looman. Elk met een gekleurd steendrukplaatje. Prijs ƒ 0.30.

No. 1-11 Utrecht, J.H. van Peursum.

12. UIT HET KINDERPARADIJS, een dichtkrans voor de jeugd. Naar het Hoogduitsch van Dr. J.N. Vogl, voorafgegaan van een voorwoord van J.J.L. ten Kate. Met vier fijne plaatjes 1) Amsterdam, F.C. Bührmann. In kl. 8o. Prijs f.
Van elk dezer kinderboekjes eene afzonderlijke beoordeeling te geven, is van dit Tijdschrift niet te vergen. Eene korte aankondiging volsta.
No. 1 zou men kunnen noemen: een welgeschreven protest voor de jeugd tegen de ulmamontaansche reconstructiën van de geschiedenis des vaderlands 1568-1648 Het is goed, dat men de vaderlandsche jeugd aangaande dat tijdperk de zuivere waarheid leert zien en niet uit valsche verdraagzaamheid verdraaie of verzwijge wat zoogenoemd ‘aanstoot zou kunnen geven.’ Maar - men ga daaromtrent niet te ver en geve geen voedsel, ook zelfs niet onwillekeurig, aan het wanbegrip als of onze voor de vrijheid strijdende en lijdende vaderen een bijzonder beschermvolk, een tweede Israël, des Allerhoogste ware. En hiervan heeft dit boekske hier en daar wel een tikje, dat we alleen aanwijzen zonder af te willen dingen op het aanbevelenswaardige.
No. 2. is mede zeer onderhoudend geschreven en de godsdienstige toou is minder ziekelijk dan in
No. 3-11, welke verhaaltjes bevatten, die meestendeels zeker door kinderen met genoegen znllen gelezen worden - vooral die, bij welke een plaatje behoort! - maar meestendeels ook wel wat heel piëtistisch voor kinderen zijn. Doch ieder heeft zijn standpunt, en als men allicht in kinderboekjes te rechter-of te linkerzijde afwijkt, is het beter, het kinderlijk gemoed wat te teeder dan te vrij te houden. Van scholastiekerij en dogmatisme is gelukkig in deze boekskens geen sprake.

{==475==} {>>pagina-aanduiding<<}

No. 12. Last not least. Ten Kate zegt, dat hij het ‘kinderparadijs’, frisch en vrolijk als het is, onder den indruk van liefelijke herinnering en hoop heeft doorwandeld, en dat het hem voorkomt van echte kinderstemmen te klinken, die bij de vertolking niets verloren hebben. Schrijver dezes zegt hem dat na. Slechts zeer enkele versjes hebben iets Brave-Hendrik-achtigs; b.v. ‘'t kaartenhuis’, dat in 3 coupletten tot het knaapje zegt: eerst dat wij allen kaartenhuisjes bouwen, dan dat het knaapje ze als jongeling en man, eindelijk, dat het ze als grijsaard zal bouwen. De meeste versjes leenen zich uitmuntend tot van buiten leeren.
v.O.
Grootmoeders geld. Naar het Engelsch van Frederik W. Robertson, door C. van Hulstheim.

Om den broode. Een roman door de schrijfster van ‘De beproevingen van Tante Margaret’. Uit het Engelsch vertaald door Jo. de Vries.

Beiden: II deelen. Amsterdam, Gebr. Kraay. 1868. Prijs ƒ 5.50.
Een paar woorden mogen volstaan ter aankondiging van deze beide, even als ontelbare andere soortgelijke, uit het Engelsch vertaalde familie-romans. Van de meeste dier schriften valt weinig te zeggen. De hoogste lof, waarop de auteurs aanspraak kunnen maken, bestaat daarin, dat zij door het ingewikkelde van den knoop de aandacht van den lezer zoo niet spanneu, dan toch op onderhoudende wijze bezig houden, de karakters goed volhouden en met smaak tegenover elkander plaatsen. Maar hooger aanspraak willeu zij dan ook in den regel niet laten gelden; want de ‘diepe menschkunde’, de ‘peilingen der diepteu van het menschelijke hart’, de ‘plaatsing in den eersten rang onder de romanschrijvers’ en wat dies meer zij, is doorgaans eene onschuldige ‘ui’ van vertalers of uitgevers.
't Wordt op het laatst vervelend voor den medewerker aan en den lezer van tijdschriften, beoordeeling van zulk kanonnenvoeder voor leesgezelschappen en leesbibliotheken te geven. Ik heb deze beide romans: Grootmoeders Geld en Om den Broode zonder verveling gelezen. Het eerste is ruim zoo onderhoudend geschreven als het laatste; maar het laatste heeft meer diepte van karakterstudie. Ook al stond het niet op de titels aangeduid, de inhoud zou verraden, dat het eene door een man, het andere door eene vrouw geschreven is. De vertaling van het

{==476==} {>>pagina-aanduiding<<}
tweede verhaal is beter dan die van het eerste. De uitvoering van beide romans, wat druk en papier aangaat, geeft geen stof tot berisping; alleen de steendrukplaatjes strekken, als doorgaans, niet tot sieraad. 't Bewijst niet voor den smaak van het publiek, dat zulke prulleprentjes kunnen geacht worden tot het ‘goed voordoen’, en dus tot het ‘half verkocht’. En toch is het maar zoo: die zulk een boek op beziens brijgt, ziet liever een leelijk plaatje dan geen.
Van bijzondere aanwijzingen verschoone ons voor ditmaal de lezer; trouwens, hij zal ze ons gaarne kwijtschelden.

v.O.
DE KINDEREN DES WOUDS, HUNNE GESTERNTEN, WEGEN EN LOTGEVALLEN. Een roman van Wilhelm Raabe (Jacob Corvinus). Naar het Hoogduitsch, door den vertaler van ‘Mejonkvrouw La Quintinie’. II deelen. Utrecht, L.E. Bosch & Zoon, 1868. 8o. 521 blz. Prijs ƒ 0.00.
Wie de ‘Vertaler van Mejonkvrouw La Quintinie’ is, weet ik niet, maar wel, dat hij ook dezen roman zeer goed vertaald heeft, levendig en los, vrij van dat stijve, themaächtige, dat zoo dikwijls hindert. Trouwens, dat hij den auteur goed begrepen heeft, blijkt uit zijn voorbericht. Wij beamen zijne woorden: ‘De schrijver geeft U geen opgeplakte moraal, maar leidt u midden in het volle, werkelijke, menschelijke leven; hij geeft u geene typen van menschen, geïdealiseerd ja, maar toch zóó als ze in werkelijkheid er zijn; hij schetst toestanden en levens-omstandigbeden, die uwe belangstelliug wekken, u boeien, maar toch nooit de grenzen der waarschijnlijkheid overschrijden; hij doet u lijden en triompheren met zijnen held, en deelnemen in al wat dezen en de met hem in betrekking staande personen betreft; hij voert u van een nietig dorpje in een afgelegen woud over eene groote stad, over landen en zeeën, door Amerika en Californië, terug naar de plaats van uitgang.’ Reeds dit laatste geeft aan den roman iets aantrekkelijks; het geeft meer leven dan het onophoudelijk belnisteren van gesprekken in Engelsche salons met den aankleve van dien. Den uitval op de ‘dierbare preken’ had de vertaler zonder schade in de pen kunnen houden; een roman moge ‘eene les ten goede geven’, hij heeft, moreel en aesthetisch, een geheel ander doel dan de christelijke leerrede, gelijk ook vele predikers zich een gansch ander publiek moeten voorstellen dan de romanschrijver. Doch - genoeg

{==477==} {>>pagina-aanduiding<<}
over het ‘Voorwoord’, het eerste woord en de eerste taalzonde van den overzetter.
De ‘gesternten’ op den titel mishagen mij. Dat woord wekt het denkbeeld van iets fatalistisch, en hieraan beantwoordt de inhoud niet.
v.O.
Elk wat wils. Zutphen, J.H.A. Wansleven en zoon, 1868. 12o. 63 bl. Prijs ƒ 0.25.
Onder den algemeenen titel: Elk wat wils zal, natuurlijk bij genoegzaam debiet, de uitgever eene ‘serie van boekwerkjes’ in het licht zenden, ‘die door verschillenden, doch degelijken inhoud, den veelomvattenden titel in ieder opzicht zullen pogen te regtvaardigen.’ ‘De onderwerpen zijn voornamelijk: natuurkunde en natuurlijke historie, werktuigkunde, nijverheid, fabriekwezen, beroemde personen, gezondheidsleer, uitvindingen enz. enz.’ ‘Tot leiddraad bij de samenstelling zullen dienen de voorlezingen in den jongsten tijd en nog voortdurend gehouden door verschillende Fransche geleerden.’ 't Is naauwelijks noodig er bij te voegen, ‘dat de bewerking in onze taal zal worden opgedragen aan mannen, die met dergelijken arbeid ten volle vertrouwd zijn.’
In hoever aan deze waarlijk niet laag gestemde beloften van een ‘prospectus’ voldaan wordt, zal men eerst kunnen beoordeelen als er meer van in 't licht is dan No. 1: Geschiedenis van den mensch. Naar het Fransch van A de Quatrefages, lid van het Instituut, professor aan het museum te Parijs, door G.H. Rissik. Voor een kwartje ontvangt men hier een stukje, hoofdzakelijk dienende om aan te toonen, dat de mensch geen dier is - waardoor men versta, dat hij eigenschappen bezit, die hem van de overige dieren ouderscheiden; en hoe men uit de onderlinge vruchtbaarheid der verschillende menschenrassen heeft af te leiden, dat het menschdom tot ééne soort behoort en bijgevolg (de gevolgtrekking is mij nog niet helder) uit één menschenpaar afstamt.
Elk geschrift moet beoordeeld worden naar het publiek waarvoor het bestemd is; dat wil niet zeggen: naar den smaak van dat publiek, maar naar zijne behoeften. 't ls de vraag niet wat dat publiek begeert - ‘elk wat wils’ - maar wat het behoeft. En dan zijn er zeker duizende eenvoudigen, die zulk een boekje als dit met vrucht kunnen lezen; dat moeten na

{==478==} {>>pagina-aanduiding<<}
tuurlijk altijd groote menschen zijn, want hoe kinderachtig het boekske er ook uitziet, een kinderboekje is het niet - daartoe kenvelt het te veel over paringen b.v. van ezels en merriën, en negers en blanken. Maar als ik lees van ‘typen’ van ‘historische documenten’, van ‘organische wezens’ enz., dan vraag ik in alle eenvoudigheid, of het schrijven, er dus ook het vertalen, voor eenvoudigen, wel zulk eene eenvoudige zaak zij. Populair schrijven en keuvelen verschillen nog al van elkander. Ik hoop, dat de ‘mannen, die met dergelijken arbeid vertrouwd zijn,’ voor zoover zij door den uitgever met het vertalen van zulke stukjes worden belast, dat zullen begrijpen en in beoefening brengen.
Ook voor mij, om dit hier nog even te zeggen, ligt in de onderlinge vruchtbaarheid van de onderscheidene menschenrassen een sterk bewijs voor de éénheid des menschdoms; maar dit bewijs geldt voor mij alleen omdat ik den mensch physiologisch tot de zoogdieren reken. Verplaats ik mij op het standpunt van Quatrefages en zeg ik met hem: ‘de mensch is geen dier,’ dan laat ik ook geene van zijne gevolgtrekkingen uit de rasverschillen van honden enz. gelden. Doch genoeg - de recensie zou haast zoo groot als het geschriftje worden.
H.M.C.v.O.
LUDWIG VAN BEETHOVEN. Zijn Leven en zijne Werken, door Otto Kühlbrecht. Leyden, de Breuk & Smits. 1866.
Onder de geniën op het gebied der kunst neemt Ludwig van Beethoven eene eerste plaats in. Wie, die werkelijken zin en - ik moet er bijvoegen - eenigzins kennis van muziek heeft, geniet niet bij het hooren dier onvergelijkelijke symphoniën? Nog altijd nemen zijne echt muzikale sonaten eene eerste plaats onder de piano-muziek in, en dat zal blijven niettegenstaande de ontzaggelijke kunstproducten van Liszt. Niet dat ik geen concert-programma goed zou achten, wanneer daarop niet eene of andere compositie van Beethoven voorkwam - daar zijn meer meesters op muzikaal gebied, - maar ik kan mij toch ook niet best voorstellen, hoe men zijne werken van een concert-programma zou kunnen of willen uitsluiten. Dat is zeker, het is merkwaardig genoeg, om het leven en de werken van dezen grooten componist te beschrijven.

{==479==} {>>pagina-aanduiding<<}

Dit is in het aan het hoofd dezer regelen aangekondigde boek op uitnemende, op zeer onderhoudende wijze geschied. De lectuur er van kan allen, die belang stellen in het leven en de werken van Beethoven, ten sterkste aanbevolen worden.
Sommige opmerkingen van den Schrijver komen mij nog al bedenkelijk voor, o.a. dat kleine menschen (klein van geest) ook kleine bezwaren in het leven hebben, maar dat zulks verandert, als de geest zich boven groote middelmatigheid verheft. Vooreerst zou gevraagd kunnen worden, wat verstaat men onder groot of klein. Dit dient eerst uitgemaakt te zijn, vóór wij verder redeneren. En ten anderen heeft, dunkt mij, de ondervinding geleerd, dat kleine menschen groote bezwaren dikwijls veel beter dan groote wisten te dragen.
Een aardig voorval verhaalt de Schrijver uit Beethoven's leven, medegedeeld uit Ulibischeff's Van Beethoven, seine Kritiker und Ausleger. Hij had eens goedgevonden zijne keukenmeid weg te zenden. Hij kon immers zichzelven wel bedienen, zelf de pot wel koken. Zou het moeijelijker zijn het middageten klaar te maken, dan eene C-mol-symphonie te schrijven? Hij vraagt daarop eenige vrienden ten eten op zijne kunst. Zelf had hij alles klaar gemaakt. Maar de uitkomst bewees, dat men eene uitnemende C-mol-symphonie schrijven, maar tevens een perfect onbruikbaar middagmaal bereiden kan. Niets was bruikbaar.
Ik zou misschien nog een tal van opmerkingen uit dit interessante boekje kunnen mededeelen, maar wil liever de lectuur er van aanbevelen.
Eene enkele uitdrukking heb ik niet onvermeld kunnen laten voorbijgaan. Bij het afscheid nemen van Beethoven zegt de Schrijver, van den grooten componist, dat zijne voortbrengselen op den achtergrond geraakten voor de Italiaansche muziek, zoo als van Rossini, schoon van klank, maar zonder diepen inhoud. Aan iederen meester het zijne. Ook op muzikaal gebied gelde wat de économie politique leert: ‘à chacun selon ses capacités, à chaque capacité selon ses oeuvres.’ Von Beethoven is een groot kunstenaar geweest, maar de componist van ‘Guillaume Tell’ zal evenzeer altijd eene eerste plaats op het terrein van de kunst behouden.
En dan nog ééne slotopmerking, nadat ik vooraf dit boek zeer in de aandacht van het publiek wil hebben aanbevolen. In Beethoven's testament staan, zeker met gulden letters, op-
{==480==} {>>pagina-aanduiding<<}
geteekend de navolgende woorden: ‘Leidt uwe kinderen op tot deugd; zij alleen kan gelukkig maken, het geld niet.’ Het is welligt wat veel gevergd, dat deze woorden weerklank zullen vinden in onzen tegenwoordigen tijd, welke de menschen als 't ware schijnt toe te roepen: ‘leven om geld te verdienen.’ Maar als dan op dien kreet geantwoord wordt door de groote mannen van ons geslacht: ‘neen, alleen de deugd maakt gelukkig,’ dan zullen wij dit antwoord toch moeten aaunemen.
Deventer.
C. Duymaer van Twist.
APHORISMEN OP HET GEBIED DER ZANGKUNST, door Ferdinand Sieber. Leyden, de Brenk en Smits, 1866.
Een boekje, waarin zeer nuttige wenken om goed te leeren zingen. En de vorm, waarin die wenken gegoten zijn, is uitmuntend. Het is al veel gezegd, als een boekje van dergelijken inhoud zich gemakkelijk laat lezen.
Eene zeer juiste opmerking lezen wij op blz. 40. Men kan alle talen voor den zang geschikt maken. Het is zoo wat mode geworden, om aan te nemen dat alleen de Italiaansche, Duitsche, en Fransche talen daarvoor bij uitnemendheid geschikt zijn. In het Hollandsch laat zich niet zingen. Intusschen men begrijpt, dat dergelijke beweringen niet juist kunnen zijn. Alles hangt ook van deze af, wat men ontworpen heeft en hoe de compositie luidt. De eene taal klinkt voor den zang vloeijender dan de andere. Maar daar is tot nog toe geen onzer taalkundigen geweest, die gezegd heeft, dat onze taal zoo bijzonder hard zoude zijn, waardoor zij ongeschikt zoude worden voor de muziek. De ervaring leert trouwens reeds het tegendeel.
Twee andere juiste opmerkingen vond ik op pag. 80. Vooreerst: de jeugdige zanger legge er zich op toe, om steeds zich zelven te kunnen accompagneren. Vooreerst krijgt men daardoor één geheel in opvatting. In de tweede plaats moet het accompagnement tot zingen opwekken. Men hoort op die wijze beter, hoe een muziekstuk klinkt. Eene groote fout van de begeleiders vindt de Schrijver hierin, dat zij het voorspel, en nog vaker het uaspel, van een lied of aria in een driemaal versneld tempo afspelen. Te regt zegt de Schrijver, dat het muziekstuk is een geheel, waartoe het voorspel zoowel als het naspel behoort. En wanneer men dan een van beide of beide te gelijk zoo hoort

{==481==} {>>pagina-aanduiding<<}
spelen, alsof zij met het stuk niets te maken hadden, welken indruk moet dan het geheel maken?
Te regt zegt de Schrijver, dat men bij het zangonderwijs toch zorge, de beginselen goed te leggen. Dien wenk mogen onze onderwijzers wel ter harte nemen. Ook aan het schooltoezigt worde hij aanbevolen. Het zangonderwijs behoort eenmaal tot de leervakken op de lagere school. Welnu, dat zij zoo. Maar laat het dan ook zoo ingerigt worden, dat men later op het begonnen werk met grond kan voortgaan. Laat vooral niet later moeten blijken, dat het beter ware geweest, wanneer het zangonderwijs geheel achterwege ware gebleven. Hoeveel goede stemmen kunnen aangekweekt worden, maar ook totaal verloren gaan.
Op eene menigte andere punten worden in dit boek zeer verstandige wenken gevonden. Zoo beveelt de Schrijver zeer aan de zuivere uitspraak van de taal. Men kan er van verzekerd zijn, dat wanneer iemand, die aanleg heeft voor den zang, deze wenken naauwkeurig ter harte neemt, hij het ver brengen kan.
Deventer.
C. Duymaer van Twist.
LIJST VAN TIJDSCHRIFTEN OF PERIODIEKE VERSCHIJNENDE WERKEN IN NEDERLAND. Bijvoegsel tot de Nederlandsche Bibliographie. Deeember 1868. 's Gravenhage Martinus Nijhoff. Utrecht J.L. Beijers.
Ongeloofelijk-veel moeite heeft de Heer Beijers zich voor de zamenstelling van deze lijst moeten getroosten, terwijl er grooter schat van bibliographische kennis in deze weinige bladzijden ligt opgesloten, dan menigeen wel zou vermoeden. Er behoort althans vrij wat toe, om eene volledige opgave van al de tijdschriften, van alle dag- en weekbladen, die aan een of ander bijzonder onderwerp van wetenschap gewijd zijn, te leveren, zoo als dit hier geschied is, - met vermelding van prijs, uitgever, wijze van uitgave, vorm, grootte enz. vooral indien men niet die medewerking en hulp ontvangt, die men behoeft.
Is 't niet vreemd, dat men ook de Hr. Beijers hoort klagen ‘dat men hem soms lang op gevraagde inlichtingen liet wachten?’ Is de boekhandel in ons vaderland dan nog niet op die hoogte, dat deze zijn eigen belang begrijpt? Gelukkig beginnen de tijden te veranderen en komt de bibliographie ook bij ons langzaam in eere. Maar zij is nog niet, wat zij wezen kan en...moet. Mannen als Fr. Muller, M. Nijhoff, J.L. Beijers

{==482==} {>>pagina-aanduiding<<}
om van andere uitgevers of antiquaren niet te spreken, zullen ons dit gereedelijk toestemmen. Men behoeft ook de catalogi van vele auctionarissen of boekhandelaars slechts in te zien, om te erkennen, dat er verbetering en ontwikkeling noodig is. Welnu! 't werk van den Hr. Beijers is een teeken, dat wij vooruitgaan. Wij verblijden ons daarover evenzeer als over hetgeen door geleerden als Holtrop, Campbell, du Rieu, Dr. Ledeboer, Dr. v.d. Linde, Prof. Doedes, Mr. J.I. van Doornick, Mr. J.T. Bodel Nijenhuis, H.C. Rogge, Tiele en anderen in den jongsten tijd geleverd is. En wij hopen, van harte, dat voormelde hoogst-merkwaardige ‘Lijst’, die een model van alphabetische catalogiséring heeten mag, het hare moge bijdragen, om in de bibliographische wereld den ontwakenden geest der letterkundige bibliognosie en bibliophilie te verhoogen.
E.
CHRONOLOGISCHE HANDLEIDING TOT DE BEOEFENING DER NEDERLANDSCHE LETTERKUNDE, ten gebruike bij inrichtingen van Middelbaar Onderwijs, door W.A. Elberts, Leeraar aan de Rijks Hoogere Burgerschool te Zwolle. Vijfde zeer vermeerderde Druk. Deventer, A.J.v.d. Sigtenhorst. 1869.

VONDELS LUCIFER. Met aanteekeningen, door G. Velderman, Leeraar in de Nederl. Taal- en Letterkunde aan de Hoogere Burgerschool te Arnhem. Deventer, A.J.v.d. Sigtenhorst. Prijs ƒ 0.40.

TAKKEN EN BLADEREN. Bloemlezing uit de werken van Nederlandsche Prozaschrijvers en Dichters. Leerboek voor Burger-, Dagen Avondscholen, Normaalscholen en de hoogste klasse der Lagere Scholen, door G. Velderman, Leeraar in de Nederl. Taal- en Letterkunde aan de Hoogere Burgerschool te Arnhem. Eerste Stuk. Deventer, A.J.v.d. Sigtenhorst. 1869. Prijs ƒ 0.40.
Ook dit is eene goede vrucht van de nieuwe regeling van het Middelbaar Onderwijs, dat er wat meer aan de studie onzer Nederlandsche Letterkunde gedaan wordt, dan wel vroeger het geval is. Aau deze te gemoet te komen, is het doel van bovermelde drie Schoolboeken, die niet slechts dit gemeen hebben, dat zij bij één en dezelfde uitgever 't licht zagen, doch dat zij geschikt zijn, om ieder op zijne wijze den onschatbaren rijkdom van onze literatuur en hare schoonheden op gemakkelijke wijze te leeren kennen.






{==483==} {>>pagina-aanduiding<<}

Historische bijdragen.


Johan de Witt in zijne betrekking tot den veldmaarschalk Brederode, tot de Freule Margaretha van Nassau en tot ‘l'Ordre de l'Union de la Joye.’ (1653-1655).

Door C.A. van Sypesteyn.

(Vervolg en Slot).

Het niet spoedig vergeven der kompagnie aan den jeugdigen Willem van Nassau schijnt de dames te Terborg reeds vroeger eenigzins ongeduldig gemaakt te hebben: dit moet althans worden afgeleid uit den volgenden brief:

Terborg le 10/20 Jenvier 1654.
Monsieur.

Je viens derischeif vous suplier de la part de ma belle soeur, de voulloir estre sij favorable envers elle de presanter sa tres humble requeste aux l'asemblé de messieurs d'Holande (maintenant) et sij vous vous le retardé encore, vous me feres perter la bonne opinion que j'aij eux de vous, e'est que je ne veut esperé, que vous mancquerez aux carite de pouvre nesessiteusse; je vous suplie et conjure de le prandre aux coeur et le recomandes et le proposes; ma belle soeur atan ceste grasce de vous, elle vous en seres redevable tan quelle vivra; pour mon particullière je le vous tesmoijngera par une ouvrage de me mains, que je vous prieres de garder pour une souvenance de moij et me croire d'estre tan que je vivrés, Monsieur
Vostre bien humble servante

S. Marguerite de Nassau.

{==484==} {>>pagina-aanduiding<<}

P.S. Monsieur, je vous prie très humble pour mon particulier de m'asister de resevoir ma pension, 1) de ceinq année. Ce sont trois mille franq; je les aij grandemen besong. Pourtan le donneres je volontié pour nostre petit Guilliome pour avoir la companie de son père.
Monsieur, j'espère que vous feres la faveur à madame ma belle-soeur de nous faire savoir la responsce des messieurs les Estacts, j'espère que cest sera l'actte de la compagnie. Je donneres un bon Bodebroedt 2) pour la bonne nouvelle.
A Monsieur Pensonaire de Witt
à la Haije.

Het daarbij toegezegde handwerk 3) werd door haar uit den Haag den 7den Maart aan de Witt gezonden met dit briefje in kreupele verzen:

beantwd. den 14den Martij 1654 4).
le 7 Mars.

Monsieur, c'est que vous avies derobé 
Vous est ici envoyé 
Pour une marque d'affaiction 
San il nestre auttre question 
Et de vous faire souvenir 
Que le temps est venue 
De proposer une prière 
Ou il va de vostre entière 
De presantter un petit Guilliome 
Qui sera à vous. 
Et auttan que nous somme 

{==485==} {>>pagina-aanduiding<<}

Cest le fin de cest bilgest 
Et ne sera iamais dit en secret 
Que je me dedie 
Tan que ie auré de vie 
Vostre tres fidelle amije 

Sophie Marg. de Nassau

tres humble tres obeissante servante

de Monsieur le Pensionaire.
A Monsieur le Pensionaire de Wit.

Uit den Haag.

Nu zat de Witt in groote verlegenheid. Hij, de eerlijke en naauwgezette man bij uitnemenheid, hield zich toch steeds getrouw aan zijne instructie, die hem verbood eenige geschenken te mogen aannemen ‘hoe cleijn die oock souden mogen wesen, selfs niet van eetbaare spijse ofte dranck, ende dat van niemand, uijtgesondert alleenlijck van sijne naeste bloedverwanten ofte geallieerden tot susters en broeders kinderen 1) in 't eluijs.’
Zeer talrijk zijn in de verzameling brieven van dc Witt de voorbeelden van terugzending van een of ander geschenk, soms van uiterst geringe waarde, b.v. een trommel beschuit, een konijn, een stuk wild, een pastei enz.
Maar nu in dit geval; nu eene dame hem een handwerkje zond! De zaak was, men moet dit erkennen, moeijelijk. En toch het mogt niet; hij gaf zijn leedwezen te kennen dat hij dat voorwerp niet geroofd had, zoo als zij het deed voorkomen; dan toch had hij het mogen behouden. Hij kon het dan ook niet aannemen en bleef de streng regtschapen man; hij zond het terug met dezen brief:

Aen de frelle S.M. de Nassauw.
den 14den Martij 1654.
Madame!
Si j'avois derobé ce qu'il vous a plu par vostre bonté et generosité de m'envoijer, je n'en trouverois pas ma conscience enchargée, et le guarderois toute ma vie comme l'aijant d'une personne dont je ne perdraij jamais la souvenance, et cheriraij toujours tout ce que viendra d'elle; de mesmes que je guarde

{==486==} {>>pagina-aanduiding<<}
et cheriraij à jamais ce que je vous derobaij à la nuict de joije 1) que dernierement nous passames ensemble; mais permetté moij je vous supplie que je demeure honest homme et que je ne contrevienne pas à une promesse que j'ai faite et confirmée par serment solemnel, afin que vous ne m'imputiez pas à ingratitude ou à manque d'affection ce qui se fait par une necessité absolue. Je vous envoije icij avec le cachet (qui ne part de moij que tirant apres soij mon coeur) un extraict de l'instruction qui m'est donnée pour loij, assez raisonnable en toutes autres occasions, mais en celle cij bien dure.
La resolution cij jointe est celle qu'ont prise Ms. les Ets. d'Hollande et de Westfrise sur votre affaire 2) laquelle sans doute ne vous agreera pas plus qu'à moij, mais il fault esperer et attendre des occasions plus favorables que je prie le Bon Dieu d'envoijer bientot affin que je puisse monstrer par effects, que je ne souhaitte et ne cherche rien tant que vostre contentement, et que je suis veritablement, Madame,
Vostre tres humble et tres obeissant serv.
A la Haije ce 14 de Mars 1654.
Johan de Witt.

De zinspeling op een feest der orde ‘de la Joye’, geeft ons aanleiding om eenige maanden terug te gaan en er op te wijzen, dat Mevrouw de Slavata hem reeds uit Vianen den 30sten September 1653, bij gelegenheid dat zij de Witt's hulp vroeg voor een edelman, die hare bescherming had ingeroepen, vergiffenis verzocht, ‘d'avoir osé vous importuner pour si peu de chose et il seroit mêsme très juste que vous condamnassiés la grande Maistresse d'avoir commis un très grand crime. Si elle retombe jamais dans la mesme faute que de venir interompre vos sérieuses ocupations pour vous parler de choses semblables, puisqu'ils ne sont point du tout de l'ordre,’ en dat het uit de Witt's antwoord 3) blijkt, dat hij eerst kort te voren in de orde was opgenomen.

{==487==} {>>pagina-aanduiding<<}

Had de Witt in zijnen brief van 14 Maart 1654 aan de Gravin van Nassau eene slechte tijding moeten mededeelen, gelukkiger was hij geweest in het verkrijgen van eene verlofsverlenging voor Slavata 1). Hij deelde dit den 16den Januarij 1652 mede, en voegde er zelfs bij, dat er geen bezwaar zou

{==488==} {>>pagina-aanduiding<<}
bestaan, om nog voor later, zoo noodig, eene tweede verlofsverlenging te verkrijgen, ‘si le baron de Slavatha susdit voudroit continuer encore sa demeure en Allemagne, oü je suys informé que ses affaires le requièrent. Je m'imagine bien,’ zoo vervolgt hij, ‘et m'asseure que vos attraits, et le désir qu'excitera en Mr. le baron de Slavatha l'image et le souvenir de vos merveilleuses beautés, m'otteront bien la peine de travailler à ceste seconde prolongation, comme aussy les mesme et cent mille aultres qualités que moij et tout le monde j'admire en vous me font estre et me feront demeurer à jamais, Madame,

Vostre tres humble et tres obeissant serviteur.’

Voor het eerst komt in den brief van 7 Maart 1654 het verzoek voor door de Freule van Nassau aan de Witt gedaan om de betaling te bewerken van het haar toegekend lijfpensioen. Na dien tijd werd telkens meer en meer aangedrongen, om door het crediet van den Raadpensionaris te worden gebragt ‘sur la “liste de promte betallin.”
In het laatst van April 1654 kwam Margaretha van Nassau bij Brederode logeren 1), waarschijnlijk om de Haagsche kermis bij te wonen, welke in die jaren reeds in de eerste helft van Mei

{==489==} {>>pagina-aanduiding<<}
met luister werd gevierd. De Witt ging met haar kermis houden en verloor toen waarschijnlijk eene weddenschap, althans hij bleef haar - wij zullen dit later zien - een cadeau schuldig.
In die dagen - men zou het anders uit die briefjes over beuzelingen niet opmaken - doorleefde de Raadpensionaris eenen zeer moeijelijken tijd. De vredesonderhandelingen met Engeland, waarvan de Witt te 's Hage en van Beverningk te Londen de draden geheel in handen hadden, gaven hem veel zorg 1), doch zij waren zoo ver gevorderd, dat het vredestractaat, den 21n April 1654 te 's Hage aangebragt, den 23n daarop door de Staten-Generaal en den 29n April door Cromwell was bekrachtigd. Niettemin bleef het moeijelijkste nog te doen over, want het geheime artikel, de acte van uitsluiting van het huis van Oranje moest nog door de Staten van Holland worden goedgekeurd.
Op Dingsdag 28 April werd in naam van de Gecommiteerde Raden, onder geheimhouding in de Vergadering der Staten van Holland door den Raadpensionaris den brief voorgelezen den 15den April door de gezanten geschreven, waarbij door hen van het sluiten der acte van Seclusie werd kennis gegeven.
De heer van Brederode, Voorzitter van de Ridderschap en daardoor van de Gecommitteerde Raden, was door ongesteldheid verhinderd de Vergadering den 28sten April bij te wonen, en hoogstwaarschijnlijk was het juist daarom, dat de Witt, 2) toen er onder de afgevaardigden groot verschil van gevoelen bleek te zijn, het voorstel deed, om nog geen besluit te nemen en om nader met de Steden te adviseren, waarop werd besloten de Vergadering te verdagen en de beslissing uit te stellen tot Vrijdag den 1sten Mei.
Op dringend verzoek van de Witt kwam ook Brederode, ofschoon hij nog niet geheel hersteld was, den 1sten Mei des morgens in de Vergadering. Het is bekend, hoe hij, de zwager van Frederik Hendrik, de oom van Willem II, de oudoom van den jeugdigen Willem van Oranje, dien dag het eerst van allen voor

{==490==} {>>pagina-aanduiding<<}
het uitleveren der acte van Seclusie stemde en hoe hij daardoor oorzaak was, dat in de avondzitting op dien zelfden 1sten Mei de geheele zaak werd bekrachtigd.
Dat Brederode die avondzitting niet kon bijwonen, omdat hij ziek naar bed was gegaan, blijkt uit het volgende briefje aan de Witt:

Monsieur.
M'éstant, suivant vostre désir trouvé ce matin à l'assemblée et aijant, pour ce sujet, retenu le cours du flus de ventre que j'avois, je m'en suij trouvé depuis si incommodé que jaij esté contraint au lieu de retourner à l'assemblée, de me mettre au lit, ce qui me fait prendre la liberté de vous prier de me faire part, par un petit mot de lettre de ce qui s'est passé dans l'assemblée cet après midy et de croire que je suis
Monsieur,
de la Haije ce 1er Maij à

Sept heures du sor. 1654.
Votre très humble et

très affectionné serviteur.

Brederode.

Een vreesselijke storm brak in Nederland los, toen het den 5den Mei bekend werd, hoe door een geheim artikel, zoo geheel strijdig met de belangen van het huis van Oranje, op vernederende wijze, aan de eischen van den gehaten Cromwell was toegegeven. Niet het minst viel die storm, behalve op de Witt en Beverningk, op het hoofd van Brederode 1)
De Staten Generaal achtten zich door de handeling der Staten van Holland diep gekrenkt en zij verzochten op hoogen toon nadere inlichtingen.
Toen die zaak den 9den Mei 1654 in de Vergadering der Staten van Holland werd behandeld, was Brederode, - hoewel hij nog steeds ongesteld was - tegenwoordig; bij de hervatting der zitting nà den middag kwam Brederode echter even als

{==491==} {>>pagina-aanduiding<<}
den 1sten Mei weder niet opdagen. De Witt maakte zich ongerust en zond een bode om hem te roepen, doch te vergeefs. De arme Veldmaarschalk was niet in de mogelijkheid te komen. Hij zond dit briefje:

Mijnheer.
So datelix comt ons een bode van Hollant waarschouwen om in de vergadering te comen. Wij hidden UE. om godtswil te willen geloven dat het ons van desen navont onmogelijk is overmits wij de purgasi huijden morgen so laet hebben ingenomen, dat se nu op het alder veemenste purgeert. Wij zijn qualix een quartier uijrs vrij en sullen morgen vroech ons so vroech laeten vinden als het UE. goet vinden sal ende betonen dat wij aen UE. sijn ende aen ons lieve vaderlant eenen oprechten getrouwen dienaer.
Hage, den 9 May 1654.
Brederode.

Wij willen die zaak der acte van Seclusie thans niet verder behandelen, maar wij gelooven, naar aanleiding van de hier medegedeelde intime bijzonderheden, toch wel te mogen vragen: wat zou wel het gevolg geweest zijn, indien Brederode op den 1sten Mei eens door zijne lastige ongesteldheid verhinderd was geweest zoowel de ochtend-, als de avondzitting bij te wonen? Hoogst waarschijnlijk was het dan toch aan de Witt met al zijn invloed niet gelukt een besluit tot uitlevering der acte van Seclusie van de Staten van Holland te verkrijgen.
Welk eene verandering zou dit niet in het verdere lot van ons vaderland, vooral ook van de Witt en van zijne partij hebben veroorzaakt.
Zoo ziet men hoe de kleinste zaken groote gevolgen kunnen hebben; eenige medicijnen vroeger of later, in meerdere of mindere hoeveelheid, door Brederode gebruikt, konden belangrijken invloed uitoefenen op het lot van Europa.

Het is waarlijk niet te verwonderen, dat de Raadpensionaris, overladen met werk, vervuld met de moeijelijkste Staatszaken eenige maanden liet voorbijgaan zonder aan het cadeau te denken, dat hij aan zijne vriendin, de Freule van Nassau, beloofd had.

{==492==} {>>pagina-aanduiding<<}

Toen zich echter in Augustus 1654 eene geschikte gelegenheid voordeed om het haar te doen toekomen, maakte hij daarvan gebruik.
Aan Jacob van Wassenaer, heer van Obdam, die naar Wisch vertrok, schreef de Witt den 18den dier maand:

‘Hiernevens gaat het horologie in mijnen vorigen geroerd, hetwelk ik verzoek dat UEd., nevens de missive onder cachetvolant hierbij gaande, door UEd. na lecture gesloten zijnde, gelieve te behandigen, daar het behoort, met bijvoeging van zoodanige expressien van mijne genegenheid en estime als UEd. zal oordeelen convenient te zijn.’

De brief aan haar, onder cachet volant, was van den volgenden inhoud:

Aan de freule Margarite van Nassauw 13 Aug. 1654.

Madame!

J'avois souhaité; et mesme avais-je cru que vous n'auriez pas frustré du contentement de votre presence, si longtems ceux qui n'ont pas le pouvoir de vous suivre, et par consequent que ci devant j'aurais en la commodité de vous satisfaire, an moins de me satisfaire moimême, en vous paijant ce que je vous dois depuis la caremesse de la Haije. Mais puis que jusqu'ici j'ai été frustré en mon attente, et que peutêtre encore quelquetemps s'écoulerait avant que le bonheur de votre presence nous pourrait arriver, j'ai entrepris de charger le porteur de la presente (qui a aussi tres volontiers pris sur soi cette charge) de vous presenter de ma part cet instrument mobile sachant que vous avez cela de commun avec des autres de votre sexe que la mobilité ne vous est pas tant desagréable, en aijant en la preuve aux assemblées où la danse et l'agilité etaient le sujet du passetems. Au reste je me remets à ce que le present porteur vous dira en outre de bouche, auquel je vous supplie de vouloir ajouter entiere foi et creance en tout ce qu'il vous proposera on expliquera de la part, Madame,

Hage, 13 Aug. 1654.
de votre très humble

et très obéissant serviteur,

Johan de Witt.

{==493==} {>>pagina-aanduiding<<}

Zij antwoordde daarop met dankbetuiging, doch deze brief geraakte in het ongereede. 1) Van daar, dat zij in eenen lateren brief daarop terugkomt:

Ce 9/19 Octobre 1654, à Terborg.
Monsieur,

Je viens d'aprandre de Monsieur Obdam qui n'a point reçue une lestre ou j'avait mise une à vous, que j'était doublement obligé de vous remersier de vostre beaux presen, et cour le plus gran hasar d'etre perdue et tenue pour la plus ingratte et peu reconnoissante qui soit aux monde, de ne tesmoigner l'estime que je fait d'un présan qui me vient d'un tel main, avecque des protestations sij obligeante, que j'estime plus qu'un trésohr et vous suplie de continuer vostre bienveillyansce et de me donner un mot de faveur, pour êstre mise sur la liste de promte Betallin. Ma belle soeur et moy languisson encore sur ceste faveur. C'est peu aux pais. 8000 floring à ma soeur et trois pour moy et cela nous feres gran bien puis qu'il faut paijer un sy grand intérêts que nous avons pris sur l'ordinansse. Je vous suplie de nous assister et dire au porteur de celle scij, comme il pourra solisiter pour nous. Vous ocmantterez les obligations que nous vous avons que je n'ay de terme à m'expliquer et à vous dire combien nous vous sommes redevable. Tau que je vivré ne seray-je autre que.
Monsieur.
A Monsieur de Wit Pensionaire

à la Haye.
Vostre très humble

servante S.M. de Nassau.

Nog één latere brief van haar, doch zonder datum, werd door de Witt bewaard. Die brief is vol dankbetuiging voor bewezen diensten en goeden raad, “vray lesmoingnage d'une sincère affection que vous portés à nostre maison. Vous tesmoigués d'êstre aussy parfait courtisan que poleticque, qui est une grande vertu d'obliger tout le monde comme vous faite.”

{==494==} {>>pagina-aanduiding<<}

Aan het slot 'van dien brief, en dit is opmerkelijk, schrijft zij, le comte de Stirom se diet vostre serviteur.’
Daarmede wordt namelijk bedoeld Johan Ernst, Graaf van Limburg-Stirum, heer van Borculo, Wisch enz., - de schoonvader van haren bovenvermelden broeder Hendrik van Nassau, - die met zijne eenige dochter, de weduwe van Hendrik, op het kasteel te Wisch woonde, die sedert jaren weduwnaar was en in het volgende jaar 1656 met haar (Margaretha van Nassau) huwde. Men vindt van haar verder niets aangeteekend, dan dat zij in 1665, en dus op 55 jarigen leeftijd, kinderloos overleed.
Bij het lezen der brieven tusschen Johan de Witt en deze Gravin van Nassau gewisseld, is het niet te verwonderen, indien soms de indruk wordt nagelaten dat tusschen hen groote sympathie bestond, ja zelfs dat er liefde in het spel was.
Waar de Witt er van spreekt ‘je garde et cheriray à jamais ce que je vous dérobaij à la Nuict de Joye que dernièrement nous passames ensemble,’ waar hij zegt ‘le cachet (qui ne part de moij que tirant apres soij mon coeur),’ is er wel eenige reden tot de vraag; was het ook haar hart, dat hij had meenen te veroveren?
In den brief van 13 Aug. 1654 schrijft de Witt weder: ‘Je vous supplie de vouloir ajouter entière foij et créance en tout ce que le porteur (Obdam) vous proposera ou vous expliquera de ma part.’
Ook hier rijst weder de vraag: wat was dat voorstel door Obdam te doen? Stond dit ook in verband met het vroeger welligt veroverde hart en met eenig huwelijksplan?
Het zou niet zoo geheel onmogelijk zijn, dat de Witt, die juist toen, - na het sluiten van den vrede met Engeland - het toppunt van roem en eer had bereikt, die zijne aloude Patricische afkomst en zijn hoog standpunt welligt overschatte, er in die dagen over heeft gedacht, om door een huwelijk met eene Gravin van Nassau, zich oneindig veel hooger te verheffen. Wel was het grafelijke, aloude geslacht der Nassau's zeer hoog in aanzien, maar misschien rekende de Witt er op, dat hij, om de bezwaren tegen een huwelijk te overwinnen, zou kunnen rekenen op de hulp van zijnen vriend Brederode, op de welwillendheid van diens zwager Johan Maurits van Nassau, en op de omstandigheid, dat de Gravin van Nassau vijftien jaren ouder was dan

{==495==} {>>pagina-aanduiding<<}
hij 1) en geen fortuin hoegenaamd bezat. Het is nog te minder onmogelijk, omdat uit vele brieven van dien tijd blijkt, dat hij er zeer naar begon te verlangen, gehuwd te zijn. Ook zijn vader en zijne zusters moedigden er hem telkens toe aan om een huwelijk te sluiten; zijne aandacht werd gevestigd op verschillende Amsterdamsche meisjes, o.a. op zekere jufvrouw Bernarts. Eerst maakte hij te Amsterdam zijn hof aan Margaretha Tulp 2); toen dit niet gelukte, aan Wendela Bicker 3), met welke laatste hij nog vóór het einde van het jaar verloofd was en reeds in Februarij 1655 in den echt werd verbonden.
De door ons geopperde twijfel zal wel nimmer worden opgelost; doch hoe dit zij; ná zijn huwelijk verdeelde de Witt zijn leven geheel tusschen de zorgen voor den staat en voor zijn huisgezin, waarin hij steeds moet worden bewonderd als trouwhartig echtgenoot en zorgzaam vader.
Met Brederode bleef de Witt ook ná zijn huwelijk even vriendschappelijk omgaan 4), doch reeds den 3n September 1655 overleed de goede Veldmaarschalk, op zijn kasteel Petershem bij Maastricht, nadat hij vruchteloos aan de bron te Spa heil had gezocht.
In den brief van rouwbeklag den 6n Sept. 1655 geschreven door de Witt aan Mevrouw van Brederode leest men de volgende merkwaardige woorden:
‘La bonne volonté que son Excellence a toujours eu pour

{==496==} {>>pagina-aanduiding<<}
moy, quoy que fort indigne d'elle, m'a tellement lié de coeur et d'ame à sa famille, que je contribueray toujours et en toutes occasions au bien de sa maison. Aussi je l'aij honoré et estime pendant sa vie plus que personne an monde.’
Door zijne volgeude handelingen heeft de Witt bewezen, dat deze woorden uit het hart waren gevloeid. Hij bleef steeds voor de Douairière van Brederode en hare kinderen een steun en een hartelijke vriend.

Nog een woord over het huis, waarin te 's Gravenhage door Brederode zooveel feesten waren gegeven.
Nadat de laatste zoon van den Veldmaarschalk, Wolfert van Brederode den 15den Julij 1679, ongehuwd overleden 1) was, kwam het huis in eigendom toe aan zijne zuster Hedwig Agues, die het den 30sten Julij 1683 voor 43000 duizend gulden verkocht aan de Societeit van 's Gravenhage. Het werd daarop ingerigt voor eene Militaire school, welke daarin gevestigd bleef tot het het jaar 1704, toen het gebouw verkocht en afgebroken werd. Vijf groote huizen verrezen weldra op het teirein, waar eenmaal het prachtige huis van Brederode prijkte. Het middelste van die huizen, werd in 1749 gehuurd en in 1776 gekocht door het Bestuur der Groote Societeit (de Club). welke den 8sten Maart 1748 geopend werd en daarin nog thans is gevestigd. Van de andere huizen bevonden er zich twee in de Houtstraat en twee in het Voorhout. Van deze laatsten wordt dat naast de Club thans bewoond door den baron O. van Wassenaer Catwijck, terwijl het terrein van het andere, - een zeer voornaam en groot gebouw, met grooten tuin, bij verschillende schrijvers als het huis van Diercquens bekend, - thans door een gedeelte van den Schouwburg wordt ingenomen.
C.A. van Sypesteyn.






{==497==} {>>pagina-aanduiding<<}

Een brief van Bilderdijk aan prof. H.W. Tydeman.

Na diens bekrooning, door het Zeeuwsch genootschap in 1821, voor zijne prijsverhandeling Over de Gilden.

Amicissime!

Men vertelt my daar, dat de geheele wereld uw huis afloopt, om U te feliciteeren; ik wil dan ook niet achterblijven, en hetzij het met uw podagra, of met uwe betering daarvan, of met iets anders is, Geluk! en dit driedubbeld! en uit ganscher hart!
Nu zegt men my dat het wegens een prijs is - uit de Lotery dan? Ook goed, geld zonder zegen is niets waard, en dus geluk daarby!
Maar daar komt het op een prijs neder, U door eene of andere Maatschappy toegewezen. Zoo het u wel is, my ook, schoon ik er U te veel achting voor toedraag om niet te begrijpen dat de eer aan dat lichaam is, en niet aan U. Ik feliciteer U derhalve met Uwe condescendance, voor dit Tribunaal van opgeworpen wijsheid betoond, en de uitoefening van de Christelijke deugd daarin opgesloten.
Meld my toch eens hoe Gy vaart, en of wy elkander nog op deze wereld weêrom zullen zien? Ik begin er nu hard aan te twijfelen. Vaarwel inmiddels, vaar beter, vaar best, en geloof my steeds
T.T.
(geteekend) Bilderdyk.
Saturdag morgen 2 ure.







{==498==} {>>pagina-aanduiding<<}

Brief van Bilderdijk aan prof. H.W. Tydeman.

Amicissime!

Hierbij gaan de papieren, op gisteren of eergisteren ontfangen, terng, t.w.
1o. het Utrechtsche pasquil met de infaam slechte kopy van een beuling die nog niet lezen kan; en wiens in het oogloopende domme misvattingen op te teekenen, my meer moeite gekost heeft dan 't prul waardig is. Laat toch dien ezel nooit weêr een pen opnemen om iets af te schrijven!
2o, 't zotte ding over de handteekening-namaaksels, die geen nog niet ver-Moft en harsenloos schepsel ooit fac-similes noemen zal; maar waarvan de naam bij ons Rechtsgln. altijd copie figuratif is geweest.
Zoo elk verstandig man, die weet wat schrijven en wat doortrekken is, niet overtuigd moest zijn, dat geen doortrek ooit den geest van den letter kan overbrengen, en zulk een werk derhalve al dengene, die uit het schrift tot den man besluiten kan, misleiden moest en den grootsten genie voor een botterik doen houden, zoo zou nog de fraaie redeneering van den ondernemer op pag. 4 van zijn prospectus genoeg moeten zijn, om den Ezel pak en stok op den rug te leggen, en naar den stal te schoppen.
Zie daar wat ik u melden kan. Och (kan het zijn) verschoon mij op een anderen tijd van zulke infrabestialische uitsloveryen der gekken; in caeteris salvâ alle dienstvaardigheid der vriendschap. Vale!
T.T.
(geteekend) Bilderdijk.
Dec. 1823.





{==499==} {>>pagina-aanduiding<<}

Een onuitgegeven gedicht van Bilderdijk.


	Andwoord op de onnoozele vraag.
Indien ik dartlend langs de weide 
Mijn troetellam een kus mocht biên, 
Wat laat ge u voorstaan, Onbescheide, 
Alsof u onrecht zou geschiên? 
Of moest me uw schoorsteenmuil verlokkeu, 
Van eindeloozen rook doortrokken, 
Waar tand en lippen zwart van zien. 
 
Zou ooit mijn mond een mond genaken 
Die vol van 't vuil tabaksroet zat? 
Mijn wang de goorbemorste kaken, 
Van 't walglijk snuiven steeds beklad? 
Neen, wilt ge stank en mistgeur aâmen, 
Blijft, Heertjens, in uw zwijnstal samen, 
Of - kust een ezel achter 't g..! 
 
Mijn schaapjen riekt naar frissche kruiden, 
En niet naar drekzout dat gy 't weet. 
Ga dit aan uws gelijk' beduiden, 
En wien het lief moog zijn of leed. 
Licht kuste ik nog een schoorsteenveger, 
Of daglichtschuwen drekknil-leeger, 
Maar nooit den schoorsteen of 't sekreet. 

NB. Men kent Bilderdijks afkeer van het rooken. Denk aan het begin van Het Tabakrooken (In de Schemerschijn, blz. 97. Van de Kompl. Dichtwerken, XIV. blz. 369)

‘Die heb met Godvergeten hand 
Zijns grijzen vaders nek gebroken, 
Die 't eerst dat heilloos stinkend rooken 
Heeft ingevoerd in 't vaderland, enz.’ 














{==500==} {>>pagina-aanduiding<<}

Binnenlandsche letterkunde.

Bibliographie.





I. Fraaie Letteren.

1. EEN LIEF WEEUWTJE. Naar het Engelsch van Charles H. Ross, door F.H. de Beer. Amsterdam, Gebroeders Kraay 1868. gr. 8o. Prijs ƒ 2.90.

2. WIE ZAL 'T ZIJN? Naar het Engelsch van Arthur Locker. Te Haarlem, bij de Erven F. Bohn 1868. 2 Dln. gr. 8o. Prijs ƒ 7.80,

3. VROUWEN EN DOCHTERS. Een verhaal door Mrs. Gaskell, Schrijfster van ‘Mary Barton’ enz. enz. Uit het Engelsch door Mevr. van Westrheene. Te Sneek, bij van Druten en Bleeker (zonder jaartal). 3 Dln. postf. Prijs ƒ 5. -.
No. 1. De uitgevers van den eersten hier boven genoemden vertaalden Engelschen Roman beginnen met hem als ‘nieuw’, ‘boeijend’ en ‘geestig’ aan te kondigen. Zij beroepen zich, tot staving van hunne gunstige meening, op The Athenaeum, in welk Engelsch Tijdschrift van het boek gezegd wordt: ‘Wij hebben zelden prettiger boek gelezen, dan dit Lieve Weeuwtje. Van dezen eersteling geldt het te recht: coup d'essai, coup de maître.’ Naar miju bescheiden oordeel is deze lof overdreven en zou de Engelsche Kriticus verstandiger gehandeld hebben, als hij den welligt nog jeugdigen auteur op het een en ander opmerkzaam gemaakt had, dat hem in 't vervolg te pas kon komen. Misschien heeft hij dit ook wel gedaan; volgens den regel van sommige Recensenten van eerst uitbundig te prijzen en dan met een groot ‘maar’ voor den dag te komen, dat hun lof voor het grootste deel wegneemt, soms wel geheel vernietigt. Ik heb er het Athenaeum niet op nagezien; ik vond het boek hiertoe niet belangrijk genoeg; en schrijf ook niet in de veronderstelling, dat deze aankondiging ooit onder de oogen van den Heer Ross zal komen. Ik richt het woord tot Hee-
{==501==} {>>pagina-aanduiding<<}
ren Uitgevers en tot het door hen bij de uitgaaf van dit boek voorgelichte romanlezende publiek. Eerstgenoemden zou ik gaarne willen toeroepen: vijzelt toch uwe boeken niet zoo hoog op! Hierdoor stelt gij de te sterk gespannen verwachting ligt aan eene teleurstelling bloot en de wrevel hierover geeft zich lucht in vinniger afkeuring, dan wanneer gij zonder reclame het werk in de wereld gezonden hadt. Gij kent toch het oude: goede wijn behoeft geen krans, niet waar? Of speculeert gij op de ligtgeloovigheid van het publiek en is het u voldoende, maar spoedig zooveel exemplaren aan den man te brengen, dat uwe kosten gedekt zijn,
onverschillig, of later het publiek zelf, - hetzij wel, hetzij niet door Letteroefenaars gewaarschuwd, - u met de overige exemplaren lant zitten? Ik mag dit niet veronderstellen. Ik neem aan, dat én het Athenaeum én de HH. Gebroeders Kraay, zoowel als de Heer T.H. de Beer, de verdienstelijke Vertaler, het lieve Weeuwtje inderdaad ‘lief’, het boek werkelijk ‘prettig’ hebben gevonden. Het zij zoo! Menigeen zal het ook wel met hen eens zijn en zich amuseeren met de grappige, soms aan het bas-comique grenzende tafereeltjes, die hier geschilderd worden. De teekenaar van het prentje tegenover den titel heeft getracht zulk eene grappige scène nog aanschouwelijker te maken, dan de schrijver reeds deed, maar heeft zijne zaak bedorven, door ‘het Weenwtje’ zoo weinig ‘lief’ voor te stellen en zoo zuur te laten kijken, dat een groot deel van het comische hierdoor verloren gaat....
Of nu deze Roman, omdat er grappigs in voorkomt en hij over 't algemeen nog al amnsant zal gevonden worden, aan zijn titel beantwoordt en ons inderdaad een lief weeuwtje schetst, is evenzeer betwijfelbaar, als dat hij ‘boeijend’ en ‘geestig’ mag heeten. Ik althans neem de vrijheid te bekennen, dat ik, op den titel afgaande, onder de teleurgestelden behoor en Manon al een zeer onbeduidend weeuwtje vind, wier lot mij volstrekt niet ‘boeide’. Ook het ‘geestige’, de echte humor der Engelsche Romantiek of Satire heb ik te weinig gevonden, om met de HH. Uitgevers in te stemmen. Bij al het aardige, dat ik niet voorbijzie, kan ik dus onmogelijk toestemmen, dat de samenstelling van zulk een inderdaad weinig beteekenend verhaal als dit, een ‘coup de maître zou zijn.
Had de Schrijver zijn boek De beproevingen van Meester Polyblank genoemd, de titel zou veel beter aan den inhoud beant-
{==502==} {>>pagina-aanduiding<<}
woord hebben, want niet het lieve Weeuwtje maar wel deze onderwijzer der jeugd is de hoofdpersoon. Hij is het onderwerp, Manon alleen het voorwerp zijner dwaze verliefdheid; zijne beproevingen, die op de eerste bladzijde beginnen, op de laatste eindigen en waartoe juist die verliefdheid behoort, worden hier geschetst, en van het ‘lieve’ van haar komt niets te zien, dan een weinig welwillendheid voor den armen stumper en hare toegeeflijkheid voor hare huishoudster. Van een geleerden Engelschen taalmeester, op een Fransch collége verzeild, goedhartig van natuur, doodarm, maar overigens een sukkel van de ergste soort, is zeker veel grappigs te vertellen; zijn lot kan zeer ligt tragi-comisch worden; en er is geen ‘onmiskenbaar talent’ noodig, om dit zoo voor te stellen, dat het oppervlakkige lezers, die slechts voor hunne uitspanning lezen, (waarom zij dan ook niet gaarne tot inspanning hunner hersenen gedrongen worden) bezig houdt; maar een meester in 't vak zou óf den man minder onbeholpen en hierdoor de aandacht waardiger geschilderd, óf, als hij ons een lief weeuwtje wilde geven, haar meer op den voorgrond gebracht en uitvoeriger geteekend, hem daarentegen meer naar achteren geschoven hebben. Nu verdwijnt Manon bijna geheel achter Polyblank; van hem verneemt men alles, van haar veel te weinig, zelfs niet, hoe zij er toe gekomen is, verliefd te worden, zich te verlooven zelfs met - een schurk, die niets voor zich heeft dan zijn uiterlijk....Ik herhaal: titel en boek stemmen niet met elkander overeen; en, in weerwil van al het aardige en grappige, dat hier voorkomt, van al hetgene voor de opmerkingsgave en de plastische kunst van den Schrijver pleit, kan ik niet instemmen met
de te hoog opgevoerde reclame der HH. Gebroeders Kraay. Ten eenenmale afkeuren en afraden den roman te lezen, ligt volstrekt niet in mijne bedoeling; niemand zal er kwaad uit leeren; maar ook niemands aesthetisch en ethisch gevoel er door verhoogd worden. Het lieve weeuwtje zette met tal van meer of minder lieve dames uit de Romanwereld hare reis door de leesgezelschappen en leeskringen voort, om weder opgevolgd te worden door andere, en het ga haar wel! Voor de leeswoede van velen zijn zulke boeken onontbeerlijk. Gelukkig komt vooreerst aan boekenschrijven nog geen einde; want is No. 1 een eersteling, als ik mij niet vergis, is dit ook het geval met
No. 2. Ook hier is eene jonge dame de hoofdpersoon, maar

{==503==} {>>pagina-aanduiding<<}
eene zoo ‘heel lieve,’ ja, zulk een allerliefst meisje, dat zij overal, waar zij na het lieve weeuwtje van Ross verschijnt, deze spoedig zal overschaduwen, zelfs geheel doen vergeten. Sweet seventeen betitelde de Schrijver zijn werk; en mij dunkt met oneindig meer recht dan de daar even genoemde het zijue met a pretty Widow. Ik vind het daarom jammer, dat de Vertaler niet eenvoudig op zijn titel gezet heeft: Eene lieve zeventienjarige. Durfde of wilde hij dit niet, waarom dan niet den naam van Eleonore Bayne of Nelly aan het hoofd van het boek geplaatst? ‘Wie zal 't zijn?’ zooals het nu heet, slaat slechts op een deel van het belangrijke verhaal harer ‘beproevingen;’ het doelt alleen op de questie of Richard Garland dan wel Vincent Carnaby of James Joddrell hart en hand van Miss Bayne zal verwerven. Maar dit is niet de hoofdzaak. Deze is de betrekking, waarin zij tot haar Oom Bayne staat, of de invloed, dien één merkwaardig voorval uit 's mans leven op haar geheele lot heeft uitgeoefend en blijft uitoefenen. Zonder dat voorval was Nelly in geheel andere omstandigheden opgevoed, natuurlijk een gansch ander mensch geworden en waarschijnlijk nooit in aanraking gekomen met den Anstraliër....Behalve het onvolledige heeft echter deze Hollandsche titel ook nog het gebrek van niet veel meer dan de vraag te opperen: zullen ze elkander krijgen? Eene vraag, welke men onder het lezen van een schat van Romans onwillekeurig zelf doet, als dit werkelijk de ontknooping is der intrigue. Of als zich een schrijver alleen ten doel stelde te vertellen, hoe Jan aan zijne Mietje komt, zou hij iets van dien aard op den titel kunnen zetten. Maar daar in den regel een
Romanschrijver ook nog iets anders, veelal iets meer beoogt, zal hij niet ligt aan de daareven geopperde questie den naam van zijn boek ontleenen. De Vertaler mag het daarom, naar mijn oordeel, ook niet doen; en als hij den oorspronkelijken titel, om het eigendommelijke òf van de taal waaruit, òf van de taal waarin hij overzette, niet overbrengen kon, zonde ik hem raden den naam van den hoofdpersoon te gebruiken of de hoofdzaak der intrigue met een enkel woord aan te duiden. In plaats van ‘Wie zal 't zijn?’ zoude ik hier óf Eene lieve zeventienjarige of Miss Eleone Bayne of Nelly, óf, misschien nog het best van alles, Oom Bayne's misslag gebruikt hebben. Nelly is wel de hoofdpersoon, de spil, waarom alles draait, maar die misslag is de eigenlijke kracht, die alles om haar in beweging

{==504==} {>>pagina-aanduiding<<}
brengt. De Schrijver heeft zelf dit niet vooraf willen aankondigen; en daar hij onze aandacht al spoedig op het beminnelijke schepseltje richt, dat den lieven leeftijd van zeventien jaar bij 't begin van 't verhaal bereikt heeft, is misschien zijn titel behaaglijker, dan die, welken ik met het oog op genoemde beweegkracht aan het boek zou willen geven. Eigenlijk gezegd: blijf ik een enkelen naam altijd het beste uithangbord vinden voor Romans en Novellen, volgens den regel, dat hoe minder de lezer van den inhoud gissen kan, des te grooter de verrassing of het genot der lezing kan zijn. Ik heb ook liever niet, dat onder het lezen van een verdicht verhaal mijne aandacht van den aanvang af bepaald op iets gericht wordt, bijvoorbeeld, op het zoeken naar de beantwoording van eene op den titel gezette vraag.
De lezer vergeve mij, dat ik in deze aankondiging zooveel over titels uitweid. Ik zal het naar aanleiding van Vrouwen en dochters nog eens moeten doen. Maar ik breng tot mijne verontschuldiging in, dat de zaak van meer belang is, dan misschien wel schijnt. Als een Roman algemeen bekend is, doet de titel weinig meer af; men beveelt de lezing elkander aan of waarschuwt er voor; en op het gezag van onze zegslieden afgaande nemen wij het boek ter hand na reeds in ons oordeel bevangen te zijn. Hoe dikwijls gebeurt het echter, dat wij nog heel weinig of in 't geheel niet over een pas verschenen werk hoorden spreken, of dat de een ons juist het tegenovergestelde van den ander gezegd heeft. Hoort men niet vaak hetzelfde boek hemelhoog verheffen en ten diepste versmaden? In dit geval doet de naam van den schrijver zoowel als de titel veel af; en daarom zoude ik wenschen, dat alle Romanschrijvers zoo weinig mogelijk van den inhoud hunner werken aan het hoofd er van aanduidden en zich bepaalden bij het opgeven van een enkelen naam, aan den hoofdpersoon, aan plaats of tijd van het verhaal of aan een hoofdincident ontleend. Om nu nog iets van den inhoud van dezen Roman te zeggen: is de lieve Nelly de hoofdpersoon, Oom Baynes gedrag en de invloed hiervan op haar leven de hoofdzaak, het een en ander wordt ons hier zóó geschetst, dat het al spoedig onze aandacht spant, onze belangstelling gaande houdt en ons eene bevredigende uitkomst geeft. Alleraangenaamst houdt Locker ons bezig; en wie niet bloot tot uitspanning leest kan tegelijk lessen van levenswijsheid putten uit 's mans frissche levensbeschouwing en gezonde moraal.

{==505==} {>>pagina-aanduiding<<}
Behoudens het hier en daar een weinig gerekte of eene te volledige mededeeling van de gesprekken en de overleggingen des harten der hoofdpersonen, - eene fout waarin consciencieuse schrijvers ligt vervallen, - vinden wij bij Locker niets dat naar moraliseeren of abstract redeneeren gelijkt. Hij laat de gebeurtenissen voor zich zelven spreken, en verstaat in mijn oog meesterlijk de kunst deze rechtstreeks te laten voortvloeijen uit hare natuurlijke bronnen. Den invloed stelt hij in 't licht, dien de mensch door zijn gedrag niet alleen op zijn eigen maar ook op anderer lot uitoefent, of hoe het zedelijk kwaad van één individu, hoe zelfs één enkele misslag of onwillekeurige misdaad, in verband met verkeerd geplaatst gevoel van eer of menschenvrees, de allertreurigste gevolgen voor eene geheele familie en wie met haar in betrekking staan na zich slepen kan. Hij doet dit met plastische kunst, zonder ooit de toevlucht te nemen tot onwaarschijnlijke verwikkelingen en onmogelijke, althans geheel ongemotiveerde gebeurtenissen of toevalligheden, waarvan alledaagsche Romanschrijvers zich bedienen om - interessant te zijn. Locker is en blijft waar en natuurlijk van 't begin tot aan 't einde; hij is realist, maar in dien zin, dat hij het leelijke der realiteit slechts aanduidt, het schoone en goede slechts een weinigje idealiseert. Hij zegt zelf, ons niet in aanraking te brengen ‘met engelachtige of duivelachtige wezens, maar alleen met gewone mannen en vrouwen’ en ‘geen verschrikkelijke straffen te vermelden en van den anderen kant ook geen bovennatuurlijke zegepralen te beschrijven.’ ‘In geen heerlijke lustwaranden van geluk’ beweert hij ons te verplaatsen, en evenmin ‘in donkere kerkers der wanhoop,’ ‘omdat de personen, wier gedenkschriften’ hij op zich genomen had ‘zamen te stellen in eene gewone wereld wonen, waar genoeg
zonneschijn is, om de treurenden op te beuren en ook genoeg stormwinden, om de onbeschaamd heid van hen, die hun voorspoed onwaardig zijn, te betengelen.’
Staan de aangehaalde met nog enkele dergelijke volzinnen over de strekking van zijn werk in de ‘Afscheidswoorden’ aan het einde van het boek, en zijn ze de eenige, waarin de Schrijver zelf sprekende optreedt; ik acht juist het zich vrij houden van alle vnlgaire Romanschrijvers-kunstenarijen eene verdienste en reken het Locker als eene groote kunst aan, met zulk een eenvoudig materieel zulk een boeijend verhaal samen te stellen, dat overal waar blijft en nooit plat proza wordt. Met inge-
{==506==} {>>pagina-aanduiding<<}
nomenheid beveel ik dan ook de lezing aan, en meen te mogen verzekeren, dat de onbekende vertaler zich uitstekend van zijne taak heeft gekweten: men leest het boek alsof het in onze moedertaal is geschreven. De Erven Bohn hebben gezorgd voor eene uitgaaf, die voor zooveel geld wel wat fraaijer van letter had kunnen zijn; en de vignetteekenaar geeft een weinig beteekenend prentje, zooals wij dit nu eenmaal in onze Hollandsche Romans gewoon zijn. Wie zou hier in het nette kereltje met zijne parapluie op den voorgrond den als een carricatuur door Locker naar het leven geteekenden Carnaby herkennen?....Maar, dit te releveeren baat toch niet en, omdat het vervelend is, altijd op hetzelfde terug te komen, zal ik voortaan den lezer zelf laten oordeelen, even als over het te dure van onze Romans, zoo ook over het zeer misbare van al die plaatjes.
No. 3. De Heeren van Druten en Bleeker geven ons den beste der boven vermelde drie Romans in den fraaisten vorm, wat druk en papier betreft, en betrekkelijk voor den minsten prijs; zeer verstandig bovendien, zonder mislukte of onbeduidende prentjes.
Werden No. 1 en 2 goed vertaald, ook Mevr. van Westrheene deed dit uitmuntend en handhaaft haar reeds verworven naam van verdienstelijke vertaalster; zelfs komt het mij voor, dat zij alle stroefheid overwonnen heeft en vloeijender vertaling gaf, dan ik nog van hare hand onder de oogen kreeg. Het zegt waarlijk veel, dat men bij de aankondiging van drie uit den vreemde op vaderlandschen bodem overgebrachte voortbrengselen der belletrie met zoo onverdeelden bijval van de wijze hoe dit geschiedde kan gewagen en men niet behoeft te spreken van het prulwerk onzer vertaalfabrieken à zoo veel per blad. Even goed als de namen T.H. de Beer en Mevr. van Westrheene had die van den ongenoemden vertolker van Sweet seventeen op den Hollandschen titel mogen prijken. Ook van den lof aan Lockers werk toegezwaaid ding ik niets af, als ik dat van Gaskell nog boven het zijne zet. Een Roman kan groote verdienste hebben, vooral als eersteling, maar toch nog beneden een anderen staan, aan welken men om meer dan eene reden de voorkeur geeft. Mrs. Gaskell is dan ook te lang en te goed reeds bekend, om noodig te hebben mijne ingenomenheid met hare Wifes and daughters te motiveeren. Wie hare Mary Barton, North and South enz. gelezen heeft weet wel,

{==507==} {>>pagina-aanduiding<<}
dat wij hier niet te doen hebben met overdreven godsdienstigheid of sentimentaliteit. In plaats van piëtisterij, waaraan zoo vele Engelsche schrijfsters meer of min mank gaan, vinden wij hier piëteit, in plaats van overgevoeligheid en ziekelijke weekheid, rein meuschelijke aandoeningen, frischheid, levenslust, levenskracht en levensmoed, met echt Engelschen humor, die hier de pen besturen.
Na met de ‘heel lieve’ Nelly Bayne kennis gemaakt en een tijdlang omgegaan te hebben, vreesde ik, dat de ‘dochters’ van Mrs. Gaskell mij zouden tegenvallen. Dit was echter het geval niet, en Molly Gibson boezemde mij spoedig zoo veel belang in, - haar leven, lieven en lijden boeiden mij zoo geheel, dat ik haar lot van het begin tot het einde, in weerwil van iets gerekts hier en daar in het verhaal, met de grootste opmerkzaamheid nagegaan heb. Al lezende heb ik met haar gedacht, gevoeld, geleden, maar ook genoten, als het lieve schepseltje met ware zelfverloochening anderen poogt tot nut en genoegen te zijn. Er behoort veel toe, om zulk een degelijk en deugdelijk meisjesbeeldje te concipiëeren en te schilderen, zonder tot de conventioneele trekken van romanheldinnen de toevlucht te nemen. Molly is geen ideaaltje; zij bezit geen ongelooflijk aantal talenten, geen onmogelijke deugden, noch geheel exceptioneele bekoorlijkheden. Zij is echt vrouwelijk, lief en goed en zacht, geen doetje of onverstandig weetnietje, maar ook geen wijsneuzig savantetje, zij is in één woord een juweeltje van 't zuiverste water. Ieder ouder zou wenschen zulk eene dochter onder zijne kinderen te hebben, en dit is volstrekt geen onvervulbare wensch, want Molly is naar de natuur geteekend en in spijt van alle pessimisten durf ik verzekeren, dat er werkelijk zulke lieve meisjes bestaan. Tegenover de eenigszins verwaarloosde Cynthia (waarom in 't Holl. Cinthia?) het type van een mooi ijdeltuitje en ingebeeld coquetje, komt zij nog beter uit; maar het verraadt grooten tact bij de Schrijfster, dat zij aan hare lievelinge, Molly, niet altijd de fraaiste rol toedeelt en haar niet beter met hare stiefmoeder laat omspringen, dan Cynthia met haar stiefvader. Natuur en waarheid hield
Mrs. Gaskell in 't oog, en ik neem het haar niets kwalijk, dat zij, met ingenomenheid hare Mlly schilderende, ons de kleinste nuances niet gespaard, maar met de grootste uitvoerigheid al wat haar aanging gepenseeld heeft.

{==508==} {>>pagina-aanduiding<<}

Wat zij echter bedoeld heeft met haar boek den titel te geven van Wifes en daughters, weet ik niet goed te zeggen. Dat dit eene strekking heeft en zij niet slechts de liefdesgeschiedenis van Molly vertellen wilde, alleen om te vertellen, leidt men van zelf uit dezen titel af. Maar welke die strekking is, springt niet in 't oog, zooals bijv, bij Lockers Sweet seventeen. Wifes schrijft zij en niet women; wij hebben dus te doen met getrouwde vrouwen, en men zou kunnen meenen, dat wij hier een greep moesten vinden in het huiselijke leven van huismoeders, natuurlijk zoowel in betrekking tot hare mannen als tot hare kinderen, hier bepaald tot hare dochters. Dit is het geval echter niet. Wel komen er huisvrouwen in het boek voor, bijv, Mrs. Hamley en Lady Cumnor, maar eerstgenoemde sterft spoedig en laatstgenoemde is niet veel meer dan eene adelijke dame die haar onbeduidenden Lord onder de pantoffel heeft, het type van de trotsche, heerschzuchtige vrouw uit de groote wereld, die optreedt, waar de Schrijfster dit conventioneele karakter (in de werkelijke wereld nog genoeg te vinden) noodig heeft. Haar lot gaat ons eigenlijk niet aan; en te beschrijven, hoe het in zulke aristocratische Engelsche families toegaat, is hier volstrekt niet eene der hoofdbedoelingen van de auteur. Zij wist ook wel, dat dit al genoeg en onverbeterlijk, vooral door Thackeray, bijv. in zijne Newcomes, gedaan, of in honderd Romans te vinden is. Het huisgezin van Dr. Gibson is in 't begin zonder huisvrouw; Molly wordt zelfs tot volwassen leeftijd toe door haar vader opgevoed, en 's mans tweede vrouw geeft wel aanleiding, om over de verhouding tusschen echtgenooten te spreken, maar ook dit is alweder geen hoofdzaak. Moest de titel heenwijzen naar den invloed van moeders op
dochters, dan nog kom ik er tegen op, tenzij men aan negatieven invloed moet denken. Molly is namelijk niet door eene vrouw gevormd, al blijft haar omgang met Mrs. Hamley, de dames Browning, enz., niet zonder uitwerking; en Cynthia werd geheel door hare moeder aan kostscholen overgelaten of verwaarloosd. Zelfs zou ik durven zeggen, als Mrs. Gaskell het gemis of bezit van eene goede moeder en de gevolgen hiervan voor jonge meisjes heeft willen in 't licht stellen, zij onwillekeurig een groot compliment aan de vadelijke opleiding heeft gemaakt, daar Molly, de beste van alle dochters in dit boek, wat zij is, grootendeels onder de leiding van haar vader geworden is. Ook zou het boek met even veel

{==509==} {>>pagina-aanduiding<<}
recht of onrecht als Vrouwen en dochters, Vaders en zoons kunnen heeten, want de beide jongeheeren Hamley mogen veel aan hunne moeder te danken hebben, wat de vader voor hen is en aan hen doet heeft, naar mijn oordeel, den meesten invloed op hun bestaan. Hoe dit zij, ik geloof niet, dat der begaafde Schrijfster wat men noemt één zedekundig of zielkundig hoofddoel voor den geest stond, toen zij Molly's geschiedenis begon te schrijven; maar dat zij tot raad en waarschuwing voor vrouwen en dochters het een en ander, wat hare ervaring haar leerde, aanschouwelijk heeft willen maken. Zij heeft dit gedaan zonder zedepreken en ook zonder zelve er over te redeneeren of telkens tusschen de regels te voorschijn te komen met eene aanwijzing van hetgeen uit het verhaalde te leeren is. Zij laat personen en zaken voor zich zelven spreken en leverde een zeer leerzamen maar tevens zeer amusanten en boeijenden roman, waarin bij afwisseling passages, die diep in 't hart grijpen. Ik wenschte dit boek in de handen te zien van alle vrouwen en dochters of van alle beschaafde dames, hetzij getrouwd of ongetrouwd, hetzij in het bezit van moeders of dochters of daarvan verstoken.
Mevr. van Westrheene prees ik reeds om hare uitmuntende vertaling. Maar zij verdient bovendien onzen dank voor het ‘Besluit’ of laatste hoofdstuk, dat zij aan het boek toegevoegd heeft. De Engelsche Uitgever bericht in zijne Concluding Remarks, dat Mrs. Gaskell haar Roman op een enkel hoofdstuk na onafgewerkt heeft nagelaten. In plaats van, zooals hij, eenige slotbemerkingen te geven over het waarschijnlijke einde van het boek, indien de Schrijfster niet gestorven ware, maakt Mevr. van Westrheene zelve er een einde aan; en zij doet dit zoo in haar geest, zelfs in haar stijl, dat men niet weet, waar de oorspronkelijke auteur de pen nederlegde, als men het Engelsche boek niet gezien heeft. Voor ons is dit van meer waarde dan de soort van kritiek van den Engelschen Uitgever over Mrs. Gaskells laatste werken, welke hij hier ten beste geeft. Het geheel is hierdoor beter afgerond of voltooid; en als wij het niet reeds geweten hadden, dat de begaafde Engelsche Romancière voor altijd de pen nederleide, zou het nabericht van Mevr, Westrheene, dat haar overlijden in November 1865 mededeelt, ons zeker den herhaalden uitroep ontlokt hebben: hoe jammer, dat wij van deze bekwame hand nooit weder zulk een voortreffelijken Roman kunnen verwachten!

{==510==} {>>pagina-aanduiding<<}

Om met eene kleine opmerking te besluiten, zou ik Mevr. van Westrheene in bedenking willen geven, of het wel goed is het Engelsche Molly in Mimi, en den naam Goodenough in Goedgenoeg te vertalen. Nog nooit vond ik in een Engelsch boek ons Hollandsch Mimi aan een Engelsch meisje gegeven; en toen Mevrouw Goedgenoeg - de eenige Hollandsche naam onder al die Engelsche, die in Vrouwen en dochters voorkomen! - mij gepresenteerd werd, meende ik, heusch, eene Hollandsche dame te ontmoeten. Dit zoude volstrekt geene onmogelijkheid zijn; maar nu zij zuiver Engelsch sprak en aanstonds bleek eene echte Engelsche vrouw te zijn, verstoorde die naam, even als dat telkens wederkeerende Mimi, eenigermate de illusie. 't Is maar eene kleinigheid, maar ik ben overtuigd, dat Mevr. van Westrheene, na één seconde nadenken, het volkomen met mij eens zal zijn. Ik hoop nog dikwijls in de gelegenheid gesteld te worden, door haar vertaalde werken onder de oogen te hebben en, dat zij dan even gelukkig in hare keuze moge wezen als bij dezen in mijn oog allerliefsten Engelschen Roman!
Kampen, Februari, 1869.
J. Hoek.

II. Godgeleerdheid.

PIERRE BAYLE. - De strijd tusschen geloof en rede, door H. Was. - Utrecht, boek-, plaat- en steendrukkerij ‘de industrie’. (K.A. Manssen.) 1868.
Godsdienst en wijsbegeerte gaan hand aan hand op de baan der ontwikkeling. De bloei en het verval der eene hebben een onmiddellijken invloed op den gezondheidstoestand der andere. Dit te bedenken, kan zeer veel verklaren, o.a. het ontstaan van Bayle's scepticisme in de tweede helft der zeventiende eeuw.
Zoo redeneert, hoewel met andere woorden, de heer Was in een kort maar belangrijk opstel, door hem aan den persoon en het werk van den bij naam aan allen welbèkenden Bayle gewijd. Hij laat ons inderdaad op uitnemende wijze zien, hoe Bayle's wijsgeerige denkbeelden zich vormden en uitspraken ouder de pressie der heerschende godsdienstige, of liever: kerkelijke overtuigingen.
Een man, zoo veelzijdig ontwikkeld als Bayle, wiens invloed op tijdgenoot en nakomelingschap zoo omvangrijk en krachtig is geweest als de zijne, kan men natuurlijk uit meer dan één

{==511==} {>>pagina-aanduiding<<}
oogpnnt beschouwen. De heer Was heeft getracht zijn levensbeeld te schetsen als dat van een der eersten, die hunne tijdgenooten opmerkzaam hebben gemaakt op den strijd tusschen geloof en rede. Is 't waagstuk wellicht wat stout, in een beschouwing uit dit oogpunt ‘de eenige belangrijkheid’ van 's mans wijsgeerige werkzaamheid te erkennen; toch is zeker daarmede niet de minst gewichtige zijde van dit denkend, werkzaam leven naar ons toegekeerd.
Was begint zijne schets met de teekening van het voetstuk, waarop hij zijn held wil plaatsen, 'tgeen hem door Prof. van der Wijck, in de Gids van Juli 11., ietwat euvel is geduid. De Groningsche hoogleeraar acht Bayle's rusten op de schouders van Baco, een toevallige houding. Maar waar heeft hij bij Was gelezen, dat ‘Bayle zijne aanbeveling van een blind geloof bij Baco borgde?’ Wanneer men een ‘uitwendige overeenkomst tusschen beiden’ erkent, dan kan men ook, naar 't mij voorkomt, zonden Baco ‘Bayle's leermeester en voorganger te heeten’, gerust met Was beweren: ‘Allen, die, gelijk Bayle, in den nieuweren tijd gepoogd hebben een blind autoriteitsgeloof te handhaven naast en in tegenspraak met de eischen der rede, kunnen beschouwd worden als de voltooiers van het Baconiaansch geloofsprincipe, waarmede wij dus dienen kennis te maken, voordat wij tot Bayle zelven overgaan’. Dat is ten minste dan noodig, wanneer men, gelijk Was beoogt, het ‘gelegenheidsscepticisme’ van Bayle zijne plaats wil aanwijzen in den algegemeenen strijd tusschen geloof en rede.
Na de herinnering van Baco's denkbeelden over een bovennatuurlijke openbaring, gaat onze schrijver over tot de behandeling van hetgeen hier hoofdzaak is: de ontwikkeling van 'tgeen Bayle is geweest en bedoelde. Opdat zijn lezers beiden goed zullen begrijpen, wil hij achtereenvolgens met hen letten op den tijd, waarin Bayle leefde, 's mans lotgevallen, karakter en geschriften. Daarmede is ongetwijfeld de rechte weg ingeslagen, om de beteekenis van Bayle's wijsgeerige werkzaamheid te vatten en te waardeeren. Zonder 't onedele en onoprechte in zijn gedrag en schrijfwijze te verbloemen, laat Was toch ongemerkt duidelijk zien, hoe menige smet op 't levensbeeld van een man als Bayle verdwijnt, wanneer men zijne daden en woorden beschouwt bij 't licht der historie. Een wijsgeer in den eigenlijken zin van het woord was Bayle niet, maar de lof

{==512==} {>>pagina-aanduiding<<}
van een in menig opzicht, zij 't ook vaak op zeer eigenaardige wijze, verdienstelijk hervormer van het wijsgeerig-godsdienstig denken zijner tijdgenooten geweest te zijn, mag hem niet worden onthouden. Geplaatst in een omgeving, waar vrijheid van denken en spreken wel in theorie, doch helaas niet in werkelijkheid bestond, was Bayle genoodzaakt ter wille zijner veiligheid uiterst voorzichtig te zijn. Vandaar de tallooze restricties en zonderlinge bochten, waarin hij zich moest wringen, wanneer zijne negaties de woede van onverdraagzame priesters eener oppermachtige, volbloed orthodoxe, protestantsche kerk dreigden op te wekken of werkelijk hadden aangeblazen. 't Was voorwaar geen gemakkelijke taak voor een schrijflustig denker in de tweede helft der 17e eeuw, al mocht hij wonen in 't ‘vrije’ Holland, om de eischen der rede te bevredigen en de dogmata der officiëele rechtzinnigheid onaangetast te laten. Sceptisch moest hier vaak de taal van den hervormer klinken. Toch was Bayle geen ‘dogmatisch scepticus’, want ‘hij is niet in alle opzichten overtuigd van de onmogelijkheid van alle menschelijke kennis’, Opbouwen wilde hij; was het zijne schuld dat hij slechts heeft afgebroken? ‘Het oude wrakke gebouw der theologie van zijn tijd heeft hij ondermijnd. De vermolmde palen, waarmede hij het onderschraagde, hebben zijn val niet kunnen verhinderen.’ - Wat had een man als Bayle voor de menschheid kunnen zijn, als hij in een anderen tijd had geleefd?! Doch zulke vragen zijn ijdel. Houden wij ons liever bezig met een onderzoek naar 'tgeen hij geweest is. Voor velen zal een gemakkelijke wegwijzer welkom zijn. Dat zij de hier aangekondigde verhandeling lezen! Als monografie van Bayle kon men wellicht iets meer verwachten, dan hier in dit kleine opstel wordt gegeven. Doch al zijn de bladzijden weinige in getal, haar inhoud is degelijk.
Boekjes als dit geschrift van den heer Was zullen wel niet overbodig zijn, zoolang schier alle beschaafden wel b.v. den naam van Bayle kennen, maar van zijn persoon en leven weinig meer weten dan dit: hij was een der refugiés, die in Holland een veilige schuilplaats vond tegen de geloofsvervolging, waaraan hij in zijn vaderland blootstond; een man, die hier eenige boeken schreef en altijd onder de eersten der nieuwere twijfelaars wordt genoemd. Een herhaling en kleine, doch weinig beteekenende uitbreiding der vragen, door Prof. van der Wijck, t.a p. bl. 165 v. gedaan, wil ik den heer Was en mijne lezers sparen.

{==513==} {>>pagina-aanduiding<<}
Liever wek ik den eersten op meer proeven te geven van zijne historisch-wijsgeerige studiën, en de laatsten ze dankbaar aan te nemen.
Waardiglijk wandelen. - Rede over Ef. IV: lb, gehouden door Dr. E. Laurillard, bij gelegenheid der bevestiging van Dr. G. van Gorkom, als predikant bij de Ned. Herv. gemeente te Amsterdam, op zondag den 26sten April 1868. - Leiden, P. Engels. 1868. Prijs: 25 cent.
Toen Dr. Laurillard de ‘netelige’ taak vervulde om zijn nieuwen ambtgenoot, Dr. van Gorkom, als predikant der Amsterdamsche gemeente te bevestigen, was hij zich bewust een moeielijk werk te verrichten. De last van den arbeid scheen gelegen in de tijdsomstandigheden, die het werk der inleiding van den nieuwen ambtgenoot tot de gemeente zoo bijzonder bezwarend maakt, bij vroeger vergeleken. Toch heeft de redenaar een toespraak gehouden, die ook in de eerste jaren zijner evangeliebediening even goed ‘een woord op zijn pas gesproken’ kon heeten. Die slotsom ontneemt natuurlijk niets aan de waarde der rede, maar wel alle kracht aan de juistheid der inleiding.
Kent gij Laurillard's preektrant? Ik kan u dan van den vorm en ook van den inhoud dezer bevestigingsrede weinig nieuws zeggen. Zij is geheel Laurillard - gelijk gij hem kent uit zijne stichtelijke toespraken, die van tijd tot tijd in druk zijn verschenen. Zij heeft een inleiding en een woord aan het slot, twee hoofddeelen en acht bijzondere punten, waarin ‘de verplichtingen van leeraar en gemeente, over en weêr’ uiteen zijn gezet. Zij deelt u mede o.a., dat ‘een leeraar is iemand, die leert’ - zijn leeraar en leerling dan één? - dat ‘de zonde leelijk is, dat de Christus schoon is, en dat het leven in gemeenschap met God alles is’. En verder: ‘de menschen hier en daar en ginds hebben toch ook weêr vele dingen met elkander gemeen, - helaas! ook veel gemeene dingen met elkander gemeen.’ Zij spreekt van Christus, die er bloedend bij neêrviel, toen hij bekampte, ‘wat muiterij tegen God is en vergif voor een mensch is’; van een ‘bijzondere vertroosting’, ergens te brengen, ‘omdat vader heel ziek op zijn bed ligt’, of, ‘omdat moeder (even als vader zonder bepalend of onbepalend lidwoord) naar 't kerkhof gebracht is, - en zoo meer, en zoo meer;’ van den Christus Consolator, ‘die een verband legde om iedere gebrokene ziel;’

{==514==} {>>pagina-aanduiding<<}
van dingen, die ‘walgelijk’ zijn, met de bijvoeging: ‘Ik ben zoo vrij, M.H.! dat zeer walgelijk te noemen, en als ik eens een woord bedenk, dat een nog meer sterken afkeer uitdrukt dan walgelijk, dan zal ik me bedienen van dat andere woord;’ van een lastigen overvloed van lieden, die redeneeren over den persoon van den Christus’, en van ‘nijpend gebrek aan navolgers van Christus' leven’; van 'tgeen in het leven der gemeente ‘den slag van het Christushart aan 't kloppen kan brengen, en wat haar (de gemeente) rust kan doen vinden aan 't Vaderhart Gods;’ van een vertrouwen op 't Godsbestuur, dat de parenthese vordert: - ‘Zoo waarlijk, als ik aan God geloof, dat geloof ik!’ - en de ontboezeming uitlokt: ‘Laat de menschen maar blazen, van welken kant zij willen, de vlam der waarheid zal niet uitgaan, maar steeds heller en hooger gaan wapperen; - laat de baren maar bruisen en de stormen maar gieren, het scheepje der kerk zal er niet door vergaan. Het scheepje der kerk heeft immers toch altijd nog Jezus aan boord, en door hem zal er behoud wezen voor de bemanning, en hij heeft geen gevaar van de bemanning te vreezen, al mocht eens iemand hem er af willen dringen, dat zou toch wel niet gelukken, maar wel zou, wie dat beproefde, er zelf door in het water vallen, en 't scheepje zou intusschen voortgaan, den adem Gods steeds in de zeilen, den wimpel steeds naar 't vaderland!’
Waarlijk, de netelige, zware taak was ‘ernstig en verheven’!
Men ziet uit het aangehaalde, de eigenaardigheden van Laurillard's stijl zijn hier niet ver te zoeken. De laffe woordspelingen ontbreken er niet, evenmin als ‘de blozende Engel met de sneeuwwitte wieken’. Doch - ik haast mij, dit er bij te voegen - evenmin het groot aantal praktische opmerkingen, die men in den zak kan steken, en grepen uit het leven voor het leven - om ook eens à la Laurillard te spreken - die wij van dezen schrijver-redenaar gewoon zijn te ontvangen.
't Is een zonderlinge stijl, de stijl van Dr. Laurillard, met ‘dat’ kinderachtige in den vorm, en ‘die’ flauwe aardigheden te midden van den ernstigen inhoud. Hij moet op den kansel beter voldoen dan in de leeskamer. Dat wil ik gaarne gelooven, hoewel ik hier niet naar eigen ervaring oordeelen kan. Ook neem ik zonder aarzelen aan, dat de vrienden en de vriendinnen van den redenaar, de gaven van den schrijver met groote ingenomenheid genieten zullen. Maar die den spreker nooit hoor-
{==515==} {>>pagina-aanduiding<<}
den? Zij zullen zeggen: wel aardig en praktisch, maar toch......vindt gij dat nu stichtelijk, in d.n. goeden zin van opbouwend voor het godsdienstig leven?
Wat men tegenwoordig met nadruk in elken godsdienst-prediker verlangt, is 't profetisch element. Met dien geest is Dr. Laurillard, als 'k wel zie, niet ruim bedeeld.
Maar 't oude Israël had naast zijne profeten, beoefenaars der Wijsheid, ook wel praktische levenswijsheid genoemd. Ook zij waren in hunnen kring hoog geëerd en nuttig werkzaam. Onder die ‘wijzen’ zou ik Dr. Laurillard een eerste plaats willen geven, indien ik onze predikers der godsdienst splitsen moest in echte zonen van het profetisme en waardige vertegenwoordigers der chokma.
Abbenbroek.
W.C. van Manen.




III. Wis- en Natuurkunde.

CATALOGUE descriptif des Espèces de bois de l'Archipel des Indes Orientales (Collection de Sturler), exposées à l'Exposition Internationale de 1867 à Paris, par W.L. de Sturler, Ancien Major da Géuie de l'Armée des Indes Orientales Neerlandaises. Leide, A.W. Sijthoff, 1867.

BEREDENEERDE CATALOGUS DER AARDBEZIEN, welke worden aangekweekt en verkrijgbaar zijn in de Bloemisterij van E.H. Krelage en Zoon, te Haarlem. Haarlem, E.H. Krelage en Zoon en de Erven Loosjes, 1867. Prijs ƒ 0.30.
De geschriften, aan het hoofd dezer aankondiging vermeld, hebben dit met elkander gemeen, dat zij op den titel als Catalogi genoemd worden, maar wanneer wij nu, aan dit woord hechtende, daarom eene mindere waarde daaraan wilden toekennen, dan zouden wij grootelijks dwalen, zoo als dit bij de inzage spoedig genoeg blijken zal.
Wat het eerstgenoemde geschrift betreft, zoo wordt het ons, bij eenige nadere beschouwing al spoedig duidelijk, dat wij hier een hoogst belangrijken en uitnemenden arbeid voor oogen hebben, een arbeid, die de vrucht is van veelzijdig onderzoek en nauwgezette waarnemingen en waardoor de schrijver zich hoogst verdienstelijk heeft gemaakt. Trouwens hebben wij hier dan ook met iets meer te doen dan met eene eenvoudige Catalogus, die alleen namen vermeldt en, uit den aard der zaak, zich door zekere dorheid kenmerkt, hebben wij hier, zoo als de

{==516==} {>>pagina-aanduiding<<}
titel het ook uitdrukt, te doen met een Catalogue descriptif, die als zoodanig, nevens die benamingen vele aanwijzingen schenkt van hoogst gewichtigen aard omtrent een onderwerp, dat aan ons Nederlanders niet anders dan belang inboezemen kan. Of zouden wij, als zoodanig, niet belang stellen in alles wat onze koloniën en vooral wat onze Oost-Indische bezittingen betreft, die door de natuur rijk gezegende gewesten, die, in dagen van roem en glorie, door onze voorvaders op den vijand veroverd, ook in latere tijden zoo milde bronnen van welvaart en rijkdom voor ons zijn geweest.
Wij roemden gindsche gewesten zoo even als door de natuur rijk gezegend, en voorzeker zal men die uitspraak niet overdreven achten. Alles draagt dan ook tot die uitkomst bij. Niet ten onrechte dragen gindsche bezittingen den naam van Oost-Indische Archipel. Eilanden toch zijn het, die wij daar voor ons zien, sommige van groote uitgestrektheid, vele ook van kleineren omvang, maar die allen als zoodanig de voordeelen opleveren, die in het gemeen aan alle kustlanden eigen zijn en welke, niet het minst onder een tropischen hemel, van groot gewicht moeten worden geacht, ook met het oog op den plantengroei. Wel is de tropische warmte in gindsche streken eene eerste oorzaak van dien weelderigen groei, van die krachtige ontwikkeling, van die verscheidenheid en dien onuitputtelijken rijkdom in het plantenrijk, toch is zij zeker niet de eenige. Immers weten wij, dat de plant tot hare ontwikkeling niet alleen warmte, maar ook vocht behoeft, en dat zij dit laatste, ten gevolge van de sterkere verdamping, in te grootere hoeveelheid noodig heeft, naarmate de warmte stijgt. Indien dit echter nu alles waar is, hoezeer zijn dan in dit opzicht deze gewesten door de natuur begunstigd, omgeven als zij naar alle zijden zijn door den oceaan, dat is van dat watervlak, waarvan hier, onder den tropischen hemel, de waterdamp gestadig in ontzettende hoeveelheden opstijgt, om in hoogere luchtlagen in den vorm van wolken te verdichten en over het nabij gelegen land zich te verspreiden en dit te sterken, daar de formatie van den grond hier tot die uitkomst zoo krachtig bijdraagt. Immers wat wij in die eilanden voor ons zien, het zijn geene vlakke landen, maar integendeel landen van trotsche gebergten doorsneden, wier kruinen vaak meerdere duizende voeten zich boven het vlak der zee verheffen en die daarenboven dikwerf met een

{==517==} {>>pagina-aanduiding<<}
dichten mantel van bosschen zijn overdekt. En dat bergen nu wolken en dampen tot zich trekken, en dit vooral, wanneer zij met bosschen bedekt zijn, dit is door de waarnemingen genoegzaam gebleken. Van volkomene toepassing zijn dan ook hier de woorden van Reinhardt, elders door den Schr. aangehaald, ‘dat veelvuldige waarnemingen genoegzaam hebben aangetoond, dat overal in de landen tusschen de keerkringen, alwaar zware bosschen zijn op hoog land, nabij de zee gelegen, eene zoo groote hoeveelheid regenwaier wordt voortgebracht, dat zij verre alles te boven gaat, wat men dienaangaande in meer gematigde luchtstreken ondervindt.’
Zoo zijn de twee eerste hoofdvereischten voor een krachtigen plantengroei hier met elkander vereenigd, in eene mate, zoo als men die elders op den aardbol schaars wedervindt. Maar dit is niet het eenige; - want ook het derde hoofdvereischte voor zulk eenen groei wordt hier wedergevonden, eene vruchtbaarheid namelijk van den bodem, die schier onuitputtelijk genoemd mag worden. Ook behoeven wij ons over die voortdurende vruchtbaarheid van den bodem van Java niet zoo bijzonder te verwonderen, want terecht heeft men, naar het ons toeschijnt, opgemerkt, dat, zoo lang die hoogere bosschen en daarmede de oorsprong van regen en rivieren en de gedurige voortbrenging van plantenaarde zullen blijven bestaan; zoo lang derhalve de lagere gronden een gestadigen toevoer van vruch bare aarde en water zullen blijven behouden; zoo lang zal ook behouden blijven die vruchtbaarheid, die overal met verbazing ons vervult. Trouwens bevat die aarde, hier van de bergen naar de lagere streken afgevoerd, daartoe al de grondstoffen in zich, is zij het voortbrengsel van de verweering van het rotsgesteente, terwijl de medegevoerde plantaardige overblijfselen den humus vormen, zoodat hier beiden, èn de bewerktuigde, èn de onbewerktuigde stoffen voor de voeding van het plantensamenstel benoodigd, voortdurend in groote hoeveelheden worden gevormd. En wanneer wij nu dit alles samenvoegen, die tropische warmte, dien rijkdom aan water, dien uitnemend rijken bodem, dan voorzeker verwondert het ons niet, dat op vele dier eilanden een plantengroei voorkomt, zóó weelderig, zóó rijk, dat hij de begrippen van ons, bewoners van minder begunstigde streken, verre te boven gaat.
Twee hoofdpunten zijn het vooral, die ons in dien groei, zoo

{==518==} {>>pagina-aanduiding<<}
als hij ginds zich openbaart, meer bijzonder treffen, het is namelijk de snelheid, waarmede hij plaats heeft en zijne kracht; en in de tweede plaats de rijke verscheidenheid in vormen, die hij hier vertoont. Dit laatste verschijnsel is zeker niet dat, wat het minst ons met verbazing vervult. Trouwens mag men het, zoo als men weet, voor de keerkringslanden als eene waarheid aannemen, die zeer algemeen geldt, dat, naar mate men den evenaar nadert, niet alleen de groei sneller en krachtiger zich vertoont, maar ook de vormen talrijker zijn en grootere verscheidenbeid opleveren. En dat dit verschijnsel zich op een gebied, als dat van Java en de omgelegene eilanden, zeer sterk openbaren moet, ligt in den aard der zaak, daar hier natuurlijk èn de lage kuststreek, èn het hoog gebergte, èn het dal, èn de hooge vlakten, allen eene eigenaardige luchtgesteldheid en een daarmede overeenkomstigen plantengroei vertoonen, en tot op zekere hoogte hunne bepaalde vormen bezitten moeten.
Wat kennen wij intusschen in het algemeen nog van den rijkdom dier gewesten, van hunnen plantengroei, van hunne voortbrengselen? Er is trouwens een tijd geweest, en hij behoort gewis nog niet tot een lang verleden, dat de nederzettingen der Europeanen eenig en alleen dadelijk winstbejag ten doel hadden of uitoefening van gezag. Maar allengs toch erlangden andere en betere denkbeelden de overhand, ontwaakte meer de begeerte tot onderzoek, tot een navorschen van die rijkdommen, die, ofschoon met kwistige hand over deze gewesten verspreid, tot dusverre nog niet de aandacht trokken. Maar het veld, dat hier te bearbeiden lag, was groot en de arbeiders waren betrekkelijk weinigen, ofschoon de naam van meerderen van hen met eere genoemd wordt en hun arbeid niet vruchteloos was. Toch bleef er nog veel te onderzoeken over, en dat men zich hier ook zeer goed van bewust was, bleek o.a. ook uit het uitschrijven door de Maatschappij tot bevordering van Nijverheid in 1863 eener prijsvraag, die ten doel had het ‘verkrijgen eener zoo veel mogelijk volledige opgaaf van bruikbare houtsoorten, die in onze Oost-Indische bezittingen voorkomen, met opgave zoo veel mogelijk der wetenschappelijke namen, die de boomen dragen, waarvan zij herkomstig zijn, alsmede van de Maleische, Javaansche en andere inlandsche benamingen, waaronder zij bekend zijn. Tevens werden opgaven verlangd, betreffende de groeiplaatsen dezer boomen, het van de hout-
{==519==} {>>pagina-aanduiding<<}
soorten gemaakt of te maken gebruik, het soortelijk gewicht enz.’
Dat aan het beantwoorden dier prijsvraag groote moeielijkheden verbonden waren, valt na alles, wat reeds van den plantengroei van gindsche gewesten is aangevoerd, dadelijk in het oog. Het onderwerp, waaromtrent aanwijzingen verlangd werden, was groot en uitgestrekt, en nog slechts zeer oppervlakkig onderzocht, zoodat hoogstens van enkele houtsoorten slechts iets zekerders bekend was. Trouwens, om hier tot meerdere kennis te komen, stonden velerlei bezwaren in den weg, die wij bij onze Europeesche toestanden, nauwelijks in hunnen geheelen omvang ons kunnen voorstellen, en waaronder zeker niet het minste was, dat dezelfde houtsoort bij verschillende Indische volken dikwerf zeer verschillende namen draagt. Maar toch, hoe moeielijk dit ware, toch werd die prijsvraag, zoo als bekend it, beantwoord, en dit met eene volledigheid en een tal van aanwijzingen omtrent het gebruik, de eigenschappen, het soortelijk gewicht van verschillende houtsoorten, hare afkomst, haar voorkomen, de benamingen, die zij dragen bij de inlanders, de wetenschappelijke namen enz., dat zij ons met verbazing vervullen en ons een zeer hoog denkbeeld inboezemen van de uitstekende bekwaamheid en den onvermoeiden ijver van den schrijver van zulk een antwoord, zoo als dit dan ook met goud is bekroond. De Schr. dier verhandeling was niemand anders dan de Hr. W.L. de Sturler, de auteur ook van de hier aangekondigde catalogue, die niet minder dan 120 houtsoorten omschreef, met bijvoeging van de stalen van het hout.
Van die hoogst verdienstelijke verhandeling kan de Catalogue descriptif in zekeren zin als eene uitbreiding beschouwd worden, - eene uitbreiding echter, die van geene geringe beteekenis blijkt te zijn, wanneer men nagaat, dat hier niet minder dan 462 volgnommers (numéro courant) beschreven worden. In meer eigenlijken zin was de bestemming van dezen catalogus, het geven van genoegzame aanwijzingen betreffende de stalen, te Parijs ten toon gesteld, waar deze collectie den vreemdeling kan overtuigd hebben, dat de geest tot onderzoek en nasporing ook bij ons Nederlanders nog niet ontbreekt, maar zoo als wij te kennen gaven, zij heeft ook eene neer blijvende beteekenis, aanvullende en uitbreidende hetgeen in de bekroonde prijsver-
{==520==} {>>pagina-aanduiding<<}
handeling van den Schr. ons was medegedeeld en alzoo onze kennis omtrent dit aangelegen onderwerp vermeerderde. Trouwens van welk een gewicht dit onderwerp is, welk eene waarde de bosschen onzer O.I. bezittingen in vele opzichten hebben, dit wordt ons bij het lezen der geschriften van den Hr. de Sturler eerst recht duidelijk, en daaruit blijkt dan ook weder de hoogst nuttige strekking van zijnen arbeid. Dit nut nog eenigzins nader aan te toonen, zal thans ons bezig houden.
Allereerst namelijk is het eene zeer hoog te waardeeren eigenschap in het hier aangekondigde geschrift, dat het gelegenheid geeft de talrijke houtsoorten, in gindsche gewesten voorkomende, juister van elkander te leeren onderscheiden. Wij hebben reeds gezegd, dat de zelfde houtsoorten bij de verschillende volkeren, ook dikwerf geheel andere benamingen dragen, wat natuurlijk tot eene groote verwarring voert en oorzaak is van tallooze misvattingen. In dien doolhof nu leidt de Schr. ons rond, door eerst met ons stil te staan bij eene verzameling van stalen, ontleend aan de verschillende landen van den Oost Indischen archipel; terwijl hij vervolgens eene collectie met ons nagaat, bijzonder toebehoorende aan de Molnkken en het noordelijke gedeelte van Celebes, om daarna ons te bepalen bij eene verzameling van houtsoorten uit de Lampongs (Sumatra), en eindelijk bij eene, aan Palembang en Banca ontleend. Overal en van elke houtsoort in het bijzonder, vinden wij hier den naam of de namen opgegeven, waaronder zij bij de inlanders bekend is, en dit alles op eene wijze, die ons verbaasd doet staan, wanneer wij indenken, wat moeite er aan het verkrijgen dezer gegevens moet zijn verbonden geweest, te meer, daar hier alles voor de nauwkeurigheid van den Schr. pleit, zoo als hij b.v. niet nalaat bij de behandeling van deze of gene houtsoort eener bijzondere groep te verwijzen naar de overeenkomende nos. in andere collecties.
Maar het werk voldoet ook nog aan een ander vereischte, en wel dit, dat daarin de meeste inlandsche namen tot wetenschappelijke zijn herleid. Dat dit het nut van dit geschrift zeer verhoogt, behoeft wel geene nadere aanwijzing. Immers eerst hierdoor laat het zich beter nagaan, wat men eigenlijk voor heeft, en kan de kruidkundige althans eenigermate oordeelen omtrent den aard van het hout en de waarde, die het bezitten zal.
In de derde plaats is dit geschrift van groote beteekenis, omdat het ons vele en belangrijke aanwijzingen geeft omtrent

{==521==} {>>pagina-aanduiding<<}
die waarde, omdat het ons vele houtsoorten beschrijft, vroeger weinig of niet bekend, en die, wanneer men ze weet te gebruiken, eene nieuwe bron van welvaart, een nieuwen tak van handel en nijverheid vormen kunnen.
Dit uit den inhoud van het geschrift uitvoeriger hier aan te toonen, kan niet in onze bedoeling liggen. Slechts enkele voorbeelden mogen dan ook de waasheid van ons beweren staven. Als een eerste voorbeeld noemen wij hier de Mani meira (Nania vera Miq.) tot de Myrtacéen behoorende, een boom van aanzienlijke zwaarte en middelmatige hoogte, die vooral op de Molukken te huis behoort en een roodachtig bruin, uitnemend hard en zwaar hout levert, dat vooral hieraan eene groote waarde ontleent, dat het de aanvallen van den paalworm weerstaat, van dien gevreesden vijand, die aan onze zeeweeringen zoo dikwerf de grootste verwoestingen heeft aangericht. Verder herinneren wij aan de Djati-soorten, van welke de Djatie kapoor (Tectona grand's L.) tot de Verbe nacéen behoorende, de meest bekende is, en in Midden- en Oost-Java aanzienlijke bosschen vormt. Ofschoon in dichtheid en soortelijk gewich zeer verre achterstaande bij het nanihout, is het echter voor den scheepsbouw uitnemend geschikt, en overtreft zijne duurzaamheid als zoodanig verre die onzer deugzaamste houtsoorten. Elders (op Sumatra) verheft zich de rensachtige Kloetoom-rêgis of Karang (Artocarpus altissima, T.B.) tot de Artocarpéen behoorende, een boom, die eertijds onder het inlandsch bestuur niet, zonder uitdrukkelijk verlof, mogt geveld worden en waaruit boomschuiten vervaardigd werden van 70 à S0 voet bij 7 à 8 voet breedte, die bij de scheepvaart op de bevaarbare stroomen 50 à 60 jaren duren, zoo als hij dan ook voor den scheepsbouw uitnemend geschikt schijnt en de schrijver zijne aanplanting ginds zeer wenschelijk keurt. Trouwens is dit zijne meening betreffende verschillende andere houtsoorten, die wij hier niet allen kunnen opnoemen, maar
die als zoodanig in dezen Catalogus genoegzaam omschreven zijn. Met het ontwikkelde gevoelen, ook door Reinwardt en Junghuhn voorgestaan, dat de vermindering der bosschen zelfs ook op een zoo rijk eiland als Java, uit een klimathologisch oogpunt invloed zou kunnen uitoefenen op de vruchtbaarheid van den bodem, schijnt in ieder geval de aanleg van nieuwe bosschen aan vele berghellingen eene zeer gewenschte zaak. waartoe dan bij voorkeur de edelste houtsoorten behooren te worden gebe-
{==522==} {>>pagina-aanduiding<<}
zigd. De keuze is hier trouwens ruim, zoo als men bij eene aandachtige beschouwing der hier genoemde soorten spoedig bespeuren zal. Van het zwaarste hout, geschikt voor zeeweringen, voor bouw- en timmerwerk tot het hardste hout voor tand- en radwerk of het fraaist gevlamde voor den schrijnwerker, het wordt hier in de meest verschillende soorten aangetroffen.
Dan genoeg, om aan te toonen, welke schatten deze bosschen nog bevatten, welke voordeelen daaruit, bij doelmatige behandeling en aanwending nog te verkrijgen zijn, vooral wanneer men zich aan het beginsel vasthoudt, door de kundigste mannen voor gestaan, om de ontginningen op de hoogere gronden binnen zeer enge grenzen te beperken, en met name de bosschen, die meer dan 4 à 5000 voet boven de zee liggen, in stand te houden.
Dat de Hr. de Sturler ons met die rijkdommen hier nader nog heeft bekend gemaakt, daarvoor zijn wij hem grooten dank verschuldigd. Onze lof voor zijnen arbeid behoeft hij niet, maar dat zijn werk eene uitstekende waarde bezit, dat hij eene renzentaak heeft volbracht, op eene wijze, die èn van nauwgezet onderzoek, èn van volhardenden ijver, èn van eene groote kennis omtrent het behandelde onderwerp getuigenis aflegt, dat is onze innige en wel gevestigde overtuiging, die wij hier ter plaatse niet verzwijgen mogen.

Wij willen thans ook het een en ander zeggen betreffende het andere werkje, aan het hoofd van dit opstel genoemd, de beredeneerde Catalogus namelijk der aardbeziën van E.H. Krelage en zoon, die ons een vernieuwd bewijs schenkt, hoezeer de tuinbouw in den tegenwoordigen tijd al meer en meer op een wetenschappelijken voet gedreven wordt en hoezeer wij ook in ons midden mannen bezitten, die in dien geest ijverig werkzaam zijn. Dat wij daarin niet anders dan onz verheugen kunnen, ligt in den aard der zaak, want het is alléén langs dezen weg, dat vooruitgang mogelijk is en dat wij in staat zijn de mededinging met vreemden vol te houden. Om het doel te bevorderen, dat de Hh. Krelage zich met dezen in den boekhandel verkrijgbaren Catalogus voorstellen, zal hier wel niets meer bevorderlijk zijn dan cene vermelding van wat genoemde Heeren daarbij beoogen. Wat de schrijvers zich namelijk voorstellen, het is, nevens de gewone prijscouranten van alle artikelen van hun établissement, die steeds kosteloos zullen worden verspreid, ook meer bepaalde

{==523==} {>>pagina-aanduiding<<}
beredeneerde Catalogi uit te geven, die in den boekhandel verkrijgbaar zullen zijn tegen zeer billijken prijs, en in welke meer bijzonder de beschrijvingen der planten en daarenboven ook dikwerf hare afbeeldingen zullen vervat zijn, als waardoor zij achten, den beminnaars van tuin- en landbouw geene ondienst te doen, daar in deze Catologi uit den aard der zaak dikwerf opmerkingen en aanteekeningen zullen gevonden worden, waarin menigeen belang stelt en die niet zoo volledig in de handboeken van tuinbouw kunnen voorkomen. En zoo hebben wij hier dan ook niet met een afzonderlijken Catalogus te doen van aardbeziën, maar mogen wij dergelijken Catalogi ook van andere planten te gemoet zien, allen echter afzonderlijk verkrijgbaar.
Wanneer men ons nu vraagt: of de hier aangekondigde aan het doel voldoet, dan gelooven wij uit volle overtuiging dit bevestigend te mogen beantwoorden. Dat de collectie van de Hh. K. van aardbeziën, omtrent 200 soorten bevattende, niet gering te achten is, blijkt bij de inzage spoedig. De lezer neemt hier echter niet alleen kennis van namen, maar erlangt tevens menige nuttige aanwijzing, die hem bij eene keuze van dienst kan zijn. Hem wordt aanwijzing gedaan van de hoofdgroepen, waarin zij zich verdeelen, en de kenmerken en eigenschappen, waardoor elk dezer groepen zich onderscheidt. Hij zal verder hier eene opgave vinden van zulke werken, waarin deze vrucht meer opzettelijk wordt behandeld, terwijl hij tevens de noodige raadgevingen aantreft met betrekking tot hare behandeling. Eindelijk wordt hier niet alleen eene beschrijving aangetroffen der soorten en van de vruchten, die zij opleveren, maar in zekere mate ook eene beoordeeling, met vermelding van al zulke bijzonderheden, die voor den liefhebber van gewicht zijn, die niet alleen geurige, smakelijke vruchten begeert, maar ze ook liefst zoo vroeg en zoo lang mogelijk wenscht te plukken. Een gewone Cathalogus maakt hem oplettend op een tal van soorten, die hij echter moeielijk waardeeren kan. Hier daarentegen wordt hij op de hoogte der zaak geholpen, wordt hij in staat gesteld, een duidelijker begrip te vormen, van wat hem eigen lijk best past, kan hij leeren eene goede keuze te doen, terwijl hij tevens den weg zich aangewezen vindt, die ook bij het kweeken der meest uitmuntende soorten alleen tot het bekomen van de schoonste, geurigste vrachten leiden kan, de meest gepaste behandeling der planten namelijk.

{==524==} {>>pagina-aanduiding<<}

Dat wij dan ook deze Catalogi in de ruimste mate aan HH. liefhebbers aanbevelen, ligt in den aard der zaak, terwijl wij, het denkbeeld der schrijvers toejuichende, hen vooral arnraden, om in zulke Catalogi het punt van behandelen en kweeken der planten grondig uit een te zetten, daar zij hierdoor in waarde en bruikbaarheid zeer zullen winnen. Wij vertrouwen, dat zij ons deze opmerking zullen ten goede houden. Verzwijgen wilden wij haar niet, want wij achten haar daartoe van te veel belang.
Frebuarij, 68.
R.W. Boer.
DE INVOERING EN VERKLARING VAN DEN AEROKLINOSKOOP. Regelen, naar welke hij ons de aanstaande windveranderingen met eenige waarschijnlijkheid doet vermoeden, door Dr. Buys Ballot, Hoofddirecteur van het koninklijke Nederlandsch Météotologisch Instiuut. Utrecht, Boek-, Plaat- en Steendrukkerij ‘de Industrie’ (H.A. Manssen) 1868, 99 blz. 8o
Onze hierboven vermelde wakkere Meteoroloog gaf [zie de Verslagen en Mededeelingen van de koninklijke Akademie van Wetenschappen (te Amsterdam), Afd. Natuurkunde, Dl. VII. (le Reeks), blz. 75 tot 77] in de vergadering van 3 October 1857 eenige uitkomsten ‘over den zamenhang van de gelijktijdige Barometerafwijkingen op verschillende plaatsen, en de daarop volgende kracht en richting van den wind’, die berusten op waarnemingen van 1853-57. De toen gegeven regelen zijn sedert door de latere waarnemingen bevestigd geworden: en daarop is nu het gebruik van den Aëroklinoskoop gebouwd.
Hij gaat daarbij uit van eenige grondstellingen. ‘Het mededeelen van de windsterkte op andere plaatsen mag niet uitgesloten worden, maar is niet de hoofdzaak’ (blz. 6) ‘De uit komsten zijn gegrond op de afwijking van barometerstand, dat is op het verschil met den normalen stand, vooreerst omdat daardoor de verschillende soorten van fouten het best worden geelimineerd, ten tweede, omdat de krachten, die het evenwicht trachten te herstellen, aan die verschillen evenredig kunnen geacht worden’ (blz. 7, 8). ‘Niet de tijding van eene storing op eene andere plaats moeten wij afwachten - zelfs het telegraphische bericht zoude licht weinig baten (zie blz. 24) - maar wij moeten kenmerken opsporen, waaruit wij kunnen opmaken

{==525==} {>>pagina-aanduiding<<}
dat er eene storing zal ontstaan (blz. 9). ‘Daartoe is het noodig, den tegenwoordigen toestand van den dampkring te kennen, zoo als hij aan verschillende plaatsen gelijktijdig is’ (blz. 19). Dan wordt ‘door de richting, waarin de hoogste plaats van de laagste ligt, de richting van den komenden wind bepaald, die zelden meer dan 30o afwijkt van eene richting loodregt op de eerste: zoodat, als van twee plaatsen in een meridiaan gelegen de noordelijkste den hoogsten stand heeft, de windrichting zuidoost tot noord-oost zal zijn; en heeft de zuidelijkste plaats den hoogsten stand, zuid-west tot noord-west’ (blz. 5). En hierop berust nu het nieuwe werktuig. Aan de seinpalen wordt eene stang bevestigd, draaibaar op zijne as, ten einde het arrimuth te kunnen wijzigen van een beweegbaren arm, boven aan de stang bevestigd. Wanneer er nu tusschen twee plaatsen een onrustbarend verhang of verschil in afwijkingen plaats heeft, dan wordt die stang evenwijdig gebracht aan den afstand dier beide plaatsen, daarna met eene helling, die het verhang aangeeft. Nu weet men dat er wind te wachten is, en wel loodrecht op dien arm van de linkerzijde, als men van het hoogste gedeelte naar het lagere ziet. Nadere regelen, daarbij in acht te nemen, en waarschuwingen bij het gebruik komen in den loop van het boekske voor.
Eene geschiedkundige schets van hetgeen in deze goeds en verkeerds is verricht, gaat vooraf; - eene lijst van waarnemingen te Groningen, Helder, Vlissingen en Maastricht van 1o Dec. 1866 tot 30 Nov. 1867 (blz. 38-88) besluit het werk. Daarop volgen als Bijlagen een paar uittreksels uit briefwisseling met de Regering en een plaatje van het instrument met gebruiksaanwijzing.
H.
BESCHRIJVING VAN Z.M. MONITOR HEILIGERLEE, door J.A. Waldeck en H.A. de Smit van den Broecke. Nieuwediep, L.A. Laurey.
Bovenstaand werkje heeft 16 bladzijden, die op goed papier duidelijk gedrukt zijn, en 21 platen in klein atlasformaat.
Veel staat er niet in het boekje geschreven en daarom kunnen wij er niet veel van zeggen.
Technische waarde heeft het werkje niet. De tekst bevat vele onnaauwkeurigheden, van blz. 1 af, waar de eerste zinsnede zegt, dat de kielplaat 11 streep dik is, terwijl die wel 16 streep

{==526==} {>>pagina-aanduiding<<}
wezen moet. Dit gaat zoo voort tot blz. 13 waar den cilinder een palm te weinig diameter wordt toegekend.
De platen of figuren zijn evenzeer slecht, uit het oogpunt van naauwkeurigheid. Op Pl. VII, om een voorbeeld te noemen, zoude men denken, dat de toren een gegoten bodem met rolcirkel en tandrand uit een stuk had, en daarmede op cilindrische in plaats van conische wielen rustte, terwijl het dek er onder op gegoten ijzeren zaathouten rust. Die deelen, gelijk zij daar voorgesteld zijn, zouden nimmer uit geslagen ijzer kunnen gemaakt worden. En toch zijn zij dat, maar hebben dan geheel anderen vorm.
De kleuren zijn ook vreemd en tegen alle gewoonten gebruikt. Op Pl. X bijv. stelt D met roode kleur een roodkoperen plaat voor - zeer juist - doch in de onmiddelijke nabijheid is het zundgat van hetzelfde metaal zwart. Waarom dat ook niet rood? en waarom de gegoten stalen ziel geel gekleurd? Er is hier geen reden voor die afwijkingen, die ligt tot dwaling leiden kunnen.
Ofschoon wij daarom geene waarde aan het boekje toekennen voor het algemeen, is het doel des schrijvers waarschijnlijk ten deele bereikt - dat is: een werkje te leveren dat den officier, die voor 't eerst op een monitor komt te dienen, wat spoediger en gemakkelijker te huis maakt. Het aantal personen, die het boekje met vrucht gebruiken kunnen wordt daardoor echter zeer beperkt; en een naauwkeuriger beschrijving van onze monitors (met het een en ander over monitors in het algemeen) ware nog met meer vrengde begroet door ons, die ons altijd verblijden als wij eenig teeken van belangstelling in onze zeemagt bij anderen mogen waarnemen.
B.J. Tideman.

IV. Letterkundige Varia.

EUGENIUS ARAM, of de Geheimzinnige Misdadiger, uit het Engelsch van E. Bulwer Lytton. Tweede herziene druk. Twee deelen. Amsterdam, P.N. van Kampen. 1868.
Dit werk is No. 23 en 24 van van Kampen's goedkoope Serie van Romans, waaruit ieder werk afzonderlijk verkrijgbaar is à ƒ 1. - het deel, en welke uitgave zich onderscheidt, door goed papier, keurige letter, voldoende inbinding en gebrek aan drukfouten.

{==527==} {>>pagina-aanduiding<<}

Wat nu den inhoud van dezen Roman betreft: hij zal bij meenigeen wel bekend wezen. Mij dunkt, 't is al wel vijf en twintig en meer jaren geleden, dat de eerste druk dezer vertaling verscheen. En bij den opgang, dien Bulwers werken, zoo te recht, maken; bij den grooten roem, dien zich de schrijver van ‘Wat zal hij er meê doen?’ van ‘De Familie Beaufort’ of van ‘De Familie Caxton’ verworven heeft, is het misschien te verwonderen, dat deze vertaling van zijn Eugenius Aram al niet veel vroeger is herdrukt geworden.
Het boek toch verdient zeer algemeen bekend te zijn. 't Is soms akelig mooi; en behoort (schoon wellicht geheel verdicht, hoewel men dat aan de inkleeding dikwerf niet zeggen zou) onder de meest belangwekkende tafreelen van de lijfstraffelijke Rechtspleging.
Eugenius Aram, de hoofdpersoon, is iemand, die in een stil, tusschen schoone bergen gelegen, dorp, een zeer ingetogen en eenzaam leven leidt. Meest met afgetrokken studien en het bespieden van de geheimen der natuur bezig, heeft hij weinig of geen omgang, maar wordt door elk die hem kent bewonderd om zijne kunde, en geacht en bemind om zijne welwillendheid en weldadigheid. Het gelukt den Squire, Lester, hem eenigzins tot zijn huisvriend te maken, en de vriendschap tusschen Aarm, den geheimzinnigen geleerde, en de bewoners van het heerenhuis heeft dezen uitslag, dat Madeline, de oudste en allerinnemendste dochter van Lester, de verloofde wordt van Eugenius. Een neef van Madeline en van hare jongere zuster Leonore, Walter, woont bij den heer Lester in huis. Deze gevoelt een grooten tegenzin tegen den eenzelvigen natunronderzoeker, en kan zich volstrekt niet vereenigen met de algemeene bewondering, welke deze wegdraagt, maar wantrouwt hem, waartoe eenige, onzamenhangende, toevallig opgevangen, woorden van den geleerde, maar waartoe ook de jaloezij, daar hij zelf op Madeline verliefd was, het hare toe had bijgebracht.
Walters oom was een bijzonder achtingswaardig mensch, maar zijn vader was een slechthoofd geweest in elk opzicht; los en lichtzinnig van karakter, aan liegen en bedriegen gewoon, had hij zijne vrouw en kinderen verlaten, en was hij de wijde wereld ingetrokken; nu onder dezen dan onder genen valschen naam, laatstelijk onder dien van Daniël Clarke. Zijn zoon eene reis willende ondernemen, tracht uit te vinden wat er toch van

{==528==} {>>pagina-aanduiding<<}
zijn vader mocht geworden zijn, van wien men gedurende meer dan veertien jaren niets had vernomen. Eindelijk in Yorkshire ontdekt hij van hem het laatste spoor, en wel dat hij, met vele juweelen bij zich, s'nachts van Knaresborough was heengegaan, en men later niets meer van hem had vernomen; dat er een gerucht had geloopen, dat hij door Eugenius Aram en een verre bloedverwant van dezen, een zeker Honseman, iemand van het allerslechtste levensgedrag, zou zijn vermoord geworden. Maar uit gebrek aan bewijs, en om de groote achting, waarin Aram toen reeds, om zijne geleerdheid en zedigheid, deelde, had men die verdenking laten varen. Walter houdt zich nogthans van de waarheid, dier oude, bijna vergeten beschuldiging overtuigd en komt, op den dag dat Aram en Madeline in den echt zouden treden, en terwijl de trouwklok reeds luidde, plotseling terug van zijne verre reis, en Aram wordt gevat en, na acht maanden gevangenis, verhoord, schuldig bevonden en veroordeeld om ter dood gebracht te worden. Madeline sterft, geloovende aan de onschuld van haren geliefde, aan de tering. Aram bekende bij zijn leven zijne misdaad niet, maar legt aan Walter, in een uitvoerig geschrift, wat deze eerst openen mocht na zijne terechtstelling, de gronden van zijn misdaad open; en wel met zoovele bezwarende omstandigheden voor diens loszinnigen, gemeenen vader, met zoovele verzachtende omstandigheden voor den moordenaar, dat het te betwijfelen valt, of Walter, hadde hij dat alles van te voren geweten, wel zoo zeer op ‘bloed voor bloed’ zoude hebben aangedrongen.
De karakterteekening in dit werk is meesterlijk. De angst van Aram - ook in de meest gelukkige oogenblikken zijns levens - dat zijn euveldaad nog eenmaal aan het licht zal komen, zijne afgetrokkenheid, zijn hardop denken, zijne verstrooidheid en eenzelvigheid, zijn zeer natuurlijk geschilderd. En had hij vroeger ook geen berouw over zijn manslag, daar hij meende de aarde van een monster gered te hebben, en diens schatten tot edele doeleinden te zullen gebruiken, het geweten, dat hij gepoogd had in slaap te sussen, liet hem toch geen rust. Nog onveroordeeld, had hij zijn vonnis reeds in zich zelven, ‘Kaïn's vloek erft over op Kaïn's kinderen!’
Ook de overige karakters zijn schoon volgehouden. Zoowel de liefde en het volkomen vertrouwen van Madeline, als de argwaan van Walter; het Don-Quichotachtige van Jakob Bunting, den

{==529==} {>>pagina-aanduiding<<}
oud-korporaal, ‘den man die de wereld kende’, als van den ouden heer Lester den eerbiedwaardigen squire.
Tegen de vertaling heb ik ééne kleine grieve. Er komt namelijk in dezen roman ook zekere Pieter Dealtry voor, een vrome herbergier; ten minste een man, die gedurig stukken van Psalmen en andere geestelijke liederen laat hooren. Nu maakt het eene vreemde vertooning, in een verhaal, dat den lezer geheel in Engelsche toestanden, bij Engelsche personen, en op Engelsche landstreken verplaatst, telkens te stuiten op de Psalmen, volgens de Nedeslandsche berijming. Dat is even wonderbaarlijk als Walter zijne verrukking over het landleven te hooren uitboezemen met de woorden van onzen Poot: ‘Hoe genoeglijk rolt het leven, Des gerusten landmans heen, Die zijn zalig lot, hoe klein, Om geen konings kroon zou geven.’
Maar, in weerwil hiervan, verheugen wij ons zeer over den herdruk van dit merkwaardige boek.
Rosendaal.
Tydeman.
ARME MARIE. Een Weeshuisnovelle, door H. Tillema. Kampen, K. van Hulst, 1868.
Als Novelle is er op de romantische inkleeding nog al wat aan te merken; maar als Weeshuisnovelle verdient het boekje allen lof. Het verhalende is slechts de vorm, om, in een behagelijk kleed, de hoogst nuttige en tijdige wenken meê te deelen, die in deze 146 bladzijden zijn te vinden.
Zeker! De weeshuizen van vroeger waren nog ondoelmatiger en in menig opzicht verkeerder, dan de tegenwoordige; maar ook nu nog zijn er verouderde kwalen te bestrijden, en 't is goed dat ze worden aangewezen. Die dat doet doet een treffelijk werk, en die ze verbetert doet nog veel beter. 't Is wel mogelijk, en ik geloof het zelfs, dat menig weeshuis in ons vaderland, zich de op- en aanmerkingen van de ‘eenvoudige burgerlieden’ of van ‘Neef Gerrit’ niet meer behoeft aan te trekken; maar daar zijn er, die hier als hun eigen beeld geteekend zullen vinden.
't Zou jammer wezen als het kwaad bloed zette; maar heerlijk zou het zijn, als het verkeerde, dat wordt aangetoond (en soms belachelijk wordt gemaakt) werd veranderd en dat willen we hopen. Want - de ondervinding leert het - er komen dan

{==530==} {>>pagina-aanduiding<<}
toch maar heel wat onpraktische menschen uit de weeshuizen voort, onbruikbare wezens voor de maatschappij: onbruikbaar, voor een goed deel daardoor, omdat ze niet geleerd hadden wat ze zeker zouden noodig hebbeu; maar zeer ervaren in dingen die hen hoogst waarschijnlijk nooit te pas zullen komen. - Ik denk vooral aan de opleiding der weesmeisjes. Worden ze uit ‘het Huis’ ontslagen, dan weten velen niets van huishouden, noch van huishoudelijke zaken, maar in fijn naaien, mazen en stoppen zijn ze volleerd. Het is er meê als in sommige streken van Noord-Brabant, met name in de kloosters, die voor meisjesscholen dienen; waar de deernen wel kant stoppen en borduren leeren, zoodat ze hun oogen er meê bederven; maar voor flinke dienstboden, die werken en koken, wasschen en strijken kunnen, deugen ze niet, en ze hebben er ook geen lust meer in het te worden, - ‘de handen staan haar verkeerd.’
Ik hoop dat dit boekje door velen zal gelezen worden; en vooral door hen, die met weeshuizen in betrekking staan. Of intusschen het geheele denkbeeld wees-huis niet een afkeuringswaardig denkbeeld is; en of het niet beter zou zijn, de weezen bij onderscheidene personen, als leden van huisgezinnen te doen opnemen, zooals de weeskinderen te Berlijn (blz. 134-138); dat is eene vraag welke zeer waardig is grondig onderzocht en (dan) beantwoord te worden.
De Schrijver heeft zijn onderwerp met warmte behandeld, maar 't komt mij voor, dat hij wel wat partijdig tegen die groote inrichtingen is ingenomen, die toch wel zeker het goede bedoelen, - ook al zijn de middelen dikwijls zeer verkeerd. Mij dunkt, hij had te veel een oog voor het kwade, te weinig voor het goede. (De opmerking, of het bericht, blz. 25, regel 26 en half 27, hadden we hem gaarne geschonken)
Rosendaal, 1868.
Tydeman.










{==531==} {>>pagina-aanduiding<<}

Binnenlandsche letterkunde.

Bibliographie.


I. Fraaie Letteren.

UIT DEN VREEMDE, door J.P. Hasebroek, Predikant te Amsterdam. Amsterdam, W.H. Kirberger, 1868.

EEN DAG IN DEN VREEMDE, door Dr. D. Harting. Amsterdam, P.N. van Kampen, 1869.
‘Hij is een dichter in proza. Hij heeft dan ook gehoor en gunst weten te verkrijgen voor een dichtsoort, die anders altijd als een bastaard-genre is uitgekreten en uitgeworpen: het poëtisch proza.’ Zoo schrijft Ds. Hasebroek op bl. 36 van zijn bovengenoemd werk over Chateaubriand; zoo oordeelt zeker menige denkende, dankende lezer ook over zijn eigen arbeid. De krans, dien de Amsterdamsche prediker in dit opzicht bezig is voor Chateaubriand te vlechten, wordt hem uit de hand genomen en op den eigen schedel gedrukt.
Inderdaad, wat den vorm betreft, is ‘Uit den vreemde’ een meesterstuk, gelijk onze letterkunde er misschien weinige bezit. De poëzie der gedachte geurt in bijna iedere zinsnede u tegen uit het proza van het woord. De vruchten op deze schaal zijn als gouden druiventrossen, die in zoo milden overvloed over den rand der schaal heenvallen, dat zij het u ten eenenmale vergeten doen, hoe het zilver van maat en rijm aan de schaal zelve ontbreekt. Het jaar, waarin een van Lennep en een van den Bergh ons ontvielen, maar waarin een ten Kate zijne Planeten las en een Hasebroek zijn Uit den vreemde schonk, dat jaar bezat in de beide laatsten nog zonen van het lied, aan wie niet te vergeefs om een dichterlijk grafschrift op de zerken der beide eersten zou worden gevraagd.

{==532==} {>>pagina-aanduiding<<}

Wij staan echter niet uitsluitend bij den vorm van het boekje stil - maar moeten ook met een enkel woord spreken van zijn inhoud. Die inhoud wordt reeds voor een deel uit den titel gekend. Toch zonde men zich vergissen, wanneer hier uitsluitend reisbeschrijving, reisontmoetingen, reisindrukken, reiservaringen werden gewacht. De schrijver verklaart zelf in een inleidend woord, dat bij de reisschetsen, die hij biedt: ‘het landschap bij de stoffaadje grootelijks achterstaat.’
Bij vier zijner opstellen neemt H. ons op onder de leden van zijn reisgezelschap, waarmede hij tochten in het buitenland heeft gedaan, en, al laat hij niet na, ons oog te vestigen op de schoonheden en merkwaardigheden der streken, die hij bezoekt, toch is het inzonderheid tot de voorstelling van ons aan eenige merkwaardige personen, dat hij meer bijzonder aanleiding neemt. Waar wij met hem de reize hebben volbracht, namen wij in ons album niet alleen de photographiën der meest pittoreske punten, maar bovenal de portretten van eenige belangrijke personen en onvergetelijke vrienden, met wie wij daar zijn samengeweest, meê.
Bij een verblijf in het Zillerdal in Tirol is het voornamelijk op de welbekende landverhuizers onder Keizer Frans, dat ons oog wordt gericht; bij een bezoek aan Weimar vergeten wij al het overige, om er slechts de mannen, die het onvergankelijk hebben gemaakt, om er slechts een Vreland en Göthe, een Herder en Schiller te zien; op den Wartburg is het eerst en meest de majestnense figuur van Luther, die daar onze blikken boeit; bij eene bedevaart naar twee graven op het eiland Wight is het inzonderheid met de beiden, die daar thans slapen, met het koningskind en de hutbewoonster, met Elisabeth, de beminnelijke dochter van Karel I en met Little Jane, de vrome leerlinge van Legh Richmond, dat wij in aanraking worden gebracht. Het eerste opstel uit den bundel verwijdert onze personen niet van den vaderlandschen grond, al is het ook, dat de blikken van daar op een vreemdeling worden gericht. Die vreemdeling is Chateaubriand. Hem heeft H. in zijn stuk eene opzettelijke ‘herdenking’ in het jubeljaar zijner geboorte, 1868, gewijd.
Ziedaar een vluchtig resumé van wat ons in ‘Uit den vreemde’ aangeboden wordt. En thans ons oordeel er over?...Hasebroek zelf onderscheidt in zijn persoon: ‘een religieus en een poëtisch ik’ (bl. 98), en komt later nog even daarop terug, als hij (bl. 126) in het voorbijgaan de uitdrukking bezigt: ‘ik spreek als kunste-
{==533==} {>>pagina-aanduiding<<}
naar.’ Deze onderscheiding vindt ook in de verschillende inspiraties, welke H. in het hier besproken geschrift nedergelegd heeft, hare bevestiging. Drie harer behooren den religieusen Hasebroek; de beide anderen zijn van den poëtischen Hasebroek afkomstig. De predikant H. schreef zijne essais over de godsdienstige beweging in Tirol, over den kerkhervormer Luther en over de vrome, vroeg gestorven kinderen van wat hij noemt: ‘de kleine en jonger zuster van het green Erin’; de kunstenaar H. gaf zijne opstellen over Chateaubriand en over ‘de groote geesten’ van Weimar.
Met wat de predikant H. gaf zijn wij volstrekt niet onvoorwaardelijk ingenomen. Er is in de stukken van zijne hand meermalen iets breedsprakigs en langwijligs, eene zucht tot uitweiden en uitpluizen, eene breedte, verkregen ten koste van de diepte, een omvang, die aan de verheffing schade doet. Het sterkst komt dit mischien uit in het stuk: ‘De Wartburg en de Luthersdag.’ Bovendien heeft die geheele daar vooropgezette verdeeling van het te behandelen onderwerp iets gekunstelds, gelijk dan ook de vergelijkingen tusschen den Wartburg en Luther in menig opzicht van valsch vernuft getuigen, en niet voor juiste doorvoering vatbaar zijn. De reiziger, die hier naar den wandelstaf greep, had vergeten, zich eerst van de toga des predikers te ontdoen, en moest het onvermijdelijk gevolg daarvan ondervinden - bij het bestijgen van het bergpad struikelde de voet nu en dan over de plooien van het laag afhangende kleed.
Hoe geheel anders de kunstenaar, de dichter Hasebroek! Van hem zelven geldt, wat hij getuigt van den kunstbroeder: ‘Hij is als een werkmeester in edel metaal; zelfs het stof, dat onder 't werken van zijn kunstwerk valt, is gondstof of diamant.’ In zijn bijzijn brachten wij heerlijke uren door, zoowel bij het graf te St. Malo, waar Chateaubriand rust, als in Weimar, waar op zoo menige plek de schimmen der vier onvergetelijken rondwaren. Zouden wij misschien ook kunnen zeggen, dat de waardeering van Chateaubriand, waarmede H. zijn stuk over dezen besluit, niet geheel van oppervlakkigheid is vrij te pleiten, zijne beschouwing van hem is meesterlijk, meesterlijk in den vollen zin van het woord. Dit geldt ook van zijne herinneringen aan Wieland en Göthe, Herder en Schiller, die hij ons mededeelt. Wij zouden bijna niet weten, waarheen het liefst

{==534==} {>>pagina-aanduiding<<}
weder te keeren: of naar Tieffurts lusthof, waar wij kennis met Wieland hebben gemaakt, of naar het statige kerkgebouw, waar wij in de verbeelding nog eenmaal de stem van Herder hebben gehoord, of naar het park met zijn tuinhuis, waar het koeltje nog de zangen van Göthe schijnt te lispelen en van blad en bloem nog zijne heilige inspiraties ons schijnen tegen te ademen, of naar de woning aan de Esplanade gewijd, omdat Schiller in deze heeft gewoond. Wij hebben die plekken met een dichter bezocht, en deze heeft ons in bezielde poëzie al hare geheimen getoond, al hare heerlijkheid ontsluierd, al hare aantrekkelijkheid ontdekt.

Het zal niemand, die zoowel van Hasebroeks bundel als van het werkje von Dr. Harting kennis nam, vreemd voorkomen, dat wij beide, niettegenstaande zij eenigen tijd na elkander verschenen zijn, te gelijk aankondigen. Er is werkelijk in zekeren zin groote overeenkomst tusschen deze beide geschriften. Niet alleen hebben de titels rapport; niet alleen verplaatsen ons de twee schrijvers op hetzelfde Thuringsche grondgebied, en is door elk hunner een stuk gewijd aan den grooten kerkhervormer Luther; - wat Hasebroek van zijne schetsen getuigde, mag evenzeer gelden nopens de schilderingen van Harting: het landschap moest hier bij de stoffaadje achterstaan. Ook voor Harting wordt de plek, waarop hij zich bevindt, langzamerhand niet veel anders dan uitgangspunt voor eene of andere beschouwing, die hij wil ontwikkelen; de omgeving wordt bijzaak, en hoofdzaak de gedachte, waartoe zij aanleiding gaf.
In ‘Een morgen te Dortmund’ levert de aanblik der naar school zich begevende Dortmundsche jeugd den schrijver de stof voor eene beschouwing over de schoolplichtigheid, of anders, waar de bezwaren, aan deze verbonden, onoverkomelijk mochten blijken, over wat hij noemt: het door het gouvernement gewaarborgde schoolrecht van de kinderen. Aan ons deed de vraag zich voor, of - indien werkelijk de Staat tot de wettelijke erkenning, regeling en handhaving van het schoolrecht der kinderen mocht kunnen besluiten - er niet nog altoos slechts een halve maatregel genomen, en eene zeer betrekkelijke overwinning zoude behaald zijn? Die bezwaren tegen de schoolplichtigheid, zijn zij inderdaad zoo overwegend? Zonde in ieder geval zulk een schoolverbond, als waarop H. aan het einde van zijn vertoog

{==535==} {>>pagina-aanduiding<<}
even zinspeelt, en welks totstandkoming wij laide zouden toejuichen, niet ten minste kunnen beproeven, in hoeverre het die bezwaren voor de rechtbank der publieke opinie oplossen kon? 1)
Het tweede stuk uit het bundeltje is getiteld: ‘Een voormiddag in den omtrek van Liebenstein.’ In de nabijheid der Lutherbeuk en der Luther-bron, waar Dr. H. en zijne reisgenooten zich hebben nedergezet, rijst voor hun oog de gestalte van den trotschen kerkhervormer, die ook als schoolhervormer zoo groote verdiensten bezat, en ook in die hoedanigheid nog zooveel aanspraak op onze dankbare waardeering heeft. Voor wien zulks nog onbekend mocht zijn, is zeker dit gedeelte van H. 's geschrift daar, om het onwedersprekelijk te bewijzen.
Wat volgt draagt tot opschrift: ‘Een namiddag op den Sneeuwkop.’ Hier worden wij in kennis gebracht met den wachter op den Schneekopf en zijn ambtgenoot op den Kickelhalm, en vinden wij uit de onderlinge verhouding tusschen dezen aanleiding genomen tot vergelijkingen van haar met de betrekking, waarin Napoleon staat tot den Koning van Pruisen, waarin de arbeiders zich bevinden tegenover de kapitalisten, waarin de kerk is geplaatst tegenover den staat. Den wensch, aan het slot der laatste vergelijking ontboezemd, begrijpen wij niet. Het kan toch hem, die haar voordroeg, geen ernst zijn met de begeerte, dat de kerk nog eenmaal heerscheresse worde over de maatschappij?...Hij ook immers zal wel niet anders vragen dan dit: dat de godsdienst wijding geve aan den modernen staat?...
Na den: ‘namiddag op den Sneeuwkop’ eindelijk nog. ‘Een avond te Rudalstadt’ De aanblik van het rustige, fatsoenlijke gehoor bij de muziekuitvoering op den Anger aldaar legt op de lippen der reisgenooten de vraag: waarom toch ook ons volk niet van vermaken weten wil, als zij niet bepaald tot uitspattingen overslaan - waarom het voor geen genot vatbaar is, dat niet in uitgelatenheid en brooddronkenheid ontaardt? Wat zal men hebben te hervormen: de vermaken of het volk, waarvoor zij bestemd zijn? Wij zeggen met den schrijver: het laatste in

{==536==} {>>pagina-aanduiding<<}
de eerste plaats, en wachten met hem ook in dezen van de godsdienstige verlichting het meeste heil.
Men ziet het uit dit vluchtig overzicht van ‘Een dag in den vreemde,’ dat, waar wij door onzen reisgids Hasebroek voornamelijk op het veld van godsdienst en poëzie werden rondgevoerd, wij door Dr. Harting meer opzettelijk bij eenige groote vragen op het gebied des maatschappelijken levens werden bepaald. Hij deed zulks ook nu weder op zijne heldere, boeiende, bondige wijze. Enkele opmerkingen, die bij het lezen ons voor den geest kwamen, deelden wij reeds meê. Andere hielden wij terug, omdat hare uiteenzetting te veel plaatsruimte vorderen zou. Eéne vraag nog: Zoude ook voor deze schetsen niet de titel: ‘Preeken zonder tekst’ - maar dan in den onvoorwaardelijk goeden zin van dat woord - hebben gevoegd?
Welsum.
C.J. van Bemmel Suijck.

Vruchten uit den vreemde.

HEEREN- EN BOERENTROTS. Romantisch Tafereel uit het Volksleven in Noorwegen, van Magdelena Thoresen. Naar het Noorsch; door D. Eijkman. Arnhem, J. Heuvelink. 1869.
Het zijn forsche gestalten, die mannen-karakters uit de koudere luchtstreken; wel boeiend daar wij ze zoo zelden onder de oogen krijgen. Liefelijk kunnen wij ze niet noemen, maar eene frische tint ligt er over de verhalen en ontmoetingen, waarvan de Schrijfster ons dwingt de stille getuigen te wezen.
Aantrekkelijke personen voert zij niet ten tooneele; en wie meenen mogt dat dáár, in dat koele noorden, de hartstochten niet zoo sterk werken, als in meer zuidelijke streken, ja zelfs als bij ons, zou zich zeer bedriegen.
Er wordt, onder anderen, een Predikant sprekende en handelende ingevoerd, wiens gelijke in berekenende verbittering en gekrenkten hoogmoed, en zelfzuchtige kwaadaardigheid moeielijk zou te vinden wezen. De man, aan de Academie schitterend, had zich teleur gesteld gevonden in het voorwerp zijner liefde, en met een gewond, maar niet verbrijzeld hart, was hij op zijn dorp als Herder en Leeraar ingewijd; maar nooit was hij de zielzorger geworden der hem toevertrouwde kudde. Zijn zoon, hem uit een zeer kortstondig huwelijk, dat hij zonder zijn hart gesloten had, geboren, wil hij opvoeden om daarin te slagen, waarin hij zelf te kort geschoten was, door namelijk een hu-
{==537==} {>>pagina-aanduiding<<}
welijk te sluiten met een jonge dame uit de groote wereld, schitterende van schoonheid. Daartoe voedde hij zijn zoon op, of liever, liet hij hem buitens huis in de stad opleiden. Dit was het eenige streven van den trotschen, dus onnatuurlijken, Predikant.
Die Predikants zoon intusschen raakt verliefd op de dochter van den even trotschen, schatrijken boer op het dorp, waar zijn vader woonde. Hij zag het lieve, onschuldige meisje voor het eerst op den dag harer belijdenis, en de indruk was wederkeerig, voor het leven beslissend. Toen eenige jaren later die jongelui zich een oogenblik vergeten hadden, wilde de gevoellooze Predikant niets weten van een huwelijk van zijn zoon met Signe, de lieve, ongelukkige dochter van den boer Kolbein, diens eenig kind, zijn trots, zijn uitverkoren lieveling en oogappel. Rebecca de voorbeeldige zuster van den Dominé pleit te vergeefs. Onvermurwbaar is haar broeder. In dolle woede gaat Kolbein de pastorie weêr uit. De haat van de gemeente tegen den Predikant, die te trotsch, en tegen den voornaamsten boer, die te hoogmoedig was, neemt hand over hand toe; de klove wordt onoverkomelijk.
Signe bevalt. Kolbein weigert een heel jaar lang zijne dochter te zien; eindelijk, na den doop van haar kind, wordt de vrede tusschen hen beiden gesloten. Des Predikants zoon dwaalt hoe langer hoe verder van den goeden weg af; zijn vader wordt krankzinnig; Kolbein stort in een afgrond neêr; Signe en Rebecca leven voor de ongelukkige verstootene gemeente en trachten het kwaad te herstellen wat door den onchristelijken Predikant, en door Signes werkeloosheid was gewrocht; totdat op den zelfden dag, de Predikant, zijne zuster en zijn zoon, het leven verliezen bij een brand in de pastorie, door den bliksem veroorzaakt.
Heeren- en Boerentrots heet het werkje, en de titel is juist gekozen. De rampzaligheid die de hoogmoedige bij zich zelven en anderen te weeg brengt, wordt met de meest levendige kleuren geschetst; en over de min bekende zeden en gewoonten van Noorwegen wordt een helder, maar juist geen liefelijk, licht ontstoken. - Hopen wij, dat zulke voorbeelden daar zeldzaam zijn en leeren wij er op nieuw uit, dat hoogmoed komt vóór den val.

{==538==} {>>pagina-aanduiding<<}

HET VROUWENLEVEN VAN MOEDERS SCHOOT NAAR EIGEN HAARD. Naar de derde Hoogduitsche uitgaaf van Elise Polko. Met eene Voorrede van Dr. E. Laurillard. Alkmaar, P. Kluitman. Prijs ƒ 1.80. Gebonden ƒ 2.60.

WENKEN VOOR JONGE DAMES; ter bevordering van huisselijk geluk. Gedeeltelijk bewerkt naar Henriette Davidis: ‘Der Beruf der Jungfrau’ door Betsy Perk. Arnhem, H.A. Tjeenk Willink, 1868.
Ik wensch den Heer Kluitman geluk, met de uitgave van bovengenoemd boekje, ofschoon ik hem eerst even beknorren moet. Daarover namelijk, dat hij, in navolging van andere ongeloovige Boekhandelaars, geen jaartal op den titel heeft gezet. Nu zal in later tijd alleen bij benadering kunnen worden uitgemaakt, in welk jaar dit werk is verschenen. 't Geeft dan misschien nog wel aanleiding tot eene vraag in de Navorscher! Ongeloovige Boekhandelaars noem ik hen, die in dezen handelen als de Heer Kluitman. Zij hebben immers geen geloof in de waarde van het boek, dat ze uitgeven; ze denken, dat het verouderd is, als 't een paar jaren telt, en ze foppen te gelijker tijd het publiek, daar zij alzoo iets als spiksplinternieuw aan den man kunnen brengen, wat misschien reeds tien jaren lang eene winkeldochter is.
Ziedaar nu waarom ik meende, dat de Heer Kluitman te beknorren was.
Maar nu ik zoo mijn hart heb ontlast, mag ik terugkeeren tot mijn eerste woord. Ja waarlijk, ik wensch den Heer Kluitman geluk, en ik voorspel hem voorspoed met deze uitgaaf; ik zou mij zeer moeten bedriegen, als deze vertaling ook niet zeer spoedig eene nieuwe oplaag vorderde, want
elke beschaafde vrouw dient dit boekje te lezen en te herlezen.
Het is, zoo als het Volksblad (21 Januari 1869) zegt: ‘In één woord, wie een boek wenscht te kennen, dat uitnemend geschikt is, om als geschenk aan vrouw of dochter of “welbeminde” te worden uitgereikt, late het Vrouwenleven niet ongelezen. Hij zal zich verkwikken aan den eenvoudig-reinen geest, die uit elke bladzijde ons tegenademt. Hij zal, waar hij oog en hart heeft voor wat waarlijk goed is en schoon, den Schepper danken, die zoo veel diep gevoel, zoo veel zelfverloochenende liefde, zoo veel kracht en moed heeft gelegd in de ziel der vrouw.’ - Dat meisje, die vrouw hoop ik nooit te leeren

{==539==} {>>pagina-aanduiding<<}
kennen, welke door het lezen van dit keurig juweeltje niet getroffen, niet bekoord, niet beter wordt.
Wie 't met de meeste vrucht wil lezen, leze het in de eenzaamheid. Men moet eens hardop kunnen denken, zonder dat iemand ons stoort; ook moet men ongehinderd een traan kunnen wegpinken, of eens ferm kunnen uithuilen; en, zonder dat iemand vraagt: ‘wat hebt gij, waarom lacht, waarom schreit gij?’ moet men, wat men leest, kunnen laten werken op zijn hart en verstand. - Doch, hoe veel ik houd van voorlezen en van te hooren voorlezen, dit boek is hiertoe - dikwijls ten minste - minder geschikt. 't Is toch zulk lastig voorlezen, als de stem gedurig hapert en de zenuwen willen meêlezen!
Laat mij den korten inhoud der zes Afdeelingen, waarin het werkje verdeeld is, mededeelen. De eerste is: Het kleine meisje in de kinderkamer; de tweede: De vluchteling uit de kinderkamer en het schoolvertrek; de derde: De intrede in de wereld! Het jonge meisje van den tegenwoordigen tijd; de vierde: De bruid; de vijfde: De vrouw; de laatste: De moeder.
Welke afdeeling de beste, welke de minste is, zou ik niet gaarne uitmaken. Ze zijn allen keurig lief, gelijk ook de Inleiding van Laurillard en, over het geheel, de door hem vertaalde versjes, die hier en daar echter wel wat zangeriger wezen mochten; misschien heeft hij te getrouw willen zijn aan het oorspronkelijke.

Het tweede boekje, van 't welk ik boven den titel heb afgeschreven, is minder eene vertaling of omwerking van het Duitsche werkje: Der Beruf der Jungfrau, dan wel, op enkele bladzijden na, een oorspronkelijk stuk, hetgeen ook de brief aan den Geachten Heer Uitgever, die tot voorbericht dient, te kennen geeft. Oordeelende naar hetgeen die brief ons mededeelt, en waaruit we zien wat er al zoo door Henriette Davidis geschreven was, hebben wij zeker Jufvr. Perk slechts te roemen en te danken, dat ze eigene stukken gegeven heeft, in plaats eener vertaling van dat boekje.
Wij hebben nu toch een, in elk opzicht, zeer lezenswaardig geschrift ontvangen: een flink, degelijk, practisch boekje, eene uitmuntende handleiding voor jonge dames. Die bekend is (ik mocht wel zeggen: die het voorrecht heeft bekend te zijn) met het boek van Ds. A. Radijs te Doesburg: ‘De christelijke jonk-
{==540==} {>>pagina-aanduiding<<}
vrouw in haren omgang met God, bij de verschillende betrekkingen en wisselingen van haar leven’, zal menige schoone gedachte, daarin voorkomende, terugvinden in deze ‘Wenken voor jonge dames’; welke wenken, als zij opgevolgd worden, het schoone geslacht edeler, degelijker, menschelijker maken zullen, dan die duizeude futiliteiten, welke nu zoo menigmaal het leven vervullen en vernietigen.
De Schrijfster wil geen geleerde, maar verstandige vrouwen, wier geest beschaafd, wier oordeel ontwikkeld, wier kennis meer dan oppervlakkig is, wier leven waarde heeft. Zij heeft den weg aangewezen, hoe de meisjes zoo worden kunnen; wat zij hebben te doen en te laten; hoe ze zich zelfstandig tot iets goeds kunnen ontwikkelen; en welk een zegen zij dan rondom zich verspreiden, ook al is het haar niet weggelegd eenmaal als vrouw en moeder aan het hoofd van een eigen gezin te staan.
Met warmte bevelen wij de lezing en de behartiging van dit deugdelijke boekje aan. Gelukkig de huisgezinnen, waar deze Wenken in praktijk worden gebracht. Gelukkig ook de Schrijfster, als ze niet ongesteld is, wanneer er weêr iets van haar ter perse gaat; die genoemde en ongenoemde Errata staan toch in dat lieve boekje al heel leelijk.
BALDUIN MÖLLHAUSEN. Schetsen uit de nieuwe wereld. Tooneelen en Schilderingen uit het westen van Noord-Amerika. Naar het Hoogduitsch, door S.J. Andriessen. Zutfen, J.H.A. Wansleven en zoon. 1868. Prijs ƒ 1.25.
Als er, voor of achter het twee honderd en twaalf bladzijden tellende boekje, een bladwijzer stond, zou de lezer terstond zien, dat hier drie verhalen onder bovengenoemden titel voorkomen. Verhalen, die ons geheel in Amerika verplaatsen en zeer boeiend, maar nog al woordenrijk geschreven zijn.
De eerste schets, getiteld, Alice Ludlow, doet ons getnige zijn van het lieve leven van een jong paartje, dat in het zuiden van Noord-Amerika wonende, zijn innig huisselijk geluk door den vreeselijken burgeroorlog van voor weinige jaren verstoord zag; naardien de man als Kolonel uittrekt om de Geconfedereerden te helpen, maar gevangen wordt genomen, na bijna alles aan de zaak die hij voorstond te hebben ten offer gebracht, en de lieve, schoone jonge vrouw blijft onder het despotisme van eene

{==541==} {>>pagina-aanduiding<<}
tante en twee zusters van haar echtgenoot achter, uit wier tyrannie zij zich slechts, met behulp van eene zwarte trouwe slavin kon redden door de vlucht.
Aan de vesting komende, waar haar man als krijgsgevangene bewaard wordt, verneemt zij zijn dood. Hij was echter niet gestorven, maar, in de kleederen van een gestorven soldaat was hij ontsnapt. Na eenige maanden vinden ze elkaâr toevallig aan 't huis van een Notaris weder, en gelukkiger dan ooit, vergeten ze de vele uitgestane ellende.
De eerste boom voor het Blokhuis, is de titel van het tweede verhaaltje. Aardig beschreven is die vestiging van eene nieuwe kolonie, en de hulp der buren en het bijna te laat komen van een hunner, maar die intusschen op de jacht was geweest en met een schoonen vogel juist nog tijdig genoeg kwam, om den vallenden boom een kogel in den bast te jagen. Ze zijn zoo frisch en levendig geschilderd, die tooneeltjes, dat ze als 't ware op de plaats zelve geschetst moeten zijn.
Ook van het laatste De Landmeter geldt dit, De wraakzucht van den Indiaan komt er sterk in uit, maar niet minder de bloeddorstige wreedheid van een der kolonisten, die nog juist ter goeder ure uit den weg geruimd werd, voordat hij trouwen ging met eene lieve en veel jongere vrouw, die hij door bedrog, van hare ouders had afgekocht.
‘Woordenrijk,’ noemde ik straks deze schetsen. Het zijn dan ook meer schilderijen; en wel met al de détails en over-nauwkeurig. Dit ontneemt echter niets aan de werkelijke amusante lectuur, die de Heer Andriessen ons in vloeiend Hollandsch, maar met te kleine letter, te lezen geeft.
BERGVOIGT. FRIEDRICH. Twee vertellingen uit de Lijfstraffclijke Regtspleging en het Noord-Duitsche Dorpsleven. Naar het Hoogduitsch. Dordrecht, C. Morks Jz., 1869.
Als deze twee vertellingen wat beter vertaald waren, zouden ze nog aangenamer zijn om te lezen. De inhoud is werkelijk treffend en boeiend en de straffende hand der voorzienigheid zichtbaar. Hoe verborgen ook de misdaden waren gepleegd, hoe vele jaren er ook voorbij gevlogen waren eer de diefstal uitkwam; hij kwam uit. De verhalen van Christenmeijer zijn bekend en nog gezocht. In dien zelfden trant en zeker niet

{==542==} {>>pagina-aanduiding<<}
minder belangwekkend zijn deze twee tafreelen. - Uitdrukkingen echter als: ‘Daarom handelt het hier niet,’ bederven de lectuur. En wat blz. 255 de volgende zin zeggen wil is (bijna) niet te begrijpen: ‘Afgezien daarvan, dat het voor hem zelf niet zonder gevaar zon zijn, als hij een voor jaren ten zijnen gunste, in ieder geval tegen zijn beter weten aan afgelegd getuigenis moest herroepen en het in ieder geval slechts een vermoeden was, dat Streller kon hebben - was deze ook te trotsch, om te bekennen, dat hij vroeger met zijn knecht het bedrijf van smokkelaar had uitgeoefend.’ Aan de slechte vertaling schrijf ik, voor een deel, ook de onduidelijkheid toe, waarmede het tweede verhaal eindigt; waarin ook grooter domheden voorkomen, dan waaraan schurken zich schuldig maken, ofschoon de Schrijver er zich op beroept, dat Satan den bedrieger had verblind. En inderdaad van verblinding mag wel sprake wezen; en van trapgewijze vooruitgang in het kwade, tot dat het den beiden booswichten, welker lotgevallen hier medegedeeld worden, te bang wordt in het leven, en zij de hand aan zich zelven slaande, ‘zich in de armen van den dood werpen, wien het niet de moeite waard was ze te grijpen!’ - Het zijn treurige, schrikwekkende, waarschuwende vertellingen.
HET PRUISSISCH SCHRIKBEWIND TE FRANKFORT. historisch-romantische episode uit den oorlog van 1866. Naar het Fransch van Alex. Dumas. Twee deelen (met twee platen). Leiden, Firma van den Heuvell & van Santen, 1869.
Wanneer iemand dit boek (een der jongste werken van Alexander Dumas) ter hand wil nemen, om te weten, hoe de Pruissen, twee jaren ruim geleden, in Frankfort den baas (ik had haast gezegd den beest) gespeeld hebben, dan kan hij het eerste deel veilig ongelezen laten. Daarin komt toch wel veel lezenswaardigs voor, maar, ofschoon er zoo wat van alles in verteld wordt, van het Pruissisch Schrikbewind te Frankfort geen woord, - geen toespeling zelfs er op. Ook in het tweede deel moet men meer dan honderd bladzijden lezen voordat men eigenlijk aan den inhoud van het boek komt, beoordeeld naar den titel. Er resten, daar dat tweede deel even drie honderd bladzijden telt, nog twee honderd pagina's. En ja, daarin worden dan vrij wat akeligheden verhaald van de Pruissische bezetting in de vroegere vrije stad Frankfort, sedert in Pruissen

{==543==} {>>pagina-aanduiding<<}
ingelijfd. Maar behalve die tragische tooneelen welke de stad toen te aanschouwen gaf, en die Dumas met zijn bekend talent schetst, komen er nog, wie weet hoeveel episodes, in deze episode voor, die met de hoofdzaak in niet de minste betrekking staan, Besluit: wie de geschiedenis van het Pruissisch Schrikbewind te Frankfort lezen wil, zoeke naar andere bronnen.
Doch Alexander Dumas (père noch fils) heeft zich ook niet als geschiedschrijver opgeworpen, al draagt ook meer dan een zijner boeiende verhalen een historischen titel. En laten we nu den titel daar, en veroordeelen we het hôtel niet om het minder passende opschrift of uithangbord; dan hebben we in dit werk weer een boek van den onderhoudenden Franschen veelschrijver, dat boeit van het begin tot het einde. - En 't is volstrekt geene ijdele lectuur. Werkelijke geschiedkundige waarde, bij voorbeeld, hebben de Hoofdstukken over het huis van Hohenzollern, over von Bismarck, over de Welfen, over Frankfort-aan-den-Main, en over de houding dier stad tegenover Pruissen.
De hoofdpersoon, Bénédict Turpin, is een Fransch schilder, die als kunstenaar en als soldaat, in weinige jaren, de heele wereld had afgereisd: een uitmuntend jager en even goed verteller; een duëllist en chiromantist; die aan zijn vijanden den dood gaf, en aan zijn vrienden dien voorspelde: een Deus ex machina! Waar hij zijne Schetsen, die hij op zijn zwerftochten gemaakt heeft, zien laat aan den kroonprins van wijlen Hanover en aan Kaulbach, of wel over de meesterstukken van dezen met hem spreekt in diens atelier; waar hij van zijn veldtochten verhaalt in China of van zijn jachten, op olifanten en tijgers; waar hij geschetst, neen geschilderd wordt, in zijn duëllen met den degen, met de pistool en met de vuist; waar hij den blinden Koning George en den Frankfortschen Burgemeester Fellner en diens vriend Below hun noodlot voorzegt; of ook waar hij als gids en raadsman en trooster van ongelukkigen optreedt, hij is overal dezelfde schitterende persoonlijkheid. 't Is mogelijk dat er zoo zijn, maar zóó zijn er niet veel, en velen zijn er zóó niet. Hij is dan ook meer of min een ideaal. En daar in het dood- en bloedrijke boek zijn dood niet wordt meegedeeld, maar hij dien op de laatste bladzijde nog geeft aan een ander, den Pruissischen Generaal Sturm, dien hij te Parijs in een tweegevecht doorsteekt, terwijl hij zelf er met een paar schrammen af komt, - zoo hebben wij altoos kans dat wondermensch

{==544==} {>>pagina-aanduiding<<}
ook nog eens te ontmoeten, als hij sedert niet gestorven is, - wat jammer wezen zou!
Het maakt een wonderlijken indruk een historischen roman te lezen uit den tegenwoordigen tijd. Wordt men door de Romanhistorie verplaatst in vroeger dagen, waar die helden ten tooneele gevoerd worden, van welke we reeds in onze jeugd hebben gehoord, tot wien we toen, als tegen halve goden opzagen; we zijn aan dat genre van Romans gewoon geraakt; maar personen handelend en sprekend te zien optreden, die nog leven, en die kunnen getuigen van de waarheid of onwaarheid der verhalen, gewis de Schrijver stelt zich wel aan kritiek of wederlegging bloot, en betreedt een gevaarlijk terrein! Toch heeft Dumas zeer voorzichtig geschreven, al strijdt het min of meer met de kieschheid, om nog levende personen tot helden van zijn roman te maken. Maar de blinde Koning van Hanover en diens zoon, de familie van den Burgemeester Fellner te Frankfort en anderen worden slechts eervol vermeld, en de graaf von Bismarck is wel gewoon dat de Franschen hem niet prijzen.
Er komt in dit boek, onder andere schoone gedeelten, ook een zeer schoon geschreven stuk voor, waarin verhaald wordt hoe Helène de Chandroz haren verloofden, Karl von Freyberg, onder de dooden en gekwetsten op het slagveld bij Aschaffenburg ging zoeken, vergezeld door Bénédict Turpin, zijn vertrouwden vriend. Zij ook geheel dat voorval verdicht, ja laat er geen woord van waar wezen; zooals het dáár beschreven wordt, hoe men den stervenden Karl eindelijk vindt, toen voorloopig (waarom slechts voorloopig?) verbindt en voorzichtig vervoert, komt er geen woord van onwaarschijnlijkheid in voor, dat s' mans leven door deze tijdige hulp behouden werd, terwijl de bijna uitgebluschte levensvonk weêr opglansde door de liefderijke zorg aan den zwaar gekwetsten besteed. - Wanneer het Dumas te doen ware geweest, om, door een in 't oog vallend voorbeeld, de zegenrijke strekking en werking van de vereeniging Het Roode Kruis aanschouwelijk te maken, hij had niet anders behoeven te schrijven. Had men toch tot den volgenden morgen gewacht om den uitgeputten lijder te zoeken, hij was dien zelfden nacht nog gestorven. Alleen tijdige hulp was hulp.
Wat de vertaling betreft, die is te prijzen; maar de correctie geenszins. Soms is hier en daar zelfs een woord weggelaten, of een geheel verkeerd geplaatst, waardoor de zin onzin wordt.

{==545==} {>>pagina-aanduiding<<}
En aan wien die slordigheid te wijten zij, dat deel II, blz. 72-78, eene ontmoeting tusschen Bénédict Turpin en Helène eerst in de kerk wordt voorgesteld, later in eene kamer, iets verder weêr in de kerk, terwijl er altoos van dezelfde ontmoeting en dezelfde plaats sprake is, dit weet ik niet; maar de vertaler was verplicht geweest deze onachtzaamheid van den Schrijver, (indien ze van hem is) te verbeteren, zelfs zonder er een woord van te zeggen.
JAMES GREENWOOD. HUMPHREY DYOT. HEEFT HIJ HET IN ZIJN REISZAK? Uit het Engelsch door A. Timmermans. Twee deelen Amsterdam, C.F. Stemler, 1869.
Humphrey Dyot was maar een aangenomen naam van David Ellerby, die, moedwillig en koppig als kind, zorgeloos en onverschillig als jongeling, door zijne ouders uit Engeland naar Shangaï in China op een theekantoor gezonden wordt. Het dartele en losbandige leven, vroeger door hem geleid, zet hij daar voort; zijn salaris was doorgebracht eer het verdiend was; hij kreeg zijn afscheid en zocht op de eene of andere wijze, soms bedelende zelfs, aan den kost te komen, en ging, zoo als hij zelf het uitdrukte: ‘zoo snel als mogelijk was naar den duivel.’
Eindelijk kreeg hij berouw, en neemt dienst op een naar Engeland terugkeerend schip, de Maaier, Kapt. Crosbie, maar is een aanstoot en ergernis voor het scheepsvolk, daar hij geheel vreemd was in het scheepswerk; ze noemden hem een Jonas, een ongeluksvogel. De Maaier lijdt schipbreuk, en Humphrey Dyot, met zware koorts en buiten kennis, wordt onmeêdoogend achtergelaten; de kapitein kan het volk niet bewegen den ongelukkige mede in de, tot zinkens toe geladen boot te nemen, en men dacht niet anders, of binnen weinig oogenblikken zou Humphrey met het schip vergaan.
Maar hij verging niet. Door de stilte, veroorzaakt door het vertrek van het scheepsvolk, gewekt, komt hij op het dek, wenkt en roept om in de boot te worden opgenomen, maar men kan of wil hem niet meer opnemen, hoe nadrukkelijk Kapt. Crosbie daar ook op aandringt, die eene Japansch verlakte doos met vijftig kostbare en zeldzame juweelen in de jas van den stuurman aan boord had gelaten, en nu belet werd

{==546==} {>>pagina-aanduiding<<}
dien schat 'weêr in zijne macht te verkrijgen, terwijl hij door het verlies daarvan zoo goed als geruïneerd was. Humphrey, door den schrik genoegzaam hersteld, brengt de andere, lekke, afgekeurde boot, die nog aan boord was, eenigzins in orde, en dreef daarin eenige dagen op de groote wateren rond, die jas en eenige levensbehoeften met zich genomen hebbende van het verlaten en nu gezonken schip. Hij landt, na eenigen tijd, op een onbewoond eilandje, en wordt eindelijk verlost door een naar het vaderland stevenend schip. In den tijd, dien hij daar op dat eiland eenzaam doorbracht, werden zijne gedachten zeer ernstig, menig godsdienstig lied vloeide van zijne lippen, en plechtige geloften, die het voor geen sterveling mogelijk zon zijn te vervullen, legde hij menigmaal af.
Ten laatste komt hij in Londen, waar hij in een klein logement een kamer huurt, zeer bezorgd is voor zijn reiszak, die hij wakende noch slapende verliet, en waar hij in een groot boek, op boekhouders wijze, met credit en debet aanteekeningen maakt van zijne gedachten, woorden en daden, zich zelven op de meest verzwarende wijs beschuldigende en aanklagende, erger dan hij het ooit een zijner medemenschen zou hebben kunnen doen. In dat logement wordt hij herkend door een der matrozen van de Maaier, die daardoor zoo verschrikte (daar hij meende, dat Humphrey met het schip gezonken was), dat hij ijlings de vlucht neemt, en Doctor Gurd, van wien hij bezig was een helm te koopen van een pasgeboren kind, in de uiterste verbazing achterliet.
Deze Doctor Gurd deed in wondergeneesmiddelen, en zijne zuster in natte en drooge minnen! Beiden belastten zich met het uit den weg ruimen van onechte of overbodige kindertjes, en waren deugnieten en schelmen, zoo als er velen in Londen gevonden worden. Zij komen door het verhaal van dien matroos er achter, dat Humphrey Dyot in 't bezit gekomen was van een schat, die gemakkelijk honderd tamelijke bezittingen opwoog; en het overige der twee deelen, waaruit deze roman bestaat, is un gevuld met pogingen van dezen waardigen Doctor en diens geestverwante zuster, om den bezitter dien schat afhandig te maken. Eerst beproeft hij het zelf; later neemt hij daartoe erkende dieven in den arm, dewijl het hem zelven aan genoegzamen moed ontbrak. En van nu af aan volgt een verhaal van list, bedrog, valschheid, vergiftiging, inbraak, geweld,

{==547==} {>>pagina-aanduiding<<}
in één woord, eene echte dievenhistorie, die inderdaad - behalve voor de liefhebbers - weinig aantrekkelijks heeft, en wel bewijst, wat zwaar handwerk het stelen is.
Noch Doctor Gurd, ofschoon die doodarm wordt door zijne vergeefsche pogingen om zich in 't bezit van den schat te stellen, en, ziende dat hij bedrogen is, er zijn leven bij inschiet; noch de openbare, erkende dieven, Micah en zijn broeder Teddy Blake, krijgen echter de juweelen in handen, hoe dikwijls ze ook op het punt waren die te veroveren. In den rug van zijn groot en dik aanteekeningboek had Humphrey Dyot de juweelen in een klein zakje bewaard; aan dat boek laat hij door een rondreizenden ketellapper een paar koperen sloten zetten, door een smid voor hem gemaakt; en die ketellapper steelt eindelijk den schat, welks waarde hij niet bevroedde; want ze waren veel meer dan een millioen gulden waardig; doch ook hem worden de diamanten afhandig gemaakt welke hij reeds begonnen was te deelen met jufvrouw Gurd, die haar leven in het Werkhuis eindigt.
Slechts één lief karakter komt in dit boek voor, het is van Mary Kettering, de dochter van een zadelmaker. Met John Ellerby, ouder broeder van Humphery Dyot, had zij eene geheime liefdes geschiedenis, die in een geheim huwelijk eindigde. Johns moeder echter zond hem naar het vasteland, en door middel van Doctor Gurd wordt het kind van John en Mary besteed bij eene oude, arme vrouw op een klein dorp buiten Londen. Mary, eene advertentie in de courant gelezen hebbende van Doctor Gurd dat hij eene diensthode zoekt, verhuurt zich bij dezen onder een valschen naam, om op die wijze te weten te komen of haar kind nog leefde of dat het gestorven was, en hoe het was of werd behandeld. Zij verlaat daarom in het geheim hare ouders, die meenden dat zij den slechten weg was opgegaan. Eindelijk vindt haar vader haar weder; hare moeder was al van verdriet gestorven, en ten slotte komt het uit, dat John Ellerby, haar echtgenoot, een zoon van zeer goeden huize, de broeder is van dien zelfden Humphrey Dyot, wien zij, daar hij een tijd lang bij Doctor Gurd inwoonde, gewaarschuwd had voor de listige aanslagen van den Doctor en diens zuster. - Wat de juweelen betreft, die komen nog in het bezit van den wettigen eigenaar Kapt. Crosbie.
De karakter teekening is bijzonder wel gelukt, maar het boek

{==548==} {>>pagina-aanduiding<<}
behelst een menigte van onnatuurlijkheden en overgroote onwaarschijnlijkheden; waaronder wel de eerste wezen mag, dat Humphrey Dyot, zoo zeer vervolgd om zijn schat, niet zorgde dat die in de rechte handen kwam, in welke hij ze van 't begin af aan toch had willen deponeeren, als ook, waarom hij dien ketellapper, welken hij als een slimmen gast had leeren kennen, al kon hij ook lezen noch schrijven, waarom hij dien alleen er op uitzond, om den verborgen schat uit de krijtgroeve te gaan halen, in plaats van zijn broeder John, of eene politie-wacht, meê te zenden, daar het toch eene zaak was, waar tien, of twaalf tonnen gouds aan hingen.
De beschrijving van dat werkhuis, waarin vondelingen werden opgenomen, en de wijze hoe ze daar worden verpleegd schreeuwt ten hemel: 't is te hopen dat nergens ter wereld het orgineel van deze schilderij gevonden wordt.
Niet in de gelegenheid geweest zijnde deze vertaling met het oorspronkelijke te vergelijken, kan ik alleen zeggen dat ze vrij vloeiend is, ofschoon hier en daar al heel leelijke fouten gevonden worden tegen taal en stijl, waaronder telkens voorkomt, ‘hij had geweest,’ voor ‘hij was geweest.’
Roosendaal.
Tydeman.

Militaire lectuur.

ONTBREEKT ER NIET IETS AAN ONS VERDEDIGINGSSTELSEL? Met eene Schetskaart door A.J.C. de Roo Eerste Luitenant der Artillerie. Utrecht, A.J. Servaas van Rooijen, 1868.
Na kennismaking met deze brochure, drong zich de vraag bij ons op, wat wil de schrijver? Wat is dat iets, dat ontbreekt? Wij verklaren, dat de schrijver niet overal zeer duidelijk is in de uiting zijner denkbeelden; ook doen de veelal langgerekte zinnen, met tallooze tusschenzinnen, de lezing niet aangenaam zijn. Hier en daar heeft het ook den schijn, alsof men het spoor eerder bijster wordt gemaakt, dan op den goeden weg geleid. Na omwerking en met weglating van hetgeen als overbodig kan worden beschouwd, is er nog veel goeds uit te halen. Schr. komt in hoofdzaak neêr op twee stelsels van verdediging aan de landzijde, waartusschen hij de keus geeft. Hij zegt, geen twistgeschrijf op 't oog te hebben gehad en dat

{==549==} {>>pagina-aanduiding<<}
ook geen afkeuring van regerings-maatregelen zijn doel is; maar door dit zijn geschrijf tot de overtuiging tracht te geraken, hoe Nederland verdedigd kan worden. De beide stelsels zijn de volgende: In het eerste worden bijna alle bestaande verdedigingswerken weggecijferd, en blijven drie stellingen overig. Offensive-verdedigende te Zwolle en 's Bosch, en eene centrale stelling met enceinte en omliggende forten-gordel om Utrecht. Daarbij eene verbeterde verdediging van Amsterdam, vooral ná voltooijing der doorgraving van Holland-op-zijn-smalst.
In het tweede is een actief-passief stelsel aangenomen, zonder verdere slopingen van vestingen, maar met behoud van Bergen-op-Zoom en Maastricht, terwijl de stelling 's Hertogenbosch hierin geheel vervalt. Voor ieder dezer stelsels worden gronden aangegeven. Het lijdt wel geen twijfel, dat weinigen het tweede stelsel zullen beamen; wij wenschen dit dan ook slechts aan te stippen. In het eerste is echter veel goeds; maar onzes inziens dienen daarin wijzigingen te worden aangebragt. Met eene goede actiefpassieve stelling te, of bij, Zwolle kunnen wij ons zeer goed vereenigen, om als aftogts-bazis te dienen ná eene ontruiming der IJssel-linie (welke laatste dan ook zoo lang mogelijk dient behouden te blijven), en bovendien ten einde den naar de Utrechtsche linie voortrukkenden vijand door uitvallen te kunnen benadeelen. Die stelling zoude dan echter zeer sterk dienen te worden gemaakt, om met weinig troepen den aanval te kunnen afslaan, terwijl de Zuiderzee uitmuntende gelegenheid aanbiedt, de noodige troepen te doen optreden, waar deze mogten noodig wezen, hetzij achter de Utrechtsche linie, hetzij uitvallende uit de stelling Zwolle. Zoo dan ook Nijmegen en 's Bosch behoorlijk worden verdedigd en bezet, zou dit den vijand nopen groote observatie-korpsen terug te moeten houden. Waarschijnlijk zoude alsdan zelfs de stelling Zwolle worden belegerd. De verderfelijke terugtogt over de Veluwe ware door deze stelling vermeden.
De stelling van Utrecht zoude evenwel veel kunnen worden vereenvoudigd. Waartoe die enceinte aan de westzijde, alwaar men zeer goed met hoogstens zeer eenvoudige werken kon volstaan, in verband met de thans bestaande linie Utrecht-Gorcum-Willemstad? Wij gelooven, dat de door Schr. voorgestelde Antwerpsche positie om Utrecht niet of moeijelijk is daar te stellen; men leze daarover de reeds door anderen gemaakte opmerkingen.

{==550==} {>>pagina-aanduiding<<}
Eene voorgenomene en reeds gedeeltelijk in uitvoering gebragte offensieve verdediging, met naar den eisch des tijds ingerigte forten, en verbetering van bestaande, kan de Utrechtsche stelling genoegzaam verzekeren. Schr. is in 't geheel een voorstander van het polygonaal gebastionneerd stelsel, en heeft een en ander door middel eener nette schetskaart zijnen lezers verduidelijkt.
IS HET SLECHTEN DER VESTINGWERKEN VAN NIJMEGEN IN HET BELANG VAN 'S LANDS VERDEDIGING NOODIG? Toestemmend beantwoord door T.J. Stieltjes. Nijmegen, H.C.A. Thieme, 1868.
Eene zeer belangrijke brochure, welke de lezing ruim beloont, hebben wij thans voor ons liggen. De Heer Stieltjes heeft reeds lang den dank van het Nederlandsche volk verdiend, voor zijne onvermoeide pogingen om het verdedigingsvermogen des rijks te verbeteren. De ondervinding heeft geleerd, dat hij zeer juist ziet, en men vroeg of laat tot zijne denkbeelden overhelt. Is dat ook hier het geval? Moet Nijmegen verlaten worden? Wij durven dit niet te beslissen, hoewel wij voorstanders zijn van de strategische waarde dier plaats. Het is maar al te waar, de stelling, zoo als deze thans bestaat, is slecht. Wil men ze behouden, zoo moet dadelijk de hand aan het werk worden geslagen. Is zij al die opofferingen en kosten waard? Men leze en oordeele zelf.
Na vroegere verdedigingsstelsels en hunne fouten te hebben geschetst, geeft de Schr. in een, in Junij 1868 aan de Tweede Kamer ingediend, adres zijne gronden op voor het verlaten der vesting, het slechten der werken op den Zuidelijken Waal-oever, uitgenomen het fort Krayenhof, en het verbeteren der werken op den Noordelijken oever. Daarna behandelt Schr. het antwoord hierop, aan de Kamer door Z.E. den Minister van Oorlog ingediend in October daaraanvolgende. (Adres en Antwoord zijn in de brochure in hun geheel vermeld) - 's Ministers gevoelen is in geenen deele vóór het verlaten van het bruggenhoofd. De waarde van Nijmegen bij een aanval uit het Oosten of Zuiden is bij Z.E. gevestigd; gronden worden hiervoor aangevoerd. Maar wordt het strategisch belang aangetoond, ook wordt de weinige taktische waarde erkend van den huidigen toestand; hoewel het door Adressant opgegevene als vergroot wordt voor-
{==533==} {>>pagina-aanduiding<<}
gesteld. Eenige werken, plannen van verbetering, enz. worden vervolgens opgesomd, en ten slotte de noodige kosten ongeveer gelijk gesteld met die, welke door de werken in het Adres opgegeven noodig zouden wezen, daarbij aanvoerende, dat in het eerste geval die gelden veel nuttiger waren besteed.
In het vervolg zijner brochure gaat de Schr. het door den Minister beweerde na, en geeft eene volledige beschrijving der fouten en gebreken, welke de tegenwoordige stelling aanbiedt, welke ieder, die de vesting kent, moet beamen. Schr. gaat vervolgens de voorgestelde (eigenlijk: nuttig erkende) werken na, en toont op taktische en technische gronden aan, dat de Minister de te stellen werken te laag schat en de kosten enorme sommen méér zullen moeten bedragen, wil de verdediging aan den eisch des tijds en de gestelde behoeften voldoen. Op grond van dien blijft Schr. bij zijn gevoelen, dat hij het groote belang van Nijmegen slechts inziet bij de zekerheid van een Fransch-Nederlandsch verbond in geval van een oorlog in het Oosten. Hij raadt aan, om minstens dadelijk aan 't werk te gaan, en de noodig geoordeelde verbeteringen daar te stellen, wil men het bruggenhoofd behouden, mits dan ook volledig. Schr. betwijfelt steeds, of dan nog de gemaakte kosten en het daar zich bevindende legerkorps niet veel beter zijn te gebruiken, en houdt staande, dat Nijmegen moet worden verlaten, hoe eer hoe liever.
ONZE VERDEDIGINGS-MIDDELEN, door een Oud-Vrijwilliger van 1830, Schrijver van ‘Onze Verdedigings-liniên’. Utrecht, A.J.S. van Rooijen, 1869. Prijs f 0.35.
Schrijver dezer brochure acht het niet overbodig ook eens de denkbeelden van een eenvoudig burger te doen kennen, en wel tegenover die van militairen, welke ‘misschien de meer koele en bezadigde kansrekeningen van een gezeten burger missen.’ Laat ons nagaan in hoever onze ‘Oud-Vrijwilliger’ in zijne beschouwingen juist oordeelt, of - den bal geheel misslaat. Wij kunnen hem niet voet voor voet volgen; echter zullen wij enkele hoofddenkbeelden bespreken.
De Schr. voegt zich aan de zijde der grootste vestingsloopers en wil ook 's Bosch en Nijmegen, benevens de IJssel-vestingen ontmantelen (bl. 6); de verdediging weuscht hij slechts te bepalen tot de provinciën Utrecht en Holland, terwijl hij al het

{==552==} {>>pagina-aanduiding<<}
overige (misschien de stelling Groningen-Delfzijl uitgezonderd) wil ontruimen. Bekwamer pennen dan de onze hebben reeds lang aangetoond het onhoudbare van deze beweringen, daar juist de IJssel-linie in het belang der verdediging dient behouden te blijven en verbeterd te worden. Hoe zonde anders het tijdig stellen der inundatiën aan de Utrechtsche linie mogelijk wezen, zoo men den vijand niet konde ophouden? Volgens Schr. dient de Utrechtsche linie slechts tegen een coup de main te worden gevrijwaard, en stelt hij voor, om als tweede linie, niet de stelling Amsterdam, maar eene geheel nieuwe, die van Gouda b.v., te kiezen (bl. 13). Gouda? Wij laten dit denkbeeld geheel voor rekening van den Schrijver, die daarbij wel alleen zal blijven staan; al wie Gouda en het omliggende terrein kent, zal het onzinnige hiervan inzien. Door het overige des rijks te verlaten, levert men dit zonder slag of stoot in 's vijands handen, waarom zoude deze dan verder behoeven voort te rukken? Het bezetten alleen zou het overige tot vrede dwingen. Wij weiden hierover niet verder uit, naardien dit punt reeds door anderen uitvoerig is besproken. Schr. meent, dat het doen springen van spoorwegbruggen den vijand misschien hoogstens een paar dagen kon ophouden, en bovendien ons direct spoorwegverkeer met het buitenland voor onbepaalden tijd ware verbroken (bl. 10). Het eerst opgegevene zoude echter juist een groot voordeel zijn, mits gepaard gaande met verdediging, en volkomen aan het doel beantwoorden, wat men zich van de IJssel-linie voorstelt, namelijk, den vijand ophouden, en zoo lang mogelijk den overtogt beletten; of is het dan beter, den vijand goede overgangen als 't ware aan te bieden, en den toegang tot ons land zoo gemakkelijk open te stellen? Wat overigens het verkeer betreft, welnu, zou dat zoo'n groot bezwaar wezen? Vermeent de Schr. dan, dat handel en vervoer met het buitenland in dusdanige omstandigheden geregeld voortgang zouden hebben? Wat
vervolgens wordt beweerd over de gevolgen van het doen springen der bruggen, laten wij geheel voor rekening van het ‘oud-Lid van het Lekdijk-bestuur’.
Op bl. 14 poogt Schr. de verminderde kracht der veldartillerie te betoogen, en wil daartoe o.a. een 300 tirailleurs op 4 à 500 passen afstand halvemaanvormig hen doen insluiten, en in weinige oogenblikken al wat leeft ter neêr doen schieten. Maar van waar haalt toch de Schr. dit idee? Sinds wanneer wordt

{==553==} {>>pagina-aanduiding<<}
artillerie te velde zonder behoorlijke bedekking opgesteld, of wordt ook die neêrgeschoten? En sinds wanneer is het taktiek bij dat wapen geworden, zich op dien afstand te laten in sluiten?
Schr. wenscht dat men het hem ten goede honde wanneer eenige zijner opmerkingen niet meer te pas mogten komen Maar wij zouden mogen vragen, waarom op toestanden gewezen alsof ze nog bestonden, terwijl deze sinds jaren zijn veranderd? Op bl. 9 zou Schr. willen doen gelooven dat onze IJsselvestingen slechts door pontonniers en dragonders zijn bezet, terwijl het hem toch niet onbekend kon wezen, dat geen pontonniers maar wel infanterie en artillerie in onze IJsselvestingen garnizoen houden.
Wist hij het, waarom het dan vermeld, en er een grief van gemaakt? Het geeft den schijn alsof er jaren tusschen het schrij ven en drukken dezer brochure waren verloopen. Wat Schr. over onzen pontontrein opmerkt is immers ook reeds lang in toepassing gebragt.
Naast de rijdende bestaan de vlottende treinen.
Op bl. 17 wordt de kavallerie behandeld, deze vindt geen genade in Schr. oogen. Had hij op eene betere remontering aangedrongen, zoo zouden wij ons aan zijne zijde hebben geschaard, Wat overigens omtrent goede achterladers en uitbreiding der veldartillerie wordt gezegd, kunnen wij wel beamen. Ten slotte bepalen wij ons bij het bovenstaande, eene uitvoerige wederlegging kunnen wij hier niet geven. Wij zijn ingenomen met pogingen van niet - militairen om ook hunne denkbeelden, door rijpelijk overdenken ontstaan, ten beste te geven, maar, de Schr. houde het ons ten goede, men moet zich geheel op de hoogte der behandelde kwestiën stellen, of men doet beter zijne ideën in de pen te houden.
THEORIE OVER DEN KLEINEN OORLOG, door A.H. Schade van Westrum, Kapitein der Infanterie - Ridder der M.W.O. 4o klasse. Gouda. G.B. van Goor en Zonen.
In dit boekdeel heeft de Schrijver getracht het minder aangename en drooge, dat dergelijken werken immer schijnt te moeten aankleven, te vermijden, en op eene meer verhalende wijze goede heldere denkbeelden ingang trachten te doen vinden.

{==554==} {>>pagina-aanduiding<<}
Zonder zich slaafs te houden aan het reglementaire, heeft Schr. zijne beschouwingen op onze terreinen zooveel mogelijk toegepast, den juisten toon weten aan te slaan om mede te werken tot ontwikkeling van de energie, intelligentie, enz., in één woord het morele van den soldaat. Schr. toont aan hoe onze Indische bezittingen goede oefenscholen kunnen aanbieden voor nuttige toepassingen in den kleinen oorlog, en hoe de aldaar opgedane ondervinding, behoudens wijzigingen, van nut kan wezen in onze Europesche oorlogen en voornamelijk bij de verdediging van ons vaderland. Wij gelooven dat de Schr. hetgeen hij zich voorstelde te leveren volkomen heeft bereikt. Wij zijn het met hem eens, wat hij in zijne voorrede zegt, dat ‘wanneer men de soldaten- en pelotonsschool als een rooverroman kon inkleeden, het kader van den tegenwoordigen tijd veel beter theorie zou leeren.’ - Op eene populaire wijze weet hij taktiek te onderwijzen, vlecht hier en daar voorbeelden tusschen, en geeft menigmaal een geestige kritiek over toegepaste schoolsche begrippen.
De vorm van het werkje is zakformaat, 326 pagina's groot. Druk en papier zijn zeer goed, de prijs is ons echter onbekend. Wij hopen dat deze matig gesteld moge wezen, opdat niemand moge afgeschrikt worden, zich dit werkje aan te schaffen. Wij wenschen dit boekje een ruim debiet toe.
EEN WOORD AAN DE LEDEN DER SCHERPSCHUTTERS VEREENIGINGEN IN NEDERLAND, door een officier van het leger. 's Hertogenbosch. Gebroeders Muller. 1869.
Een goed woord vindt veelal eene goede plaats, - met zegt kan dat op deze brochure worden toegepast. In een bezadigden humanen toon geschreven, legt het den vinger op de wond, en al wordt hier zelfs hard de waarheid gezegd, waarachtige belangstelling in eene goede zaak straalt door de woorden heen. Zij zijn wel waardig om door allen te worden gelezen en behartigd, die leden of bestuurders van dusdanige korpsen zijn.
De Schrijver wijst de Scherpschutters op den werkkring waartoe men hen in tijden van gevaar zoude kunnen gebruiken, en op de plaats, waar zij met nut zouden kunnen worden gebezigd. Menige Husie zal wel worden benomen, maar de bestaande gebreken worden juist weêrgegeven. Verder wordt medegedeeld,

{==555==} {>>pagina-aanduiding<<}
welke oefeningen voor hen nuttig en noodig zijn te achten, en hoe deze vereenigingen nog kracht van bestaan kunnen hebben. Zij zijn; ten eerste: schieten, ten tweede:........schieten en nogmaals schieten naar de schijf. Het is maar al te waar, rangen en graden, uniformen, parades en exercitiën, deze kankers, het zoogenaamde sotdaatje-spelen zijn veelal hoofdzaken geworden. Terecht wijst Schr. er op, dat alle praalvertoon moet worden vermeden, en dat door alles te willen eene uitstekende zaak grootendeels bedorven is.
Het is eene waarschuwende stem. Dat het geene roepende in de woestijn zij!
JENA OF WATERLOO. Beschouwingen over den oorlog, en de waarschijnlijkheid eener vredebreuk tusschen Frankrijk en Pruisen, door van Sloten. Arnhem J. Heuvelink. 1869.
Het op den titel vermelde geeft als het ware geheel weêr, den inhoud dezer brochure. De helft dezer bladzijden wordt gewijd aan beschouwingen over het volkenrecht. De Napoleontische politiek, de drang der omstandigheden, die hem tot haudelen dwingen om staande te blijven, en eindelijk eene opwekking om niet naast vulkanen in te sluimeren, maar steeds het oog te houden op een goed defensie-wezen, ten einde niet medegesleept te worden in de dreigende worsteling, besluit het geheel.
Bovenstaande beschouwingen zijn niet geheel als overbodig aan te merken.
Gaarne bevelen wij deze brochure dan ook bij het lezend en denkend publiek aan'
DE LICHT BLAAUWE HUSSAREN VAN WILLEM BOREEL ter herinnering aan het Regement Hussaren no 6, door een oud hussaren-officier (H.N.C. Baron van Tuijll van Serooskerken, Gepensiouneerd Kolonel, Militie Commissaris in Zuid-Holland). 's Hage, bij de Erven Doorman, 1868.
Bezield door het plan een steen bij te dragen; om het gebouw onzer krijgsgeschiedenis te kunnen optrekken, ui oude voorliefde voor het Korps, waarbij hij de schoonste jaren zijns levens (1825-1849) heeft doorgebragt, en terug ziende op de belangrijke krijgsbedrijven waaraan dit korps heeft deelgenomen, deed Schr. de pen opnemen tot het schrijven dezer Regementsgeschiedenis.

{==556==} {>>pagina-aanduiding<<}

Loffelijk was dit voornemen, zoowel om de schoone daden die konden worden vermeld, als tot aansporing van anderen, en...tot volmaking onzer militaire geschiedenis.
Opgerigt in 1814 door Willem Boreel, trok het Korps nog in 't zelfde jaar te velde, en ontving in het volgende bij Quatre-Bras den vuurdoop tegen de geduchte Kurassiers van Kellerman. Deelnemende aan den Slag bij Waterloo en den tocht naar Parijs, nam het Regement na den vrede spoedig den terugmarsch aan, om het garnizoen te betrekken. In de dagen van den Belgischen opstand was het Korps te Doornik in garnizoen, en mogt er in slagen op Oudenaerden terug te trekken. Na eenigen tijd gekantonneerd te zijn geweest, had het te Brussel het geluk aan een groot gevaar, door verraad ontstaan, te ontsnappen, en trok na eenige krijgsbedrijven op Noord-Brabant terug. Deelnemende aan verschillende verkenningen, tochten, enz., overlaadde het zich in den 10-daagschen veldtocht met roem in de gevechten bij Mol, Kermpt en Hasselt. Na de staking der vijandelijkheden kwam het in 1839 in garnizoen in de Limburgsche vestingen, en genoot aldaar de welverdiende rust. Maar thans kwamen de kwade dagen. Na 1841 werd het Regement aanvankelijk in dragonders en koit daarop in, lanciers herschapen (2de Regement), In 1845 te 's Hage in garnizoen zijnde, werd een gedeelte in jagers te paard vervormd, terwijl in 1849 het overschot werd ingedeeld bij het 1ste Regement lanciers, dat daarmede vereenigd den naam ontving van 4de Regement Dragonders, thans het 4de Regement Hussaren genaamd.
Achter het werk zijn als bijlagen gevoegd: een naamlijst der Chefs en der overige officieren bij het Korps geplaatst geweest, en is zeer volledig; verder eenige orders, het procesverbaal van den uitmarsch uit Doornik, (waar de standaard, Regements-kas, enz. waren achtergelaten), en andere daarop betrekking hebbende missiven. Papier en druk laten niets te wenschen overig; - het geheel is met een lichtblauw omslag versierd.
Onmisbaar voor militaire bibliotheken, wenschen wij dit werk vele lezers toe.

Een Artillerist.





{==557==} {>>pagina-aanduiding<<}

II Onderwijs.

NEDERLANDSCHE SPRAAKKUNST met Oefeningen, door Dr. P.J. Cosijn, Leeraar aan de Hoogere Burgerschool te Haarlem. Haarlem, Erven F. Bohn.
De Wet op het Middelbaar Onderwijs heeft nu reeds op verschillende vakken van wetenschap een aanmerkelijken invloed uitgeoefend; menig vak heeft zijne beoefenaars gevonden, en velen hebben het resultaat hunner studiën gemeen gemaakt door de drukpers. Was voor de exacte wetenschappen in de laatste jaren der voorgaande eeuw, door telkens nieuwe ontdekkingen op dat gebied, reeds een nieuw tijdperk aangebroken, op het gebied der Taal, en met name der Nederlandsche Taal, was nog weinig gedaan. Tot voor korte jaren was dit een nog bijna geheel onbebouwd terrein, waarop wel deze en gene zijne krachten beproefd had, maar een flinke stoot aan de vaderlandsche taalstudie, waardoor ook zij vruchten zou afwerpen voor het algemeen, was haar nog niet gegeven. En die stoot, indirect is hij door de Wet op het Middelbaar Onderwijs toegebracht; de Burgerscholen toch, die verschillende mannen tot zich riepen, om zich speciaal op een vak van wetenschap toe te leggen, openden ook voor de Nederlandsche Taal een leerstoel, en de gevolgen bleven niet uit. Jeugdige krachten, die zich geheel aan haar konden toewijden, trachtten voor het onderwijs toegankelijk te maken, wat tot nog toe hier en daar verspreid lag.
Ik behoef thans niet te zeggen, dat er weinige schoolboeken over de Nederlandsche Taal meer op de hoogte waren der nieuwere inzichten; - er bestaan ook hier gunstige uitzonderingen, als: Dr. Kern, Handle ding bij het onderwijs der Nederlandsche Taal, en Dr. Brill, Verkorte Nederlandsche Spraakleer, doch deze zijn om andere oorzaken minder geschikt voor schoolgebruik, - en dat er zeker velen met mij waren, die verlangend uitzagen naar een boek, dat de resultaten dier studiën mededeelde.
Nu ruim een jaar geieden verscheen er, onder den titel van Nederlandsche Spraakkunst, met Oefeningen, door Dr. P.J. Cosijn, bij de Erven F. Bohn te Haarlem, een Handboek voor de Hoogere Burgerscholen. Eene oppervlakkige kennismaking deed mij besluiten het met de jongelieden te gebruiken, om te zien in hoe verre het mij geschikt voorkwam, en de proef is mij uitstekend bevallen. Toen mij dus door de Redactie der Vader-
{==558==} {>>pagina-aanduiding<<}
landsche Letteroefeningen gevraagd werd, om het in hun tijdschrift aan te kondigen, nam ik die taak volgaarne op mij.
Na eene vrij uit oerige behandeling der Spelling, waarin de Heer Cosijn den leerlingen een denkbeeld tracht te geven van de klanken en letters en hunne verbinding tot woorden, gaat hij over tot de woordgronding. - Dit gedeelte komt mij voor het best geslaagd te zijn. Zie b.v. het Hoofdstuk: het Substantief, en daarvan de Middellijke Afleiding door achter- en voorvoegsels. - De Sabstantieven, wier afleiding door achtervoegsels geschiedt, worden verdeeld in: Mannelijke Persoonsnamen met de uitgangen aan, er, ier, naar, en er, aard en ik. 2. Vrouwelijke Persoonsnamen en Diernamen met de uitgangen ster, in, es; 3. Gemeenslachtige Persoonsnamen, met de uitgangen mij, ling en eling; 4 Werktuigen met er, el, eel, en s-el; 5. Verkleinwoorden met je of ke, kijn, el, elijn en ing; en ten laatste de namen der abstracte zelfstandigheden en de Verzamelwoorden. Deze indeeling maak; de studie daarvan voor den leerling zeer gemakkelijk. - Of wel, ga de behandeling van het Bijvoegelijk Naamwoord, het Voornaamwoord, het Werkwoord na. Geene bloote opnoeming van bepalingen; geene opeenstapeling van regels, overal de gronden waarom. Daardoor wordt ook den Onderwijzer gelegenheid gegeven, zijn onderwijs eenigszins aangenaam te maken; hij verklare, wat door den Heer Cosijn aangestipt wordt, en de leerlingen zullen de Nederlandsche Taal niet langer het vervelendste vinden van alles, wat er geleerd moet worden.
In een tweede stukje wordt ons eene reeks van oefeningen gegeven, ook van den vorm der Cacographie afwijkende. Het zijn geene opzettelijk aangebrachte fouten, doch daar, waar eenige moeielijkheid in de spelling der woorden bestaat moet de leerling kiezen tusschen twee letters, die beide aangegeven zijn; of wel, worden, ter toepassing der taalregels, de uitgangen weggelaten, om ze door den leerling te laten invullen, b.v.:

De leiij heet de zeiijde waarheen de wind waait.
D. reliqui (m.v.) van heiijlig. (m.v.) worden vereerd.

D. mannen, die ik steeds hoog geaght heb, heb ik le-ren veraghten.
Mijn vader en d. uw gaan wandelen.
Dezelfd. vorst, di, door dez. geschiedschrijver gelaakt wordt, wordt door gene te. hemel verheven.

{==659==} {>>pagina-aanduiding<<}

D. rampzalig man ontgeld (verl. tijd) d. misd ad, die ander. (md.) ge (plegen, verl. dlw.) hadden enz.
Ik zal hier niet in eene herhaling treden over de reeds zoo dikwerf opgeworpen vraag: Zijn cacographiën al dan niet goed tot het zuiver leeren schrijven eener taal, doch eenvoudig op merken, dat mij deze wijze van behandelen zeer gepast voorkomt. Verbeteren de leerlingen een paar dezer oefeningen thuis op schrift, en worden die dan klassikaal door den onderwijzer behandeld, dan zal hij hier stof te over vinden, om de toepassing der taalregels te bespreken.
De vele fouten, die in het eerste stukje ten gevolge van eene te haastige correctie gebleven waren, zijn in eene lange reeks achter het tweede stukje gevoegd; daardoor is gedeeltelijk in een groot gebrek voorzien. - Wij hopen echter dat spoedig een tweede druk zal verschijnen, en dat dan de Heer Cosijn daarin die verbeteringen zal aanbrengen, welke hij na het gebruik van ruim een jaar noodig zal oordeelen. O.a. zou ik hem in bedenking geven, het Hoofdstuk over de Spelling en dat over de Voegwoorden eenigszins om te werken. Het eerste toch, hoe juist het zij uit een wetenschappelijk oogpunt, bevat te veel voor jongens, die betrekkelijk te weinig tijd met taalstudie kunnen doorbrengen. - Liever zou ik mij bepalen tot eene uiteenzetting van het Systeem der Spelling van de Vries en Te Winkel.
De Heer Cosijn belooft ons in de Voorrede van het tweede stukje zoo spoedig mogelijk een derde deel, behelzende de Syntaxis (waaronder de zins- en ontledingsleer) te doen volgen. Slaagt hij daarm even gelukkig, dan zullen wij in zijne handleiding een leerboek voor onze taal hebben, dat voldoende is voor de vijf jaren eener Hoogere Burgerschool, en dat zeker ook door menig onderwijzer der lagere school met vrucht zal kunnen bestudeerd worden 1).
D. 29 Mei 1869.
S.


{==560==} {>>pagina-aanduiding<<}

III. Letterkundige Varia.

GESCHIEDENIS VAN HET HAARLEMMERMEER in schetsen en tafereelen, door P. Boekel, hoofdonderwijzer in die gemeente. Met twee kaarten. Te Amsterdam, bij G.L. Funke. 1868. 348 bl. ƒ 2,75.
Dat zal wel een vervelend boek zijn! Met die gedachte stopte ref. het hierboven vermelde werk, toen hij het van de redactie der Letteroefeningen ontving, achter in zijn schrijftafel. Onlangs, - 't was groote schoonmaak - waar is die eerwaardige oude hollandsche instelling al niet goed voor? kwam het boekdeel weer voor den dag. - 'T ziet er toch netjes uit en ik moet er wel een woordje van zeggen, 't is te dik om zoo maar geheel te ignoreeren! - Ik nam het boek dus eens ter hand, keek er eens in, las een bladzijde hier en een bladzijde daar, en hoezeer ik nu wel bekennen wil dat ik al de vierdehalf honderd bladzijden niet van a tot z gelezen heb, zoo moet ik toch beginnen met amende honorable te doen voor de onhensche bejegening die dit werk eenige maanden geleden ten mijnent onderging. Niet alleen is deze geschiedenis van het Haarlemmermeer niet vervelend, maar laat ze zich in tegendeel zeer goed lezen en heeft de schrijver er slag van om menige uit den aard der zaak wat droge bijzonderheid in onderhoudenden vorm te vertellen.
Het plan des schrijvers was, - en wat is voor een hoofdonderwijzer natuurlijker? - om zijn werk te doen strekken als leerboek voor de jeugd en voor de minder geletterde bewoners der gemeente Haarlemmermeer. 'T is hem echter wat dat doel betreft geheel en al over het hoofd gegroeid. Trouwens voor een schoolboek is het hier aangekondigde werk ten eenenmale ongeschikt, doch ik hoop dat het in vele schoolbibliotheken eene plaats moge vinden.
Het geheele werk is verdeeld in 25 hoofdstukken, waarin de geschiedenis van het meer, voor, tijdens en na de droogmaking uitvoerig, voor iemand die in de streek van het meer minder bekend is, soms wat al te uitvoerig, wordt medegedeeld. De zorg en studie door den schrijver aan zijn werk hesteed, verdienen evenwel allen lof, hij heeft een blijvend monument gesticht ter eere van dit grootsche werk der 19e eeuw.
Voorzeker zullen de inwoners der gemeente Haarlemmermeer hun wakkeren medeburger Boekel dank weten te bewijzen voor

{==561==} {>>pagina-aanduiding<<}
deze geschiedenis en beschrijving hunner gemeente; elk Nederlander, die met mij meer prijs stelt op de roemrijke daden door ons voorgeslacht en onze tijdgenooten in het tot stand brengen van voor de menschheid nuttige werken, bedreven, dan op de meeste wapenfeiten waarop sommige natien zich steeds verhoovaardigen, zal met ingenomenheid met deze Geschiedenis kennis maken.
NEERLANDS WEERBAARHEID. Jaarboekje voor de Nederlandsche Vereeniging tot vrijwillige oefening in den Wapenhandel. 2de jaargang. Met het portret in tintdruk van Z.K.H. de Kroonprins der Nederlanden. Uitgegeven door 't bestuur der Kamper Vereeniging ‘Koning Willem den Derden.’ Kampen, H. van Hulst, 1868 Prijs 5o eent.
In een klein bestek geeft dit jaarboedje een volledig overzicht van de Scherpschutters Vereenigingen, en die Tot bevordering van 's Lands Weerbaarheid, welke gedurende de laatste jaren in ons vaderland zijn opgericht. Elk, die lid van zulk Vereeniging is, en maar even een halven gulden missen kan, dient zich dit jaarboekje aan te schaffen, waarin de Koninklijke Besluiten, deze Vereeniging betreffende, zijn opgenomen, met de statuten en de namen der onderscheidene comités.
Ook voor hen die zich aan deze nuttige en noodzakelijke gezelschappen niet kunnen aansluiten, is de inzage van het boekje zeer aanbevelenswaardig door de bijgevoegde stukjes van J.W. Schubart, A.M.K.W. van Ittersum, J.H. Burlage en van een paar schrijvers, zich noemende, J.W.S. en K.
Met vreugde, meen ik, mag Nederland de oprichting van deze Vereeniging tot bevordering van 's Lands Weerbaarheid begroeten. Het moet nooit weer worden zoo als Motley schrijft (De opkomst van de Nederlandsche Republiek III, p. 164, [1866]), waar hij spreekt over het noodlottige jaar 1573: ‘De landmagt bestond gewoonlijk uit huurbenden, die in staat waren bij den aanvang van een slag aan het muiten te slaan, indien men hun, zooals te dikwijls het geval was, de soldij niet betalen kon.’ Neen! Elk Nederlander is de natuurlijke verdediger van zijn Vaderland, en het moest waarlijk wezen, zooals in het Vaderlandsch A.B. Boek (van Swildens. 1781) gezegd wordt bij letter B.

‘Burger gij beschermt den Staat, stel hierin uw eer; 
Dit moet ieder burger doen, ook de grootste heer.’ 


{==562==} {>>pagina-aanduiding<<}

Ik dweep' niet met vele Pruissische instellingen, maar twee er van wenschte ik wel ook in onze wetten opgenomen. Vooreerst, dat de kinderen verplicht worden onderwijs te ontvangen, indien ouders of voogden hun dit misschien onthouden wilden; en ten tweede, dat, zonder uitzondering, ieder jong man een tijd lang soldaat was.
Abrahamus Trommius (de Schrijver van de Concordantie) verhaalt in zijn Levens-loop, welke geplaatst is voor zijn bekend werk, in de uitgave van 1750, omtrent Geneve: ‘Tot voorsorge om by gelengenheyt van eenige attacque in staat te zijn tot dappere verweeringe tegen den vijant, was 't een gebruyk dat de Borgerije haer in de wapenen oeffende, in 't byzonder om schiet-geweer wel te hanteren, en veerdigh daer mede omme te gaen, waer toe des sondaeghs s' middaeghs tusschen de voor- en namiddaeghs oeffenen predick-dienst de gesette tijdt was, die nochtans soo nanw beperckt bleef, dat de publique godsdienst daer geen schade bij leedt.’ 't Is inderdaad vreemd, dat, wat Trommius aangaande Geneve verhaalt, uit 1654, en wat waarlijk zoo zeer overeenkomstig is met het natuurrecht, niet overal navolging gevonden heeft. Vreemd ook, dat het dreigende oorlogsgeweld van voor een paar jaren, in Nederland de slapende kracht des volks eerst heeft doen ontwaken en bij de beste burgers een ijver heeft opgewekt, welken wij hopen dat niet, dat nooit meer insluimeren zal.
Het beeld van Nederland moet inderdaad, zoo als de Oud-Minister Bosscha aanmerkte, het stekelvarken wezen, en de scherpschutters vereenigingen kunnen dat beeld verwezenlijken. De Jongelings-Vereeniging te Deventer tot vrijwillige oefening in den wapenhandel, mocht wel overal navolging vinden; en als op de Hoogere Burgerscholeu een paar vakken minder geleerd werden, maar de jeugd in den wapenhandel werd geoefend, die scholen zouden er niet minder om zijn, en de leerlingen licht beter.
Wij hopen zeer dat het hier aangekondigde jaarboekje Neerlands Weerbaarheid, zooveel aftrek zal vinden, of gevonden hebben, als het verdient; en de wakkere uitgever, en de ijverige Redactie er niet tegen mogen opzien, dezen tweeden jaargang door een derden, en door nog vele anderen te doen volgen.
Rosendaal.
T. deman.













{==563==} {>>pagina-aanduiding<<}

Binnenlandsche letterkunde.

Bibliographie.





I. Godgeleerdheid.

A. HAUSRATH. GESCHIEDENIS VAN JEZUS' TIJD EN TIJDGENOOTEN. Naar het Hoogduitsch bewerkt door D. Lodeesen. Amsterdam bij G. Funke 1868.
Dit boek is door velen met genoegen ontvangen. Des schrijvers Apostel Paulus heeft hem bij menigeen binnengeleid. Dit werk heeft zeker nu reeds het getal zijner vrienden vermeerderd, en wanneer het tweede deel zijner Neutestamentliche Zeitgeschichte, waarvan dit geschrift, hoewel op zichzelf een geheel, een eerste deel uitmaakt, verschijnt, zal het wel een vertaler en uitgever vinden. Prof. Hoekstra heeft het oorspronkelijk werk onder ons reeds met ingenomenheid aangekondigd (Theol. Tijdschr. II. bl. 456 vgg.)
Dat de eerste indruk, dien dit werk gemaakt heeft, gunstig is geweest, is natuurlijk. Het is een zeer belangrijk, zeer praktisch bruikbaar en zeer onderhoudend geschreven boek. Jezus en zijne omgeving is het voorwerp van veler belangstelling, nadenken en studie. Al wat ons een dieperen blik kan laten slaan in het heerlijke en vreeselijke drama, voor achttien eeuwen in het Joodsche land gespeeld, waarvan het slottooneel op Golgotha heeft plaats gehad, is ons welkom. Als godsdienstige menschen, als leerlingen van Jezus, moge ons menige historische bijzonderheid onverschillig zijn; de gemeente moge aan Jezus en zijne tijdgenooten het eigenaardige dat hun als Joden en Romeinen van voor achttien eeuwen aankleefde, ontnomen hebben, om er overal-gangbare menschentypen van te maken, gepersonificeerde deugden en ondeugden, - wat voor hare godsdienstige behoefte

{==564==} {>>pagina-aanduiding<<}
wellicht voldoende is, - ieder die nadenken wil verlangt daarnevens nog iets anders. Voor den vrome is het voldoende, dat een tollenaar een slecht mensch was en Jezus' zondaarsliefde zich in zijn omgang met die slechte menschen openbaarde, dat een farizeër een geveinsde was of een wettelijk-braaf mensch, dat Herodes een moordenaar en overspeler was en Pilatus een zwak man, dat er ergens een meer van Gennezareth ligt en een stad Capernaum, waar Jezus heeft gewoond, en dat hij in Jeruzalem op een Joodsch feest gestorven is. Maar wanneer men eenigen smaak heeft voor het genot om een historisch persoon te begrijpen, hem met zijn vrienden en vijanden als in hunne eigenaardige kleederdracht te zien, de drijfveren hunner handelingen te verstaan, zich te verlevendigen hoe de toestanden, waarin hij verkeert, geboren zijn, i.e.w. zich goed in te denken in een andere maatschappij dan de onze, en men voelt zich dan tot Jezus getrokken, dan is een werk, waarin hij ons - om Hausraths woorden te gebruiken - ‘niet als Heiland der wereld, niet als Zaligmaker der harten, maar als de onderdaan van Antipas, als de tegenstander der rabbijnen, als de aangeklaagde bij het synedrium geteekend wordt’, zeer welkom.
Het onderwerp, dat Hausrath behandelt, wekt dus onze belangstelling op. De vorm, waarin hij het deed, dooft die belangstelling niet uit. Hausrath hanteert de pen zeer goed. Hij weet alleronderhoudendst te schrijven en schildert somtijds uitnemend. Meesterlijk is b.v. de eerste afdeeling, getiteld: ‘Het heilige land ten tijde van Jezus,’ want die is niet de minst aangename om te lezen. Aan zijn hand gaan wij het land door en zien het woelige Galilea met zijn nijvere, niet streng-orthodoxe, bevolking, en verplaatsen ons aan het prachtige meer van Tiberias, wij slaan het minder schilderachtige land der Samaritanen gade, die tegenstanders der Joden, gehaat en hatend, weifelend in 't geloof, het land van het ‘dwaze volk, dat geen volk is;’ eveneens het steil-orthodexe Judea, misdeeld in natuurschoon, maar krielend van priesters en in zijn tempel zijn alles vindende; het ruwe Iturea en Trachonitis, dat broeinest der rooverijen; wij worden ook even verplaatst onder de rijke Nabateërs, de roofzuchtige Bedoeienen, de vreeselijke Parthen, de lastige Syrische roofstaten, aan de handeldrijvende zeekust en in het Jodenrijke Egypte. Deze afdeeling boeit den lezer zeer sterk. Niet minder treffend schildert ons Hansrath den haat

{==565==} {>>pagina-aanduiding<<}
des volks tegen de Herodessen, de heerlijkheid des hoogepriesters, de godsdienstoefeningen in de synagoge, de deftigheid der door het volk hoogvereerde rabbi's, de dorheid en den overmoed van het rabbinisme, de gekunstelde schriftverklaring, de laffe spitsvondigheid der geheimleer en getallen symboliek, de toovenarij en zwarte kunst. Hij doet ons een diepen blik slaan in het karakter van de farizeërs, de volksmannen met hun gloeienden ijver en ijskoude godsdienstigheid, in dat der sadduceërs, de rijke, doodorthodoxe, laatdunkende priesters. Wij worden verplaatst in de volkplantingen der esseërs, wier vrees voor verontreiniging ons helder voor oogen wordt gesteld. Wij voelen en begrijpen de weerkeerige antipathie van Joden en Romeinen. De vierde afdeeling die hierover handelt, is een der prachtigste van het boek, waarin wij, behalve in de nationale contrasten, ook in de messiaansche verwachtingen des volks worden ingeleid. Menschkundig en treffend beschrijft Hausrath ons den genialen wereldling en afschuwelijken Herodes den Groote, zijn liefde voor Mariamne en zijn toenemende ontaarding. Wij maken kennis met Hillel en Schammai, met tollenaars en zeloten.
Onderhoudend en leerzaam is het boek, en voor vele honderden in ons land zal het een welkom bestanddeel hunner boekerij zijn. Vooreerst voor alle predikanten, die, o.a. op hunne catechisatiën, zich gedurig in het Palestina der laatste eeuw voor onze jaartelling verplaatsen moeten en hieruit veel kunnen leeren; voor alle studenten in de theologie, wier lust om dit tijdvak te beoefenen bepaald door dit werk zal vermeerderd worden; verder voor alle eenigszins ontwikkelden, die den oorsprong van het Christendom gaarne tot het voorwerp van hun nadenken maken en die blijde zijn, wanneer Jezus en zijn omgeving hun ietwat duidelijker worden gemaakt. Menige verkeerde opvatting is in omloop en als geijkt geworden, die door Hausrath kan weggenomen worden. Om één voorbeeld te noemen; dat farizeërs huichelende orthodoxen en sadduceërs lichtzinnige liberalen zijn, spreekt de een den ander na, en weinigen zijn met de studiën van Geiger, Grätz en anderen bekend, waardoor die partijen geheel anders gekleurd worden. Hausrath populariseert hunne resultaten uitnemend,
Het theologisch standpunt van Hansrath is niet gemakkelijk te bepalen. Hij is liberaal, maakt onderscheid tusschen geschiedenis en legende in Ond en Nieuw Testament, en neemt niet

{==566==} {>>pagina-aanduiding<<}
ieder woord, dat in onze evangeliën aan Jezus toegeschreven wordt, voetstoots als echt aan. Verder is hij er zoo ver van verwijderd om Jezus en het christendom een product der tijdsomstandigheden te noemen, dat hij de verdenking, alsof hij dat zou gewild hebben, met verontwaardiging van zich werpt. Hier en daar ontsnapt hem ook een bepaald sapranaturalistische uitdrukking. Hij is historicus, tracht de eindige verschijnselen uit de eindige oorzaken te verklaren en schildert en verhaalt liever dan dat hij bespiegelingen houdt.
Wanneer ik nu hiermede deze aankondiging sloot, dan zouden zeker vertaler en uitgever zeer tevreden over mij zijn; maar ik zou dit over mijzelven niet kunnen wezen. De roeping toch eens recensenten is niet beperkt tot het uitspreken van zijn meening over de bruikbaarheid van een boek. Hij moet het toetsen aan het ideaal. Hij moet vragen: had een boek over dit onderwerp niet beter kunnen zijn? en waaraan ligt de schuld, dat het niet beter is? - Dat moeten wij met Hausraths werk ook doen en eenige aanmerkingen van tamelijk groot gewicht wensch ik op dit boek te maken. Vooreerst, om met het minste te beginnen, de schrijver maakt geen scherp onderscheid tusschen geschiedenis en legende; hij verhaalt menigmaal zoo, dat men niet hooren kan, of hij iets voor geschiedenis houdt of niet. Dat kan somtijds geen kwaad. Wanneer hij ons b.v. op allerlei plaatsen in het Joodsche land de verhalen te binnen roept van hetgeen daar gebeurd is, dan behoeft hij er niet telkens zijn kritiek bij te voegen. Hij mag, als hij den Nebo bespreekt, daarbij even eenvondigweg aanteekenen, dat Jeremia daar den tabernakel enz. uit den tempel verborg, als hij ons naar aanleiding van het gebergte Gilboa verhaalt, dat daar Saul gesneuveld is. Hij stoffeert de plaatsen; of het met de herinnering aan feiten of met volksoverleveringen is, doet weinig ter zake, wanneer wij bij een naam slechts iets te denken hebben. Maar wanneer hij uit een verhaal gevolgtrekkingen maakt ter bepaling van het karakter van een volk of een persoon, dan mag hij daartoe geen legende gebruiken, maar dan moet hij kritiek oefenen. Dan doet hij niet. Vaak is iedere bouwstof hem even dierbaar. Hij haalt de bestanddeelen van zijn gebouwen van alle kanten. Het is somtijds alsof het hem onverschillig is, of hetgeen hij vertelt waar is of onwaar, als hij maar iets te vertellen heeft. ‘Somtijds,’ zeg ik, niet als hij het belang van een nauwkeurig onderzoek

{==567==} {>>pagina-aanduiding<<}
gevoelt, maar als hij maar doorloopend verhaalt. Zoo b.v. moeten wij van Hillel allerlei talmudische overleveringen hooren, die Hausrath zelf niet voor waar houdt. Waarom vertelt hij ze dan? - Omdat het amusant is. - Maar dat is geen reden! - Het is - om een ander voorbeeld te noemen - uit zijn boek volstrekt niet duidelijk, of hij het vierde evangelie voor echt houdt of niet, en dat moest toch duidelijk zijn. Immers op de uitspraken van dit geschrift rust nog al het een en ander. Om slechts één punt te noemen: waarom zegt men, dat de Galileërs te Jeruzalem veracht waren? Dat de steil-orthodoxen veel op hunne rechtzinnigheid zullen aan te merken gehad hebben, zal wel waar zijn. Maar dat zij hen, die toch op den heiligen grond woonden en hunne gaven naar Jeruzalem brachten, veracht zouden hebben, is zeer onwaarschijnlijk en louter overgenomen uit het vierde evangelie, dat vraagt, hoe er uit Nazareth iets goeds komen kan, en zegt, dat er uit Galilea nooit een profeet opgestaan is. Zijn de verhalen, waarin dit voorkomt, historisch, dan is de zaak bewezen. Maar zijn ze niet historisch, dan rijst de vraag op: kan ook de verachting, die de Joden na de stichting van de gemeente voor de ‘Nazareners,’ hadden, aanleiding gegeven hebben, dat de evangelist, een anachronisme begaande, die verachting in den mond van Jezus' tijdgenooten legt? Men ziet, Hausrath had dit voor zichzelven moeten uitmaken.
Deze fout echter zou met een kleine moeite te herstellen zijn. Zij bevlekt slechts enkele deelen van het boek. Maar ik heb nog een grooter bezwaar tegen het werk, bepaald als kunstwerk beschouwd, en dit bezwaar is niet zoo gemakkelijk weg te nemen.
Om een goed boek te schrijven zijn drie dingen noodig; men moet 1o de stof zorgvuldig verzameld hebben; 2o hetgeen men te zeggen heeft goed rangschikken; 3o het in een aangenamen vorm mededeelen. Het eerste heeft Hausrath gedaan, behoudens de boven gemaakte aanmerking. Hij heeft zeer veel nagesnuffeld en bijeengebracht. Aan het derde hapert het ook niet. Maar aan de tweede voorwaarde is zeer slecht voldaan.
Wat heeft Hausrath eigenlijk willen geven? zijn werk heet Neutestamentliche Zeitgeschichte, een echt Duitsche titel, tamelijk onverstaanbaar. Hij schijnt te beteekenen: De geschiedenis van den tijd des N.T.s. Het eerste deel omvat den tijd van Jezus. Dus dit werk behelst de geschiedenis van het tijdvak, waarin het N.T. ons verplaatst tot aan den dood van Jezus, dat is

{==568==} {>>pagina-aanduiding<<}
het tijdvak ongeveer van den dood van Herodes den Grooten tot aan Jezus' dood. Maar dan valt de geheele vijfde afdeeling d.i. bl. 168 tot bl. 262 er buiten, daar deze uitsluitend over den tijd van Herodes den Grooten handelt. Is dat slechts eene inleiding op het vervolg? Maar de zesde of laatste afdeeling heeft tot opschrift: Aanrakingspunten met Jezus' levensgeschiedenis, en bespreekt Antipas slechts kort. - Verder: Heeft Hausrath een ‘Leven van Jezus’ willen geven? Inderdaad loopt hij in de laatste afdeeling het leven van Jezus door. Maar dat geschiedt natuurlijk uiterst oppervlakkig. De titel van het oorspronkelijk werk duidt ook volstrekt niet aan, dat eene levensbeschrijving van Jezus des schrijvers doel was. Maar de heer Lodeesen is blijkbaar verlegen geweest, hoe hij het geschrift betitelen moest. ‘De tijd van Jezus’ scheen hem onjuist, want dan moest Jezus niet afzonderlijk besproken worden. ‘Jezus in het licht van zijn tijd’ ging ook niet, want dan moest Jezus de hoofdpersoon zijn, en dat is hij in het boek niet. Hij heeft daarom een titel bedacht die nog al bedenkelijk is. Wilde de schrijver dan eene beschrijving geven van de maatschappij waarin Jezus heeft geleefd, als het ware den akker, dien hij had te bearbeiden? Dit doel heeft hem blijkbaar voor oogen gestaan, maar zeer nevelachtig.
De vier eerste afdeelingen beoogen dit doel. Maar de vijfde en zesde volstrekt niet. De eerste bevat: het heilige land; de tweede: de openbare toestanden, wat een zeer onjuiste titel is, want daaronder vindt o.a. een hoofdstuk over de geheimleer een plaats en die behoort toch niet tot hetgeen openbaar is. Er wordt in deze afdeeling gehandeld over de hoogepriesterlijke waardigheid, de synedriën, de synagoge, de schriftgeleerden, het rabbinisme, de schriftverklaring, de geheimleer en hare praktische toepassing. De derde afdeeling beschrijft de partijen der farizeërs, esseërs en sadduceërs. De vierde heeft tot opschrift: toestand en geest des volks onder de Romeinen, wat beteekenen moet den onwil, waarmede het volk het juk der Romeinen droeg. Nu blijven er nog twee onderwerpen ter behandeling over, opdat wij eene volledige beschrijving van Jezus' tijd zouden hebben, nl., de inlandsche vorsten, Antipas (Herodes) vooral, en de godsdienstige meeningen der Joden, hunne gedachten over God, 's menschen roeping, zijn toekomst of leer der opstanding, den strijd tegen de zonde enz., benevens 's volks toe-
{==569==} {>>pagina-aanduiding<<}
stand uit het oogpunt van zedelijkheid. Maar het laatste bleef geheel achterwege, en Hausrath raakte aan het vertellen over Herodes den Grooten. Haarfijn moeten wij sommige bijzonderheden van zijn regeering hooren. Amusant is het verhaal wel, maar het doet niets ter zake. De liederlijkheid van Antonius en de grillen van het tooverwijf Cleopatra, de sluwheid van Antipater, den vader van Herodes, en de lafheid van Hyrcanus, den hoogepriester, de laagheid van Antipater, Herodes' zoon, en de hofkabalen, die aanleiding gaven, dat Herodes bijna zijn geheele geslacht uitroeide, doen ons wel een blik slaan in een afschuwelijk hofleven, maar helderen ons omtrent den toestand des lands zeer weinig op. Met Antipas, den moordenaar van Johannes, hebben wij te doen, en van hem hooren wij slechts terloops in het eerste hoofdstuk der zesde afdeeling.
Die zesde afdeeling bevat een wonderlijk mengelmoes. Daarin maken wij kennis met Archelaüs, Antipas, Herodias, Salome, Philippus, Hillel, de Romeinsche procuratoren, de zeloten, de tollenaars, van al welke onderwerpen wij nog nagenoeg niets hadden gehoord, en dat alles onder het opschrift: Aanrakingspunten met Jezus' levensgeschiedenis. Me dunkt, die moesten in het geheele werk te vinden zijn en dat zijn er ook.
Wij kunnen ons best begrijpen, hoe het Hausrath gegaan is. Hij is zeker een haastig man en hij houdt veel van vertellen. De historie van Herodes, die niets dan inleiding zijn moest, dijde uit onder de hand. Met het vervolg dier geschiedenis kwam hij met Jezus' geschiedenis in aanraking. Johannes de Dooper bracht hem vanzelf daarin. En toen hij eens met Jezus bezig was, bleef hij daarbij tot aan het bericht van Jezus' dood. En toen was het boek onverwachts uit. Een vaststaand plan heeft Hausrath niet gehad.
Zulk eene slechte dispositie der stof doet veel nadeel aan een boek. Vooreerst: daardoor boeit het minder, en ieder lezer zal het ook met mij eens zijn, dat hij de eerste helft met veel meer genot heeft gelezen dan de tweede. Eene verkeerde dispositie der stof vermoeit. Wanneer b.v., zooals hier gebeurt, het geheele verhaal van het zoogenaamd huwelijk van Antipas met Herodias, de vrouw van Herodes Boëthes, en dat van het huwelijk van haar dochtertje Salome met Philippus, den broeder van Antipas, ingevlochten worden in de geschiedenis van Johannes den Dooper, dan begrijpt ieder, dat die daar niet op

{==570==} {>>pagina-aanduiding<<}
hunne plaats zijn. Daar wil men van Johannes hooren, niet van de schandalen van Antipas. Die episode is als een tusschenzin van een paar bladzijden, misschien op zichzelve zeer schoon, maar buiten staat om ons te boeien. Een roos die midden in een bed met resida verdwaald is is onkruid. Daarenboven moet een schrijver, die zijn stof slecht rangschikt, wel in herhalingen vallen. Dat is Hausrath ook overkomen. Twee of zelfs driemaal worden wij vergast op een uittreksel uit de salomonische psalmen, om ons de Messiaansche verwachtingen te doen kennen, zeer belangwekkend, maar eens zou genoeg geweest zijn. De kwâjongensstreek der Samaritanen om op een paaschfeest menschenbeenderen in het voorhof van den tempel te strooien, hooren wij verscheiden keeren. Dat komt, omdat Hausrath die anekdote nog al karakteristiek vindt en omdat de verhouding tusschen Samaritanen en Joden gedurig ter loops, en nergens opzettelijk, wordt behandeld. De eerste afdeeling: het heilige land, is, zooals wij boven aanmerkten, uiterst amusant, maar zij is dat wel een weinigje ten koste van het vervolg. Hausrath bepaalt zich niet tot een rondwandeling met herinnering aan feiten of legenden, maar hij beschrijft het volk reeds, en deze schilderij had eerst in het vervolg een plaats moeten vinden. Er had een paragraaf moeten zijn over de verhouding tusschen Joden en Samaritanen, en dat onderwerp mocht niet grootendeels in een geografisch stuk behandeld worden. Dat is manger son blé en herbe. Een zeer schoone beschrijving van het meer Gennezareth en van Capernaums omtrek komt in het werk voor. Maar waar? Eerst in de eerste afdeeling, en dan nog eens uitvoeriger in de zesde, onder het opschrift: Jezus' optreden te Capernaum. Maar daar is dat niet op zijn plaats, zooals dit geheele onderwerp evenmin te pas komt als een beschrijving van Jezus' discipelen en van zijn laatste Pascha.
Hoe had het werk ingericht moeten zijn? De oorspronkelijke titel: De tijd van Jezus, drukt de bestemming van het boek uit, die aan Hausrath nevelachtig heeft voor oogen gestaan. De geschiedenis en de leer van Jezus mochten niet afzonderlijk behandeld, maar moesten als bekend verondersteld zijn, en de vraag: welke aanrakingspunten met Jezus zijn er te vinden in plaatsen en menschen? moest het geheele boek beheerscht hebben.
Het land moest beschreven zijn, grootendeels vluchtig, zooals Hausrath het deed; terwijl de gedeelten, waar Jezus geweest is

{==571==} {>>pagina-aanduiding<<}
of waar de menschen met wie hij in aanraking kwam leefden, uitvoerig moesten geteekend zijn. De maatschappelijke, zedelijke en godsdienstige toestand des volks kwam daarna ter sprake. Aan de beschrijving daarvan moest een historisch overzicht voorafgaan, dat wat de vroegere tijden betreft kort mocht zijn, maar dat steeds uitvoeriger werd, totdat de geschiedenis van Herodes' zonen, de inlijving van twee der tetrarchiën in Syrië en de verhouding van Antipas tot de Romeinen zoo nauwkeurig mogelijk uiteengezet werden. Vanzelf kreeg de schrijver zoo aanleiding om opzettelijk de Romeinen, de Tollenaars, de Samaritanen, de Galileërs, de Zeloten, de Farizeën, de Sadduceërs (als politieke mannen) te schilderen, en telkens zou de vraag terugkeeren: in welke verhouding stond Jezus tot hen? Dan eerst moest komen de uiteenzetting van de overtuiging der Joden, hunne godsdienst-partijen, het volksgeloof, het rabbinisme en de openbare zedelijkheid. Bij al die onderwerpen is er gelegenheid te over om Jezus' leer en gedrag te bespreken en daarop licht te laten vallen.
Zoo had het werk m.i. moeten ingericht zijn, en ik meende te moeten aantoonen, dat Hausraths boek aan dit ideaal niet beantwoordt. Dat is noodig, omdat waar het streven naar het ideaal verflauwt, de kunst kwijnen gaat. Maar hartelijk leed zou het mij doen, wanneer iemand zich door deze aanmerkingen liet weerhouden om het boek te koopen. Het is geen geschrift dat men achter elkaar eens doorleest om er dan genoeg van te hebben. Men leest het en amuseert zich en leert er veel uit. Men leest het weer en leert dan veel meer nog. En men slaat het, dunkt me, gedurig weer eens op, om er telkens nieuw voedsel uit te putten, want het stelt ons in een helder licht het belangrijkste tijdstip, dat er in de geschiedenis der menschheid ooit geweest is.
Harlingen, September 1869.
H. Oort.

II. Wis- en Natuurkunde.

ARCHIVES DU MUSÉE TEYLER. Volume II. Fascicules premier et deuxième. Harlem. Les héritiers Loosjes. 1869. Pages 1-152. Planches XXXIII.

Fascicule troisième. ibid. 1869. Pages 153-246. Tableaux 19.
Nog zoo kort geleden (in de aflevering der Vaderl. Letteroef. van Augustus) werd de laatste aflevering van het Eerste Deel

{==572==} {>>pagina-aanduiding<<}
der Archives aangekondigd; thans reeds liggen de drie eerste afleveringen van het tweede deel voor mij, en wat den omvang betreft, zijn deze nieuwe stukken lang niet onbelangrijk.
Beide beginnen met het gewone voorwerk, dat den inhoud bevat en de lijst der personen, die aan Teylers stichtingen zijn verbonden. In de derde aflevering komen daaromtrent twee veranderingen voor. In de plaats van Dr. D. Lubach, die wegens ambtsbezigheden, Haarlem met der woon heeft verlaten, is als Bibliothecaris opgetreden Dr. C. Ekama: het is van hem te verwachten, dat hij even vrijgevig als zijn voorganger de bepalingen zal toepassen op de bibliotheek, die aan zijne zorgen is toevertrouwd. En verder is in het Eerste of Godgeleerde Genootschap de plaats van wijlen Ds. W.C. Mauve vervuld door Ds. H.A. van Gelder.

Uit de inhoudsopgave blijkt, dat de eerste en tweede aflevering geheel zijn geleverd door Dr. T.C. Winkler, de derde geheel door Dr. V.S.M. van der Willigen, beiden conservatoren aan Teylers stichting.
De eerste verhandeling voert tot titel: ‘Des tortues fossiles conservées dans le Musée Teyler et dans quelques autres Musées par T.C. Winkler, Docteur en sciences, membre de plusieurs sociétés savantes, Conservateur au Musée Teyler, etc.’ De schrijver handelt over de ‘tortue de Maestricht (bladz. 2-70, plaat 1-15, Fig. 1-50); hij beschrijft eerst vijf exemplaren der Chelonia Hoffmanni (Gray) in het Museum van Teylers stichting zelve voorhanden, daarna andere exemplaren, die in het Museum van het Athenaeum te Maestricht, in dat te Amsterdam, in dat van de Universiteit te Luik, en in de collectie van wijlen Prof. G.S. van Breda (thans te Haarlem aan zijn schoonzoon Dr. D. de Haan toebehoorende); behandelt een paar meeningen omtrent deze schildpad en sluit met een overzicht en eene opgave der literatuur over dit onderwerp.

Daarna gaat hij over tot de ‘tortues d'Oeningen’ (Bladz. 71-108, Plaat 16-22, Fig. 51-66), de Trionyx Teyleri (Winkler) van het Teylersche Museum, de Chelydra Murchisoni (Bell), in vier exemplaren aanwezig in het Museum van Teyler, en in twee

{==573==} {>>pagina-aanduiding<<}
exemplaren in dat van wijlen Prof. van Breda, behalve de nagemaakte fossilen, van dezelfde plaats afkomstig, - de Emys Scutella (von Meyer), waarvan er twee exemplaren in het Museum van Teyler, en één in dat van wijlen Prof. van Breda voorhanden zijn.
Van de ‘tortues des Purbeck beds’ is er een exemplaar, Pleurosternon ovatum (Owen), in het Teylersche Museum aanwezig (zie Bladz. 112-119, Plaat 23, Fig. 67); van de ‘tortues de Sheppey (zie Bladz. 120-126, Plaat 24, 25, Fig. 68, 69) vindt men een exemplaar van Emys Parkinsoni (Gray) = Chelone longiceps (Owen) in hetzelfde Museum.
Dan gaat de schr. over tot de ‘tortues de Bruxelles’ (zie Bladz. 127-143, Plaat 26-30, Fig. 70-91) en behandelt eerst de Emys Camperi (Gray), waarvan twee exemplaren in het Museum van Teyler worden gevonden, daarna de Trionyx Bruxelliensis (Winkler), een nieuw voorwerp uit het Museum van natuurlijke geschiedenis te Brussel, hem door den Directeur Prof. Ed. Duport welwillend toegezonden.
Eindelijk behandelt hij de ‘tortues de Nebraska’ (Bladz. 144-151, Plaat 31-33, Fig. 92-94), en wel de Testudo hemispherica (Leidy), die in het Museum van Teylers stichting voorkomt.

De platen zijn zeer goed uitgevoerd, en voorzien van eene korte beschrijving, met opgave van de verkleining, meestal op een zesde van de ware grootte. Daardoor is de verhandeling zelve met die platen van zoodanigen omvang geworden, dat zij gereedelijk eene dubbele aflevering vormt.

De derde aflevering, het is reeds boven gezegd, is geheel geschreven door Dr. van der Willigen; zij bevat zes verhandelingen van dien natuurkundige, die alle - schrijver zegt het zelf op Bladz. 153 - bij elkander behooren, als uitkomsten zijner metingen in den zomer van 1868 te Twello gedaan.
De eerste dier verhandelingen handelt ‘sur la réfraction du quartz et du spath d'Islande (Bladz. 153-182, met drie tabellen A tot C), Janvier 1869.’ De tabel A (lees hier in de tweede der kolommen Δn voor ΔT) geeft de uitkomsten voor Quartz I, de tabel B voor Spath I, prismas van Hoffmann van

{==574==} {>>pagina-aanduiding<<}
quartz en Yslandsch Spath, in dier voege gesneden, dat de straal van minste afwijking juist door de optische as van het prisma gaat: tabel C de uitkomsten voor Quartz II, mede van Hoffmann, een prisma, waarbij de optische as evenwijdig loopt aan de brekende ribbe van het prisma. Een dergelijk prisma van Islandsch Spath, Spath II van Hoffmann, konde den schrijver niet dienen.
Daarop volgt (Bladz. 183-196) eene ‘sur la réfraction et la dispersion du flint-glass et du crown-glass (met drie tabellen A tot C), Février 1869.’ Tabel A bevat de uitkomsten der metingen met een prisma van fliut-glass, Merz No. V, tabel B die voor een ander dergelijk prisma van Hoffmann No. I, tabel C die voor twee prismas van Crown-glass van Merz No. III en No. IV, en een dergelijk van Steinheil N. III.
De verhandeling ‘Les indices de réfraction des mélanges d' alcool et d'eau et des mélanges de glycérine et d'eau (Bladz. 199-217, met drie tabellen A tot C), Avril 1869.’ Schrijver gebruikte hierbij twee holle prismas, Steinheil V No. I, reeds vroeger gebezigd (zie Archives, Volume I, Page 213) en een nieuw, Merz V No. I. Tabel A geldt voor de breking door water; daarbij worden gebruikt het water No. IV van 1867 (zie Archives, Volume I, Page 182) en nog twee andere watersoorten P 1868 en M 1868. Tabel B geldt voor de breking van vier mengsels van water en alcohol (die uit de fabriek van den heer Trommsdorff te Erfurt afkomstig was) van 98,9%, 86,8%, 53,9% en 38,8%. Tabel C bevat de uitkomsten voor vier mengsels van glycerine (de Price's patent uit Engeland) en water, waarin 100%, 80,79%, 68,76% en 49,69% glycerine aanwezig was.
Voor de volgende verhandeling ‘Les indices de réfraction de la benzine (Bladz 218-221 met eene tabel A), Avril 1869,’ gebruikte Schr. weder het holle prisma Merz V No. I en twee bezendingen Benzine, de eene A van de heer Deeleman te Erfurt, de andere B van Prof. van Kerckhoff te Utrecht.
Nu volgt weder eene grootere verhandeling: Les indices de réfraction des dissolutions des chlorures de calcium, de sodium, d'ammonium et de zinc (Bladz. 222-237, met zeven tabellen A tot G), Avril 1869.’ Schrijver gebruikte hierbij het holle prisma Steinheil V No. I. Tabel A geeft de uitkomsten voor de breking door Chlorure van Calcium (Ca Cl) en wel drie oplossin-
{==575==} {>>pagina-aanduiding<<}
gen van 1867 I, II en III, van 16,75%, 24,38% en 31,79%, benevens eene nieuwe van 40,64%: hierbij komt hij terug op eene vergissing begaan ten opzichte der tafels van den heer Kremers (zie Archives, Volume I, Page 175). Tabel B geeft de uitkomsten voor de breking door Chlorure van Sodium (Na Cl) en wel van zeven oplossingen (α tot η) van 8,65%, (= 1867, I), 15,85%, 16,68%, 20,73%, 21, 69% (= 1867, II), 22,78% en 26,58%. Tabel C voor Chlorure van Ammonium (H4 N Cl), van zes oplossingen van 9,72%, 11,79%, 14,51%, 19,58% (= 1867, I), 19,68% en 24,83%, Tabel D voor Chlorure van Zink (Zn Cl) voor vijf oplossingen (1867, I, met onbekende verhouding), van 23,00%, 31,50%, (= 1867, II), 31,05% en van 38,98%. In tabel E worden al die uitkomsten onderling vergeleken, wat den index van breking betreft, in tabel F, wat de dichtheid en het gehalte der oplossingen aangaat. Ten slotte geeft tabel G de hoeken der beide hier gebruikte holle prismas Merz V No. I en Steinheil V No. I.
De zoutoplossingen werden geleverd door den heer Paul te Deventer: de zouten zelve waren afkomstig uit de fabriek van Chemikalien van den heer Merck te Darmstadt. De waarden van 1867 vindt men in de verhandeling, opgenomen in de Archives, Volume I, Page 161.
De reeks dezer verhandelingen wordt besloten door deze: ‘Les indices de réfraction des acides hydrochlorique, nitrique et acétique (Bladz. 237-246 met twee tabellen A en B), Avril 1869.’ Deze zuren werden geleverd door den heer Trommsdorff te Erfurt; het holle prisma Merz V No. I werd daarbij gebezigd. Hier geeft tabel A de uitkomsten van twee metingen voor Hydrochloorzuur van 34,41%, van twee metingen voor Salpeterzuur van 50,48%, van ééne voor Azijnzuur van 97,65%.

Ten slotte geeft tabel B een ‘Tableau général du spectre solaire’: Schrijver belooft ons hier een nienw spectrum in gravure.
Er is bijgevoegd een lijstje van drukfouten, in deze aflevering hem voorgekomen: zulks is waarlijk bij zoovele cijfers en tabellen niet te verwonderen.
D. Bierens de Haan.


{==576==} {>>pagina-aanduiding<<}

III. Letterkundige Varia.

Londen van de schaduwzijde bekeken, door een onsentimenteelen reiziger. Naar het Engelsch van James Greenwood. Haarlem, de erven F. Bohn.
De onsentimenteele reiziger, die zich hier als gids aanbiedt, brengt ons op plaatsen van Engelands hoofdstad, die zeker, zelfs door zoo menigen geboren inwoner van Londen, nooit zullen zijn bezocht geworden. Hij voert ons naar voddenmarkt, paardenmarkt, zangvogelmarkt en juweelenmarkt; hij laat ons een blik slaan op de vuilnisbelt van Mr. Dodd en op de oevers van de Theems, waar de voddenrapers hunne schamele bete aan rioolratten en ander ongedierte moeten betwisten; hij leidt ons binnen in eene honden-tentoonstelling en een halvestuivers barbierswinkel, in eene danszaal en in eene vergadering van afschaffers; hij noodigt ons, om met hem te luisteren naar den Londenschen straatprediker en naar Sam, den houder van de nachtelijke koffijtent. Deze allen vat hij samen onder het opschrift: Londden van de schaduwzijde - en inderdaad steken zij op scherpe en aandoenlijke wijze af tegen hetgeen Londen op zoo menig ander punt ons schitterends en weelderigs te wijzen heeft.
Wij mogen de verklaring niet terughouden, dat de plekken, waarheen de Heer Greenwood ons geleidt, en de personen, met wie hij ons in kennis brengt, ons in menig opzicht aangename oogenblikken verschaft hebben. Vooreerst heeft het iets aantrekkelijks, om eens niet te zijn en paijs de connaissance, en ten andere is het een bepaald genot, om te gaan aan de hand van een zoo geestigen, onderhoudenden leidsman, als de Heer Greenwood, die bovendien evenzeer de gaaf bezit, om aan eigen oog niets te laten ontglippen, als om den blik zijner tochtgenooten op alles, wat slechts eenigszins den naam van merkwaardig verdient, te vestigen. Toch ontbrak er voor ons iets aan - of liever aan onzen geleider, waardoor het bezoek gebracht aan de schaduwzijde van Londen, bij ons niet dien indruk achterliet, dien Greenwood zich misschien oorspronkelijk had voorgesteld, en die met een anderen gids bijna onvermijdelijk was geweest. Het waren hier en daar de afzichtelijkste holen van maatschappelijken jammer en ellende, waarin wij ons hadden gewaagd; het waren de flarden der gevallene en de lompen van den bedelaar, waarop onze blik werd gericht; in de huiveringwekkendste nachten van

{==577==} {>>pagina-aanduiding<<}
het zedelijke en sociale der groote wereldstad hebben wij getuurd - voorzeker, wij hebben er alles van gezien, wat er van te zien viel....maar mag daarmede alles zijn gezegd?...vraagt de beschouwing der schaduwzijde van eene stad, als Londen is, niet nog iets anders van het ernstige menschenhart?..Zijn er daar geene menschentranen en geen menschenbloed, wier aanblik moest doen sidderen? gaan er van daar geene wilde klachten en geene rauwe kreten op, die door de ziel moesten dringen? worden de verschillende toestanden daar niet aanstonds zoo vele sombere vraagstukken, bij welke laatste wij, hetzij opzettelijk, hetzij stilzwijgend, moesten worden bepaald door den man, die ons de eerste geschilderd heeft - wanneer deze ten minste sentiment paarde aan zijn geest, wanneer de indruk, dien bij hem het oog ontving, ook reflecteerde in het hart? Maar, helaas, hier schuilt het gebrek van den schrijver en de fout van het boek.
Hebt gij zelf met ‘Londen van de schaduwzijde bekeken’ kennis gemaakt, onbekende lezer dezer regelen?..Ja? - welnu, dan hebt gij werkelijk iets van de nevelen, welke boven die stad met hare millioenen nog hangen, op eenigen afstand kunnen aanschouwen. Misschien herinnert gij u in dit oogenblik ook nog wel Jo, Jo uit ‘Bleak House’ van den eenigen Dickens?...Is dit zoo - dan weet gij het ook nog wel, hoe in de uren, dat gij met dien Jo in aanraking gebracht zijt, die nevelen mede gebben gedrukt op uwe borst. Ontken het maar niet: de tranen, die gij geschreid hebt, toen ook gij Jo zijn eerst en laatst Onze Vader hebt hooren bidden, ze zijn nog aanwezig als de aalmoes, die uw hart geschonken heeft aan hen, welke gij in die nevelen achterlaten moest.
De vertaling van den arbeid des Heeren Greenwood verdient overigens allen lof.
C.J. van Bemmel Suijck.
ROMANTISCHE BIBLIOTHEEK. Lectuur voor alle standen onder Redactie van J. Speijer Klerk en A.J. Le Gras. Dl. I, No. 8, 9, 10 en 11, en Dl. II tot IV. 's Gravenhage H. van Duijl Jr 1868. Elk deeltje kost 30 cents, hij inteekening 25 eents.
Voorwaarden van Inteekening.

1.De eerste jaargang der Romantische Bibliotheek zal bestaan uit 12 deelen, die elkander geregeld per maand zullen opvolgen.

2.De prijs per jaargang is ƒ 3, te betalen per 3 maanden à ƒ 0,75 of per maand à ƒ 0,25.


{==578==} {>>pagina-aanduiding<<}

3.Men verbindt zich voor slechts één jaargang.

Door het overnemen van al het bovenstaande tracht ik de bedoeling der redactie meer te doen kennen. De uitgever mocht wel zorgen, dat de exemplaren beter waren ingenaaid, als ook voor beter papier en betere correctie. 't Is wèl: alle waar naar zijn geld!
Wat den inhoud betreft.
Over de andere nommers 1) dezer Romantische Bibliotheek kan ik niet oordeelen, wij ontvingen alleen No, 8, dat zich wel aangenaam laat lezen, hoewel het tooneelen bevat uit het land van moord en doodslag, Mexico, - tooneelen die wel niet bijzonder aanlokkelijk zijn om tot landverhuizing daarheen uit te lokken; maar wel een juisten blik doen slaan in de binnenlanden van dat ongelukkige land, waar de Roomsche godsdienst de Christelijke beginselen nog maar weinig heeft doen doordringen.
Een tweede titel (de bovenstaande is afgeschreven van den omslag van het boekje) geeft nog twee bijzonderheden te kennen, namelijk dat W. van Walterop de schrijver is van de wezenlijke lotgevallen van Klaasje Zevenster en, dat deze Novelle eene oorspronkelijke is.
Wat ik van de Romantische Bibliotheek gezien heb, zou me doen zeggen, dat de Redactie gelukkiger is in hare vertalingen, dan in hare oorspronkelijke stukken. Deze Novelle beteekent ten minste niet veel en geeft soms zeer onware, soms zeer onwaarschijnlijke toestanden aan.
Don Frederik de Toledo, oudste zoon van den Hertog van Alva, wordt voorgesteld in het beleg van Haarlem. Daar, wordt hij gezegd, den bekenden brief van zijn vader, ‘om de inneming der stad te bespoedigen, want dat hij anders zijne moeder zou laten overkomen om dat werk te beëindigen,’ ontvangen te hebben uit handen van de Vargas, den president van den bloedraad te Brussel! De overbrenger was, Don Bernardin de Mendoza. - Ook wordt Don Frederik voorgesteld in het leger bij zich te hebben twee bijzitten, eene Spaansche, en eene Vlaamsche, bij welke laatste hij een kind had verwekt. Die twee vrouwen ontmoeten elkaar en - niet volgens den jaloerschen aard der Spaansche Dames! - Juanita sluit innige vriendschap met Mina Waes! - 't Hoen, de bevelhebber der Geuzen-
{==579==} {>>pagina-aanduiding<<}
vloot op het Haarlemmermeer, (alsof er nog geen onwaarschijnlijkheden genoeg in het boekje voorkomen! en alsof het beleg van Haarlem niet treurig-romantisch genoeg was!) 't Hoen wordt verteld heimelijk Toledo overvallen en in diens vertrek op het huis Ter Kleef dien Spaanschen bevelhebber, met een dolk in de eene hand en een pistool in de andere, gedwongen te hebben tot vrijlating van twee gevangen genomen geuzen!
Bij deze grootere aanmerkingen op het zeer oppervlakkige werkje, kunnen vele kleinere gemaakt worden. Bij voorbeeld is 't niet duidelijk, waarom Toledo, d'Avolos, op hetzelfde blad noemt, kapitan, kapitein en capitan. - Ook kon gevraagd worden, wat blz. 93 geschutvaarten zijn? Er staat toch: ‘Dikwijls hadden er gevechten plaats, of men hield bij minderen lust of gelegenheid tot den strijd geschutvaarten met elkander.’ - Zoo vat ik ook de uitdrukking van Don Frederik niet, waar hem door 't Hoen geschreven wordt Ripperda en Hasselaar op vrije voeten te stellen, dat hij dan het kind van Mina van Waes terug zal krijgen: ‘Neen, Ripperda en Hasselaar zullen de eersten zijn, die ik het hoofd voor de voeten zal doen leggen. Reeds te lang is mijn geduld op de proef gesteld geworden. Maar mijn kind! barste hij na eenige oogenblikken uit, de arme moeder zal het bezwijken.’ - Ook is die geheele karaktertrek van Don Frederik, van zoo zeer het lot zijner kinderen zich aan te trekken, iets hem geheel vreemds en strijdig met de historie. Hij wilde wel meisjes tot moeders maken, maar dat gedaan hebbende bekommerde hij zich om haar of om hare kinderen ook niet meer; gelijk de schrijver, blz. 146, ook herinnert, waar hij zegt (hoewel dit bij de belegering van Haarlem eigenlijk niet te pas komt), dat Don Frederik, in Spanje teruggekeerd, eene der hofdames van Elisabeth, koningin van Engeland, derde vrouw van Filips II, bedroog, en daarvoor in de gevangenis raakte toen hij haar, ofschoon hij ze trouwbelofte gegeven had, niet wilde huwen.
In weerwil der genoemde bezwaren, erken ik gaarne, dat in dit boekje onderscheidene goed geschetste tafereelen voorkomen, van welke het jammer wezen zou als wij ze niet te lezen gekregen hadden. Wat meer historische trouw, en wat minder jacht op avontuurlijke tooneelen, zou het inderdaad tot een uitmuntend verhaal hebben gemaakt.

{==580==} {>>pagina-aanduiding<<}

No. 10 en 11 behelzen de: ‘Zeven kussen van den Hertog van Buckingham.’
't Is jammer, dat dit aardige verhaal niet op beter papier is gedrukt, en de bladen niet beter ingenaaid zijn. Nu wordt de prijs, die anders heel goedkoop is, terstond met 10 cents verhoogd, daar men verplicht is het boekje beter te laten innaaien, wil men de vellen ten minste bij elkander houden. Ik ben zoo vrij den uitgever daarop opmerkzaam te maken, even als op de drukfouten die den lezer (en hem zeker niet het minst) tot eene voortdurende ergernis zijn; met een weinig meer netheid en nauwkeurigheid kon zeer veel gewonnen worden.
De keus van de Redactie, om dit boekje op te nemen in de Romantische Bibliotheek, kan niet dan zeer gelukkig genoemd worden.
Het verplaatst den lezer in den tijd der regeering van Lodewijk XIII, of liever van den Cardinaal de Richelieu, in Frankrijk, en schetst zeer aanschouwelijk eene episode van dat tijdvak.
Lodewijk XIII, die in 1601 was geboren, werd geheel beheerscht door zijn eersten Staatsminister (geboren in 1585, en dus zestien jaren ouder) den Cardinaal de Richelieu, die, behalve zijne jaren, dit op den koning vóór had, dat hij een man, was van grooten geest, wien het niet moeilijk kon vallen den weinig beteekenenden koning alles te laten gelooven, zeggen en doen wat hij wilde. Lodewijk XIII toch, was door zijne moeder, Maria de Medicis, de weduwe van Hendrik IV, en door hare en zijne hovelingen, niet alleen geheel buiten het bestuur van het rijk gehouden, maar ook in kinderachtigheid en kleingeestigheid en nietsbeteekenend groot gebracht. Biljart spelen, vogelen vangen, op de trom- en de jachthoorn spelen, fonteintjes maken van pennenschachten en dergelijke beuzelarijen waren de bezigheden van den jongeling, ja van den man, die geroepen was om het vorstelijke purper te dragen! Geen wonder, dat de groote en arglistige geest van den Minister-Cardinaal zulk een koning geheel naar zijne hand kon zetten; hij, van wien we lezen, dat hij een man was van ongemeene bekwaamheden en meer dan gewone geleerdheid, en die nergens conscientiewerk van maakte, als het maar tot volvoering zijner aanslagen dienen kon: wien het gelukte, hoewel uit den grond van het hart gehaat bij het gansche koninklijke huis, bij het Hof en bij al het volk, twintig jaren lang, Frankrijk te besturen. Die man

{==581==} {>>pagina-aanduiding<<}
was een van de vurigste aanbidders van de koningin, Anna van Oostenrijk, de Gemalin van den onbeteekenenden Lodewijk XIII, dochter van Filips III van Spanje. Nevens hem (Richelieu) had deze echter onder anderen ook tot haren meest vertrouwelijken omgang toegelaten, de Hertogen van Montmorenci, Bellegardo en bijzonder Buckingham, den gezant van Karel I van Engeland bij het Fransche hof.
George Villiers, Hertog van Buckingham, de uitverkoren gunsteling en vertrouwde van Karel I, had bij de schoone, en door haren echtgenoot niet begrepen noch gewaardeerde, maar veelzins verwaarloosde Anna van Oostenrijk, de meeste aanmoediging ondervonden van al hare bewonderaars en aanbidders. Haar portret, in diamanten gezet, had zij hem zelfs geschonken en de schoone, alvermogende, overmoedige hertog waagt het om, in weerwil van zoo vele hindernissen en onoverkomelijke bezwaren, en, hoewel hij, als gezant zijns konings, reeds zijn afscheid genomen had, nog eens terug te komen, om eene geheime samenkomst te genieten met zijne vorstelijke geliefde. Daartoe is het echter noodig de zeven hofdames van Anna van Oostenrijk van het Hof te verwijderen, op het te voren bepaalde uur, waarop het rendez-vous in den tuin van het paleis zou plaats vinden. Door geld en goede woorden, door list en bedrog, gelukt dat waarlijk; en de Hertog weet elk dier hofdames, terwijl hij ze, om zoo te zeggen, betoovert, een kus op de hand of op 't gelaat te geven; en heeft inderdaad eene korte geheime samenkomst met de koningin van Frankrijk, de aangebedene van zijn hart; doch welke liefdelist, bijna ontdekt was geworden door den naijverigen Kardinaal en door den Koning in eigen persoon.
Het is een boeiend verhaal: geheel in overeenstemming met het karakter van Buckingham en de (toenmalige?) zeden van het Fransche hof: en voor den opmerkzamen lezer is er nog heel wat meer, dan alleen de intrigne van het hofleven, uit te leeren.
Deel II heeft alleen tot titel Vrouwenlist, oorspronkelijke Novelle door Henry Lenaerts van Antwerpen. Maar van blz. 137-154 volgt nog een stukje de Zwarte Hut, dat zeker het beste is van dit boekje; - de Drie gedichtjes door Wilhelmina zelfs meegerekend. De schrijver van Vrouwenlist vraagt, dat men zijn verhaal niet te streng beoordeele daar hij eerst twintig jaren ond is. - Wel! wie dwingt hem te schrijven?

{==582==} {>>pagina-aanduiding<<}
en ten minste wie dwingt de Redactie der Romantische Bibliotheek zulke vodden op te nemen? De vlaamsche spelling, of liever de vlaamsche spreekwijzen hinderen nog het minste, ofschoon uitdrukkingen, als: wij beminnen ons, voor elkander; rechtspringend voor opstaande; ouderling voor oude Heer; goesting voor lust; rechtzinnig voor oprecht; plichtig voor schuldig; mij van mijnen frak te ontmaken, voor mijn overjas uit te trekken, niet mooi zijn, - maar het geheele beloop van het stuk is alleronnatuurlijkst, stijf en gedwongen.
De mensch wikt, God beschikt is de titel van deel III en IV, bevattende een verhaal van Ottfried Mylius, dat zich zeer goed lezen laat. Dit stukje kon ook wel Vrouwenlist heeten, want de streken en ondeugendheden van de coquette en geldzuchtige Ida zonden dien titel ten volle wettigen.
Een kersavond door Hackländer besluit deel IV. Hoe aardig die schrijver weet te vertellen, is bekend. Hij doet het ook hier. 't ls eene Kersvertelling, liever en boeiender dan menige van Dickens.
IJdelheid! Novelle door J. Duparc Jr. vult deel V, met een (uit het Engelsch vertaald?) stukje De uitgewekenen van denzelfden. Beide zijn 't lezen zeer waard. In het eerste verhaal had de schrijver echter zonder schade, die bespiegelingen kunnen weglaten over eenige menschen op een stoomboot, (blz. 22-28) die met de personen, welke hij ten tooneele voert, nog minder in aanraking komen, dan de musschen die hem voorbij vliegen. Overigens is deze novelle zeer goed geschreven; en terwijl ik in deze vier deeltjes der Romantische Bibliotheek twee oorspronkelijke Nederlandsche verhalen aankondig, geloof ik dat zelfs de Belgen aan Duparc boven Lenaerts den palm zouden wijzen.
Dit zij genoeg over de vrij goed geredigeerde en vrij slecht gedrukte Romantische Bibliotheek, welke beter letter en beter papier verdiende.
EEN CENT IN 'T ZAKJE. Ernst en Gekheid van J.J.A. Gouverneur en Jan de Rijmer. Gegeven geheel en uitsluitend ten voordeele der algemeene Armen van Groningen. Gedrukt door de Gebroeders Hoitsema. Uitgegeven bij J.B. Wolters 1868. Prijs ƒ 1. -.
‘Ernst en Gekheid.’ Deze omschrijving van den inhoud van dit lieve boekske deed mij een versje in de gedachte komen,

{==583==} {>>pagina-aanduiding<<}
wat ik hier wil mededeelen, en voor velen misschien nog nieuw is. Het blijft altoos nieuw en is, als het ware goede, te goed om ooit te verouderen. Het is van J. van Walré en al meer dan zeventig jaren oud.

	Democritisch geluksrecept.
Recipe in goeden maat 
Vergenoegen in uw staat; 
Werkzaamheid een taam'lijk deel; 
Wijsheid, maar niet al te veel 
Dwaasheid, ook een enkel grein; 
Matigheid, een gift niet klein, 
Neem wat Nieskruid bij de rest; 
Appliceer 't. Probatum est! 

Ik heb mijn oordeel over Gouverneurs Een Cent in 't Zakje al gemeld, en vind het een lief boekje. In de voorrede, waarin hij mededeelt dat zijn vrienden Hoitsema en ter Horst (Wolters) geheel kosteloose den druk en de uitgave van deze gift voor de armen bezorgden, zegt hij o.a. ‘Over den inhoud van dit bedelboekje - oud en nieuw, eigen en uit den vreemde, ernst en gekheid - heb ik niets te zeggen,’ en ik zal er alleen van zeggen, dat deze versjes (want het is een verzenboekje) Gouverneur waardig zijn. Zeer in 't oog vallende gebreken heb ik er niet in opgemerkt. En ik zou niet gaarne willen beslissen welk van deze gedichtjes het gelukkigste is, ik zal er hier twee te lezen geven, die, naar mijn bescheiden oordeel, boven aan mogen staan: Het eene is:

	Vaders antwoord en moeders antwoord.
Aan den Vader vroeg het kind: 
‘Waar zou toch dood-zusjen zijn?’ 
‘Wel, op 't kerkhof, in den grond, 
Slaapt het rustig, vrij van pijn.’ 
 
Aan de Moeder vroeg het kind: 
‘Waar zou toch dood-zusjen zijn?’ 
‘In den hemel leeft het nu 
En is daar Gods engelijn.’ 

Het andere:

{==584==} {>>pagina-aanduiding<<}


	Opvoedingsregelen.
De musch bouwt, om haar nest aan ieders oog te onttrekken, 
't In holte of muurkloof, waar het moeilijk is te ontdekken. 
 
De duif heeft zich den mensch heel in de hand gegeven; 
Aan hem vertrouwt zij toe haar nest, broed, goed en leven. 
 
De nachtuil vest zijn woon in torens en gebouwen, 
Waar nooit zijn broed een straal van 't zonlicht krijgt te aanschouwen. 
 
Doch de arend zetelt koen op ongeuaakbre rotsen, 
Om daar den zonnebrand en 't stormgeweld te trolsen. - 
 
Doe gij niet als de musch! - Hoe schuw zij 't oog ontvliedt, 
Haar nestje ontsnapt de hand der wilde knapen niet. 
 
Leer uwen kindren niet 't verkeer met andren duchten; 
Laat hen uit vrees voor 't kwaad het leven niet ontvluchten. 
 
De wereld zal daarvoor zich wis eens aau u wreken, 
Als tot de onkundigen ze eenmaal weet baan te breken. 
 
Verleiders zijn er veel, en die verstrikken licht 
Eens 't kind, dat gij uit angst onttrokt aan elks gezicht, - 
 
Doe gij niet als de duif! - De mensch beschermt haar broed, 
Maar zij betaalt in 't eind hem daarvoor met haar bloed. 
 
Leer uwe kindren niet te veel op andren bouwen, 
Of zij betalen eens te duur hun goed vertrouwen. 
 
Doe gij ook niet als de nil! - Wijl die zijn jongen boedt 
Voor iedren zonnestraal, zien ze ook bij nacht slechts goed. 
 
Onttrek uw kindren niet aan elken straal van 't licht; 
Veel beter vroeg te scherp, dan eens blind van gezicht. 
 
Doe gij als de adelaar! - Die, op zijn hoogen top 
Zag vroeg al koen en stout in 't flikkrend zonlicht op. 
 
En wijl hij is gewend, van jongs in 't licht te blikken, 
Doet ook de felste gloed hem de oogen niet verwrikken. 
 
De storm, die daar omhoog staag om zijn rotsnest loeide, 
Maakt, dat hij zelf al vroeg op eigen wieken roeide. 
 
Leer gij ook 't kind al vroeg in wind en weêr verkeeren, 
Dan zal hem eens de storm des levens minder deren. 
 
Laat gij uw kind al vroeg opwaarts ten hemel blikken, 
Dan zal al 't lage hier hem later niet verstrikken. 
 
Doch wees een arend zelf en ga met raad en daad 
Uw zoon vóór in de vlucht, die zeker opwaarts gaat. 
 
Gij zelf moet edel zijn; want nooit draagt leer en tucht, 
Die kern en inhoud mist, naar buiten rijpe vrucht. 


{==585==} {>>pagina-aanduiding<<}

Uitmuntende lessen, aardige zaken, schoone gelijkenissen, ernstige sprenken, vroolijke liedjes, gemakkelijke versificatie, een keurige druk en net papier; dat alles voor één gulden! en door dien koop geeft men meteen een cent in 't zakje voor Groningens Armen! Zij mogen er wel bij varen, en wij spoedig meer gedichtjes krijgen van Jan Gouverneur ofte Jan de Rijmer.
GOETHE'S FAUST, vertaald door Alb. Steenbergen. Met inleiding van Dr. J. van Vloten. Deventer, A. ter Gunne, 1868.
Het zou eene aardige collectie boeken wezen, als men alles hijéén zag wat over den Faust van Goethe geschreven is, ja, ik meen, dat de enkele opsomming der titels, en waar de stukken te vinden zijn, reeds verscheiden vellen druks zou eischen.
Ik acht mij volstrekt niet bevoegd dat aantal te vermeerderen, en kondig enkel de Nederduitsche vertaling van den Heer Steenbergen aan, welke mij door de Redactie der Vaderlandsche Letteroefeningen is toegezouden.
Dr. van Vloten zegt in zijne Inleiding, dat er nog twee vertalingen in 't Nederduitsch bestaan; maar dat deze derde de beste is. ('k Had wel gewenscht, dat hij iets meer van die beide vroegere had gemeld.) Het komt mij voor, dat deze vertaling heel wel gelukt is; het moet den vertaler soms zeer moeilijk geweest zijn, niet te slaafsch en toch getrouw te volgen. Ik geef hier eene proeve. Het is de weeklacht van Margarethe (ik had haar liever Gretchen blijven heeten) nadat zij door Faust verleid is. Zij zegt terwijl ze versche bloemen in de vazen steekt, welke voor een beeld der Mater Dolorosa in eene nis staan):

Ai, neig in liefde,	Ach ueige,
Gij diep gegriefde	Du Schmerzen reiche
Uw minlijk aanschijn mijnen nood!	Dein Autlitz gnädig meiner Noth!

Het zwaard in 't harte,	Das Schwert im Herzen,
Doorvlijmd van smarte,	Mit tausend Schmerzen
Blikt ge opwaarts naar des Heeren dood.	Blickt auf zu deines Sohnes Tod.

Ten Hemel blikt gij,	Zum Vater blickst du,
Tot Gode snikt gij,	Und seufzer schickst du
En weeklaagt om uw beider nood.	Hierauf um sem und deine Noth.


{==586==} {>>pagina-aanduiding<<}


Wie voelt,	Wer fühlet,
Hoe woelt	Wie wülhet
De smart door mijne leên!	Der Schmerz mir im Gebein!
Wat mijn arm hart verlangt,	Was mein armes Herz hier banget
Wat mij kwelt en gruwzaam prangt,	Was es zittert, was verlanget,
Weet slechts Gij, slechts Gij alleen!	Weiszt nur du, nur du allein!

Waarheen, waarheen, ik treê	Wohiu ich inmer gehe,
Mijn wee, mijn wee, mijn wee! -	Wie weh, wie web, wie wehe
Blijft overal mij bij	Wird mir im Busen hier!
Naauw ben ik ook alleene.	Ich bin, ach, kaum alleine,
Of 'k ween, ik ween. ik weene,	Ich wein', ich wein', ich weine,
o Goede, bid voor mij!	Das Herz zerbrickt in mir!

'k Besproeide dezen morgen,	Die Scherben vor meinem Fenster
Toen ik naar buiten trad,	Bethaut' ich mit Thränen, ach!
Toen 'k n dees bloemen plukte, -	Als ich am frühen Morgen
Den grond met tranen nat.	Dir diese Blumen brach.

Bij 't eerste schemergloren,	Schien hell in meine Kammer
Den eersten zonneglans,	Die Soune früh herauf,
Zat ik, ontwaakt in kommer,	Sasz ich in allem jammer
Zat ik, en weende als thans!	In meinem Beth' schon auf.

Help! red mij toch van smaad en dood!	Hilf! rette mich von Schmach und Tod!
Ai, neig in liefde	Ach neige,
Gij diep gegriefde,	Du Schmerzen reiche,
Uw vriendlijk aanschijn mijnen nood!	Dein Antlitz gnädig meiner Noth!

Wie nu de vertaling met het oorspronkelijke vergelijkt, zal wel erkennen moeten, dat de gedachten en veelal de woorden, volkomen getrouw zijn weergegeven, al moet hij ook verklaren dat de weeklacht van Gretchen nog roeren ler en inniger is, dan die van Margarethe. Maar wat Zelter (16 Juni 1829) aan Goethe schreef, over het tweede deel van den Faust, kan veelzins ook van het eerste gelden: ‘....es ist mehr als ein Meisterstück, das sich allenfals machen lässt. Jenes kann keiner machen, es gehört Dir allein an und niemand braucht zu wissen was Gott au Dir gethan. Die Factur ist innig verschmolzen mit der Conception; bald macht des Vers, bald des Reim sich den gedanken, bald umgekehrt. Und alles klar wie Licht und verständlich zum greifen, nur wiedergeben kann man's nicht: wer wil sagen, wie eine feine Frucht smeckt! Und das linde, liebe, reine, freie Wort; kräftig, süsz und flieszend wie ein vielstimmiger Gesang über tiefe Grundharmouie. Mirist

{==587==} {>>pagina-aanduiding<<}
kein Zweifel übrig, es musz so seijn. Habe groszen, groszen Dank!’ 1)
Grooten dank geven wij dan ook den Heer Steenbergen voor zijne schoone vertolking, als ook den Heer van Vloten, voor zijn inleidend en aanbevelend woord. Goethe's meesterstuk moge er, bij het Nederlandsch publiek, meer door gekend en gewaardeerd worden; beter dan door de dwaze Opera die er uit gemaakt is, en van tijd tot tijd ten tooneele wordt gevoerd.
DE MEIBLOEM. Tooneelen en Karakterschetsen uit Nieuw-Engeland. Uit het Engelsch van Mrs. H. Beecher Stowe, schrijfster van De kleine Vossen, Ons Huis, enz. door C.M. Mensing. Tweede Druk. Amsterdam, P.N. van Kampen. 1868.
Deze dertien verhaaltjes geven zoo vele tafereeltjes uit het leven in Noord-Amerika, en wel zooals photografiën ze geven zouden. 't Is of de schrijfster, met een chambre obscure heeft gereisd en hier en daar lichtteekeningen door de zon heeft laten maken, welke zij ons nu eens te kijken geeft. Ieder tafereel is niet even schoon, ook niet even goed gelukt, maar geeft toch een jnist denkbeeld van het land en de menschen die het bewonen.
Het zijn allen echt Noord-Amerikaansche tooneelen die we hier te zien krijgen, en zooals ze als daar alleen te zien zijn. De Yankees zullen ze misschien allen even keurig vinden maar wij Nederlanders, met soms zoo geheel andere zeden en gewoonten, gevoelen ons zeker niet evenzeer tot allen aangetrokken.
Wat Dickens echter van de schrijfster zei: ‘Harriet Beecker Stowe is eene eer voor den tijd die haar heeft voortgebracht, en zal den rang innemen onder de beste schrijvers van verdichte verhalen, die door de edelste gedachten worden bezield’ kan ook voor deze schetsen gelden: er zijn teekeningen in voor het leven. En daar zijn er onder die het oog bekooren en het hart verrukken. Vóór allen Het Nieuwjaarsgeschenk; maar ook Het Thee-Roosje, Kleine Edward en Oom Tim: dat zijn juweeltjes. Onder de acht anderen konden we, zonder veel schade, er enke-
{==588==} {>>pagina-aanduiding<<}
len van gemist hebben. Misschien echter worden die in Amerika het meeste bewonderd, als geheel Amerikaansche toestanden schetsende. Vooral de (oud-Puriteinsche) sabbat zul sommigen verkwikkelijk vinden! waarvan ons alleen maar het laatste gedeelte bevallen kon.
Het boekje (240 bladzijden groot, en net gedrukt) is een deel van van Kampens goedkoope serie van Romans, waarin de geëerde uitgever degelijkheid van gehalte, aan billijkheid in prijs tracht te paren. De prijs van ieder deel is één gulden.
LEVENSBEELDEN VOOR JONGENS EN MEISJES. Door J. Herman de Ridder. (met [vier gekleurde] platen) Tiel, D. Mijs. (1569)
Aan zijn zeven kinderen heeft de schrijver deze twee maal zeven Vertellingen, welke historietjes zijn, opgedragen.
En het zijn lieve historietjes, aantrekkelijk en leerzaam: die de jeugd, voor welke zij eigenlijk geschreven zijn, maar ook de volwassene, met veel genoegen lezen zal.
Zij betreffen min of meer bekende, soms zelfs beroemde personen, en zijn meest van duitschen bodem ontleend. Het boekje zal een keurig geschenk wezen voor velen, en menigeen van harte welkom zijn.
In de aardige verhaaltjes komen eenige weinige onaardige min gekuischte uitdrukkingen voor, als; ‘een kaashandelaar van sta vast en van waar ben je me.’ - ‘De man had wil van de reis.’ - ‘Van een Klokje wil ik u vertellen, onder eene voorwaarde, dat ge niet denkt; nu wordt iets op mijn mouw gespeld.’ - ‘Het was wel niet vetpot, maar al bleef schraalhans keukenmeester, men had toch genoeg.’ - ‘Hoe Karel Vroolijk, meester in het uitknippen geworden is...zal ik u, om je het neusoptrekken over dat schijnbaar weinig beteekenend handwerk af te leeren, van stukje tot beetje gaan vertellen. Karel is alles behalve van groote kom-af.’ - ‘Ik weet het naadje van de kous niet.’ - ‘Hij was een te bescheiden jongen, om als een pedant standje tegen zijne moeder te redeneeren.’ - ‘De grootmoeder praatte honderd uit.’ - Ik vindt dat, ook in den mond van een Vader, die zijn kinderen wat vertelt, minder keurige uitdrukkingen. Ook zonder deze kan men zeer verstaanbaar en populair wezen, en het gemis er van

{==589==} {>>pagina-aanduiding<<}
zou de verhaaltjes, die in goeden toon zijn gesteld, niet stijf gemaakt hebben.
Nog moet ik den schrijver doen opmerken, dat Jezus, aan het kruis stervende, eigenlijk voor zijne Moeder niet bad (blz. 17.); - voorts: dat het Blinden-instituut, te Amsterdam niet op de Heeren- maar op de Keizersgracht staat; (blz. 29) en dat het volgende een leelijke zin is, door verkeerde interpunctie: ‘Blijmoedig erkent de grijsaard het goede en de weldadigheid, welke hem ten deel vielen. Zijn er op de zeven magere jaren, door hem in een donkere, vochtige plaats aan het weefgetouw doorgezwoegd, jaren van toenemenden voorspoed gevolgd. Hij dankt er den God zijnes levens voor, die het werk zijner handen zoo zichtbaar heeft gezegend.’ -
Waar de schrijver spreekt (blz. 93) over Carl Fröhlichs houtsneden met bijschriften, had hij ons wel eens mogen meedeelen, òf, en zoo ja, wáár die zoo zeer geprezene plaatjes en kinderliederen ook in onze taal verschenen zijn. Zijn wij er nog niet meê verrijkt, mocht hij dan de hand aan het werk slaan; ik geloof dat het hem best zou zijn toevertrouwd; en dat hij zich zeer verdienstelijk maken zou aan het Nederlandsch publiek, dat hij nu aan zich verplicht heeft, door deze goed geteekende Levensbeelden, welke inderdaad versierd zijn door de vier bijgevoegde platen.
Rosendaal, 1869.
Tydeman.
GAVE DER LIEFDE, ten voordeele van het Fouds voor weduwen van Protestantsche godsdienst onderwijzers in Nederland. Amsterdam, bij Gebr. Ebert, 1868. Post-8o. 80 blz.
Het is een van de eigenaardige, maar tevens loffelijke kenmerken der Nederlandsche natie, dat zij buitengewoon rijk is in weduwfondsen. Ik spreek nu niet over die, tot welke de toegang voor iedereen, behoudens de statuten ten aanzien van leeftijd enz., openstaat, maar heb het oog op die, welke door afzonderlijke vereenigingen of voor afzonderlijke maatschappelijke standen zijn opgericht ten behoeve van de leden onderling. De vrijmetselaars hebben een weduwfonds; de ambtenaren der belastingen een weduwfonds; de notarissen een weduwfonds - en welke van die fondsen er al meer mogen gevonden worden,

{==590==} {>>pagina-aanduiding<<}
hoofdzakelijk in die maatschappelijke standen, in welke de man bij overlijden de bron van bestaan zijns gezins mede in het graf neemt. Hieronder behooren ook de godsdienst-onderwijzers, die voor eenige jaren nauwlijks eene ‘Vereeniging’ ter onderlinge aaneensluiting hadden opgericht, of zij stichtten een weduwfonds en velen hunner getroostten zich daarvoor belangrijke opofferingen. In alle opzichten verdient zulks lof en medewerking. 't Was das ook een goed denkbeeld, ten behoeve van dat fonds een bundeltje van godsdienstigen inhoud uit te geven, en eere den predikanten, die eene lettervrucht op dat liefde-altaar offerden. Dat op zichzelv' het boekje zijn geld waardig is, wordt gewaarborgd door de namen der medewerkers: J.P. Hasebroek, J.F. Blaauw, J.J.L. ten Kate, K.F. Ternooy Apèl, E. Laurillard, B.J. Adriani, P.H. Hugenholtz Jr., W. Francken Az., W.Th. van Griethuysen, W.J. Jorissen Mz. en J.G.R. Acquoy - sommigen van moderne, anderen van confessioneele richting; dat is een verblijdend verschijnsel: één van zin waar een liefdewerk te verrichten is. 't Komt niet te pas te beoordeelen, nog veel minder te vergelijken wat hier in proza en in poëzij wordt aangeboden. Die het boekske koopt, geeft eene bijdrage aan een allernuttigst doel, helpende zorgen, al is het met een penningske, voor de weduwen van mannen uit eenen hoogst nuttigen, maar karig bezoldigden stand. Ik wenschte, dat ik honderde exemplaren kon ampreken aan vermogenden, voor wie de uitgave van enkele centen nog geen knoop van den rok is, al kregen zij er niets voor in de plaats. Maar dat krijgt men met dit boekske, en wat goeds ook!
GODSDIENSTIG DAGBOEK VOOR KINDEREN, door J.F. Thieme, Predikant te Wijngaarden c.a. Arnhem, D.A. Thieme 1868 In gr. 8o 759 bl. in linnenb.
Terecht merkt de Eerw. schrijver aan, dat het uiterst moeilijk is, godsdienstige vertoogen voor de jeugd te schrijven, geschikt om, iederen dag des jaars één, in den huiselijken kring te worden voorgelezen. ‘Voor de jeugd’ zeg ik liever dan ‘voor kinderen,’ gelijk zich dan ook de schrijver ‘kinderen’ tusschen en 10 en de 15 jaren voorstelt. Ik zal over dat moeilijke nu niet uitweiden, maar zeg alleen dat Thieme de meeste klippen gelukkig is ontzeild. Over herhalingen behoeft hij zich zoo

{==591==} {>>pagina-aanduiding<<}
niet te verontschuldigen. Wij vonden zeer weinige, en zijn er niet ontelbaar veel christelijke herinneringen en lessen, die wel eens meer dan éénmaal 's jaars mogen worden voorgehouden? De vertoogen zijn eenvoudig, verstaanbaar, gepast, goed van lengte, zonder te sterke dogmatische kleur Ik keur het goed dat Thieme geene teksten aan het hoofd geplaatst heeft; die zijn er dikwijls bij gesleept. Maar gaarne had ik hier en daar, ter afwisseling, een gepast vers uit Psalmen en Gezangen aangetroffen, dat dan kon worden opgegeven om van buiten te leeren.
Deze algemeene aanbeveling aan christelijke gezinnen volsta in een letterkundig tijdschrift.
PARELS UIT HET ZAND. Verhalen van Ottilie Wildermuth. Uit 't Hoogduisch overgebracht door W.L.F. Moltzer. II Deelen Zwolle, W.E.J. Tjeenk Willink 1868. In Post 8o. 428 bl.
Ottilie Wildermuth is als lieve, gevoelige, geestige schrijfster ook ten onzent gunstig bekend. Voorzeker zal dus deze vertaling van eenen verzamelden herdruk van eenige harer kortere verhalen koopers en lezers vinden. Voor zooveel dat nog mogt noodig zijn, voegen wij onze aanbeveling gaarne bij die van anderen. Den vertaler meenen we te mogen raden tot meer zorgvuldig herzien van het waarschijnlijk met eenige overhaasting geschreven Uitvlucht voor uitval. D II bl. 59, kan eene schrijffout zijn, later bij 't corrigeeren der proef over het hoofd gezien; bierhal voor bierhuis, ald. bladz. 69 is zeker eene verkeerde vertaling, evenals vleugel, ald. bl. 131, voor staartstuk (de overzetter had gerustelijk piano kunnen schrijven; die geen Duitsch verstaat begrijpt alleen uit den zamenhang en de bijvoeging ‘luit’, dat een muziekinstrument bedoeld wordt). Waar hij, ald. bl. 95, van der Joden loyaliteit spreekt, bedoelt hij hunne eerbied voor wet en overheid, en waar hij, ald. bl. 71, schreef: ‘'t was kunstig, even als spinrag in de flesch: niemand begrijpt hoe het er in is gekomen, maar er in is het toch,’ - meent hij geen spinrag, maar die haspels met opgewonden zijde, welke men in flesschen nog hier en daar aantreft. Waar hij, ald. bl. 130, schrijft, dat Maria aansterkte - in krachten toenam - schreef hij even flink weg Duitsch als met zijn: Voorwoord. Ik koos de voorbeelden slechts uit één verhaal.

{==592==} {>>pagina-aanduiding<<}
't Is niet noodig de beide Deeltjes te doorloopen en voldoende er den over 't geheel smaakvollen vertaler opmerkzaam op te maken. De uitvoering is eenvoudig, maar net.
v.O.

St. Nicolaas-geschenken.

TE LAND EN OP ZEE. Schetsen en Verhalen uit den vreemde Verzameld door W.A. Elberts. Met Platen. Deventer, A.J. van den Sigtenhorst. Prijs ƒ 1.90.

Trio. Journal amusant. He Annèe. Deventer, C. Zwaardemaker.
Deze bundel is volgens verklaring van den Heer Elberts, in zijn ‘Voorbericht’, een vervolg op eene soortgelijke verzameling, vóór een paar jaren door hem uitgegeven onder den titel: ‘Moed en Tegenwoordigheid van geest.’ Het gunstig oordeel, toen over dit boeksken uitgesproken (zie Jaargang 1868, No. 1.), is door den bijval, dien 't publiek daaraan schonk, bevestigd geworden. Wij meenen ook thans alle vrijheid te hebben, om een woord van aanprijzing over deze nieuwe ‘Schetsen en verhalen’, die deels uit het Hoogduitsch overgebragt, deels ontleend zijn aan de portefeuille van Elbert's vader, in ons Tijdschrift te mogen opnemen. Zij vormen eene bloemlezing, die voor kinderen alles heeft wat hen aangenaam en nuttig kan bezig honden, zonder dat zij - zoo als b.v. door de lectuur van Gustaaf Aimard's werken geschiedt - overmatig geprikkeld worden. Zij verplaatst hen door eene keur van opstellen, die zoo door belangrijkheid als verscheidenheid de aandacht boeit, onder verschillende hemelstreken, en maakt hen in een smaakvollen vorm en op prettige wijze met wetenswaardige bijzonderheden uit verre landen en uit 't leven van beroemde personen bekend. In één woord: de Heer Elberts heeft ook nu wat goeds geleverd, en is alzoo zijn gevestigden naam getrouw gebleven.
Maar ook de Uitgever heeft den zijne niet verzaakt. Behalve dat het boeksken netjes is afgedrukt en met drie lithografiën in kleurendruk versierd, prijkt het met een keurig rood linnen bandje. Door al deze eigenschappen heeft het aanspraak, om onder de werken van smaak te worden gerangschikt - en zal het als een geschenk voor onze jeugd, vooral tegen St. Nicolaasdag, ongetwijteld veel aftrek vinden.

{==593==} {>>pagina-aanduiding<<}

Wil men iets degelijks voor jongelieden, die wat ouder en in staat zijn het Fransch, Engelsch en Duitsch te lezen, dan kennen wij niets beters, dan de uitgave der ‘Trio’ van den Heer C. Zwaardemaker. Desverkiezende leze men daarover, wat wij in ons tijdschrift reeds tot tweemalen toe schreven (1867, No. 12, blz. 726, en 1868, No. 12. blz. 704). De tweede jaargang is thans compleet en de drie lieve boekdeeltjes, waarnit ook deze Jaargang bestaat, bevestigen volkomen de gunstige verwachting, die wij in der tijd meenden te kunnen ko steren van den ijver en de zorgen, dien de Uitgever aan dit werk ten koste legt. Waarlijk! Hij heeft ze niet beschaamd, maar veeleer overtroffen. Wij wenschen hem dan ook van heeler harte bij zijne inderdaad niet gemakkelijke taak voor 't vervolg die onderstenning van 't publiek toe, welk hem reeds aanvankelijk is ten deel gevallen, doch die hem ook bij voortduring behoort aan te moedigen, om zijne uitgave aan haar schoon en practisch doel blijvend te doen beantwoorden.
ETIENNE EN VALENTIN, of Waarheid en Lozen. Naar het Fransch van Mlle. Ulliac de Frémadeure, Schrijfster van ‘Eugenie’ Met plaatjes. Amsterdam, J.D Sybrandi. In linnen band. Prijs ƒ 1 50.
De allernuttigst strekking van dit, voor een St. Nicolaasgeschenk zeer aanbevelingswaardige, boekje is, door voorbeelden aanschouwelijk te maken de jammerlijke gevolgen van onoprechtheid en bedrog, in tegenstelling met de gezegende vruchten van waarheidsliefde en goede trouw. Zeker: ‘die leugens zoekt wordt nooit verschoond’; dat kan der jeugd niet genoeg worden voorgehouden, omdat men bij haar weinig gebreken vindt, zoo algemeen als het liegen. Wij doen hulde aan de goede bedoeling der schrijfster; alleen hadden we wel gewenscht, dat zij min eenzijdig gewezen had op de treurige gevolgen, die men over zich haalt door te kort te doen am de waarheid; het liegen op zich zelf is zware zonde, al kwamen er geene kwade gevolgen van.
Die een lief en nuttig leesboekje tot geschenk op den dag van den kinderheilige aan kinderen uit minderen stand wil geven, neme onze aanbeveling aan van:

KINDERSCHAT, bijeenverzameld door J.J.A. Gouvernéur.

KINDERVREUGD, door W.J. Wenzel.

VIOOLTJES, door K. Hofkamp.


{==594==} {>>pagina-aanduiding<<}

Alle te Groningen bij P. Noordhoff en M. Smit, en ook voor schoolleesboekjes geschikt.
Wij kunnen niet nalaten, te dezer gelegenheid tevens te wijzen op de navolgende uitgaven der Heeren J.B. Wolters et Groningen:


1.K. HOFKAMP: Klokjes. Prijs ƒ 0.25.

2.L. LEOPOLD: Bonte steenen. Prijs ƒ 0.30. Tweede druk.

3.K. HOFKAMP: Vertellingen van een Torenwachter. Prijs ƒ 0.30. Derde druk.

4.L. LEOPOLD: Mosroosjes. Prijs ƒ 0.25. Vjerde veel veranderde druk,

5.L. LEOPOLD: Stofgoud. Prijs ƒ 0.30. Vijfde vermeerderde en verbeterde druk.

6.J. WORP: Eerste Zangboekje. Prijs ƒ 0.30. Vierde druk.

7.J. WORP: De zingeude Kinderwereld. Prijs ƒ 1.90. Derde druk. Schooluitgave ƒ 9.15.

8.J.J.A. GOUVERNEUR: Vier bundeltjes Kinderliederen. Schooluitgave ƒ 0.20.

9.J.J.A. GOUVERNEUR: Dezelfden. Gebonden, te zamen ƒ 1.25.

10.H. BOUMAN: Drie Leesboekjes met Plaatjes. Per stuk ƒ 0.20.


Onopgemerkt kan het niet blijven, dat de meeste dezer kinderboekjes door hunne herhaalde uitgaven het cachet hunner doelmatigheid hebben verkregen en als zoodanig geene aanprijzing meer behoeven. De ervaring heeft het gunstig oordeel, dat wij er reeds over uitspraken, boven elken redelijken twijfel verheuen, zoodat ieder, die in deze maand iets goeds aan zijne kinderen geven wil, niet mistasten kon. Vooral de eenvoudige en lieve kinderliederen van Gouverneur en de zangboekjes van den Heer Worp hebben zich het regt verworven, om in de eerste plaats de keus op zich te vestigen.


1) Polityck en militair Handtboecxken, enz. 5e druk. 1660.

1) De Gids, III Serie, 3e jaargang, 4e dln. bl. 261. Prof Fruin. De drie tijdvakken der Nederl. Geschiedenis.

1) Zie: Frederik Sophie Wilhelmine gemalin van den stadhouder Willem V en Laurens Pieter van de Spiegel raadpensionaris eerst van Zeeland, daarna van Holland, vlugtig geschetst door Mr. G.W. Vreede. Ulrecht 1868.

1) De Vaderl. Letteroefeningen van Februarij '68 bevatten een degelijke studie over de uitgewekenen, door Mr. J. Dirks. ‘De uitgewekenen uit Nederland naar Frankrijk, 1787-1795.’

1) Zie C. Rogge, Gesch. der jongste omwenteling. bl. 214 en 215.

1) Zie: Gesch. van het leven, Mureekar en lotgevallen van wijlen Willem den Vijfden enz., door C. van der Aa, dln. IV, bl, 461.

1) Zie C. Rogge, Geschiedenis der omwenteling blz. 352 en volgende.

1) Zie Vitringa, Staatkundige Gesch. der Bataafsche republiek. Eerste gedeelte.

1) Zie Vitringa, 2e gedeelte bl. 314

1) Zie Vitringa 2e gedeelte bl. 364 en 365

1) Zie Vitringa le gedeelte bl. 102.

1) Zie Vitringa eerste gedeelte bl. 95.

1) Zie Rogge, Gesch: der staatsregeling bl. 97 en 98. - Vitringa le gedeelte bl. 27 en bl. 314 en volgende.

1) Vitringa. le gedeelte bl. 194.

1) Zie Dagverhaal der handelingen van de nationale vergadering representee rende het volk van Nederland, uitgegeven door Zwart en Comp. in den jaare 1796. bl. 5-8.

1) Zie Dagverhaal Dln II bl. 99.

1) Zie Vitringa 3de ged: bl. 386.

2) Zie Roggé, Geschiedenis der omwenteling bl. 292.

1) Zie Vitringa 3e stuk 2e gedeelte bl. 12

2) Zie Dagverhaal 3 din. bl. 598

1) Zie Dagverhaal Se dln. bl. 659-661, en Vitringa 2e gedeelte bl. 30 en 31.

1) Zie Dagverhaal 4e dln. bl. 48.

2) Zie Dagverhaal 3e dln. bl. 731.

1) Zie Rogge, Gesch. der staatsregeling blz. 240

2) Zie Rogge, Gesch. der staatsregeling. Die Comm, bestond uit van de Kasteele J.A. de Vos van Steenwijk, Hartogh, de Beveren, Schimmelpenninck. Vreede en Siderius.

3). Zie Rogge. Deze comm. bestond uit: Hahn, van Hooff, Floh. Bosch, de Leeuw, van Sonsheek en de Kempenaar, meest allen unitarissen.

1) Dit opstel verscheen reeds eenige jaren geleden in een Engelsch tijdschrift. Mijn vriend M.P.J. Ondaatje was met mij van gevoelen dat het in een Nederlandsch tijdschrift beter op zijne plaats zonde zijn. Daar hij niet bekend is met onze taal, heb ik het op zijn verzoek vertaald, nadat hij het grootendeels omgewerkt en verbeterd had, zoodat men het nagenoeg als een nieuw stak kan beschouwen. Overigens zij hier nog medegedeeld dat eene uitvoerige beschrijving van het openbaar leven van Quint Ondaatje in het Engelsch binnen kort in Engeland of hier te lande het licht zal zien. Zij is uit authentieke stukken opgesteld door Mrs. Davies, schrijfster van de History of Holland, 3 vol. 8o.

G.K.N.

1) Men schrijft Tamil, doch op Ceylon en hier en daar in Voor-Indië is de uitspraak Tamoel. De meeste Europesche geleerden schrijven thans Tamil, en laten de uitspraak in het midden. De schrijver dezes, M.P.J. Ondaatje, verkiest de schrijfwijze Tamul (Tamoel).

G.K.N.

1) De eerste Bijbelvertaling in eene taal van Voor-Indië was die in het Tamil of Tamoelsch. De Nederlanders op Ceylon waren hierin de eersten. Tamil en Cingaleesch zijn de heerschende talen op het eiland. Alle wetten worden, na publicatie in het Engelsch, daarin vertaald. Een verbasterd Portugeesch wordt nog hier en daar op Ceylon gesproken. Het Nederlandsch is geheel in onbruik geraakt. Het Tamoelsch wordt gesproken door circa 12 millioen zielen. De naam bet.: zoet, en dit duidt de hoedanigheid der taal aan, nl. hare zoetvloeijendheid. Het is eene oude, zeer beschaafde taal met eene rijke literatuur.

De bekende zendeling Schwartz getuigt van hem: ‘Den 20 Aug. (1760) bezocht ik te Colombo den WelEerw. predikant W.J. Ondaatje, die een geboren Tamoel is. Hij studeerde eerst in het Seminarie te Colombo en daarna werd hij op kosten der O.I. Compagnie naar Europa gezonden, waar hij te Utrecht studeerde. Vandaar keerde hij als geordend geestelijke naar Ceylon terug. Zijn hoofddoel is Christus. Hij heeft een goed talent voor prediking. Zijne gade, eene Europesche vrouw, is van één' geest met hem God vervulle zijne wenschen en kroone hem met zegen!’ Zie: der Königlich Dänischen Missionären aus Ostindiën eingesandter aus führlichen Berichte, Achster Theil, von der LXXXV bis XCVI Continuation. Halle, 1765. 4o. Dit citaat is de schrijver verschuldigd aan de vriendelijke mededeeling van Prof. H.C. Millies te Utrecht.

1) De eerste Bijbelvertaling in eene taal van Voor-Indië was die in het Tamil of Tamoelsch. De Nederlanders op Ceylon waren hierin de eersten. Tamil en Cingaleesch zijn de heerschende talen op het eiland. Alle wetten worden, na publicatie in het Engelsch, daarin vertaald. Een verbasterd Portugeesch wordt nog hier en daar op Ceylon gesproken. Het Nederlandsch is geheel in onbruik geraakt. Het Tamoelsch wordt gesproken door circa 12 millioen zielen. De naam bet.: zoet, en dit duidt de hoedanigheid der taal aan, nl. hare zoetvloeijendheid. Het is eene oude, zeer beschaafie taal met eene rijke literatuur.

De bekende zendeling Schwartz getuigt van hem: ‘Den 20 Aug. (1760) bezocht ik te Colombo den WelEerw. predikant W.J. Ondaatje, die een geboren Tamoel is. Hij studeerde eerst in het Seminarie te Colombo en daarna werd hij op kosten der O.I. Compagnie naar Europa gezonden, waar hij te Utrecht studeerde. Vandaar keerde hij als geordend geestelijke naar Ceylon terug. Zijn hoofddoel is Christus. Hij heeft een goed talent voor prediking. Zijne gade, eene Europesche vrouw, is van één' geest met hem God vervulle zijne wenschen en kroone hem met zegen!’ Zie: der Königlich Dänischen Missionären aus Ostindiën eingesandter aus führlichen Berichte, Achster Theil, von der LXXXV bis XCVI Continuation. Halle, 1765. 4o. Dit citaat is de schrijver verschuldigd aan de vriendelijke mededeeling van Prof. H.C. Millies te Utrecht.

2) De genoemde neef stierf te Amsterdam in den ouderdom van 19 jaren, ten huize van Pieter Quint, in de Binnen-Bantammerstraat, en werd in de O.Z. Kapel begraven Hij was merkwaardig wegens zijne begaafdheden en zijn beminnelijk karakter.

1) Vitringa 1e ged eelte bl. 378.

2) Zie Vitringa 2e gedeelte bl. 471 en volgende.

1) Zie Vitringa 2e gedeelte bl. 471 en volgende.

2) Dagverhaal V Dln. bl. 467.

1) Dagverhaal V Dln, bl. 471.

1) Zie Vitringa 1e gedeelte bl. 234.

1) Zie Vitringa, 2e ged. bl. 78.

1) Zie Rogge Gesch. der Staatsregeling bl 352.

1) Zie Rogge bl. 368.

2) Zie Rogge bl. 371.

1) Zie Rogge, bl. 408

1) Zie Rogge, bl. 406-415.

1) Zie Rogge, bl. 397. De namen: van Altena, Midderichs, Nolet, Vreede, Withols, Quesnel, Vonkkoene, van Zonsbeek, van Langen, C.L. van Beijma en Bosch.

2) Zie Rogge, bl. 403-405.

1) Zie Dagverhaal, Dl. VII.

1) Zie Dagverhaal. Dl. VII.

1) Zie Rogge, bl. 465.

1) Zie Rogge, bl. 485.

1) Zie Dagverhaal, Dln. VIII, bl. 375.

2) Zie Dagverhaal, Dln. VIII, bl. 663 en 664.

1) Zie Rogge, bl. 489.

2) Zie Dagverhaal, VIII, bl, 401 en volgende,

1) Zie Rugge, bl. 5 2.

1) Zie Rogge, bl. 505.

1) Zie Thorbecke, (Mr J.R.) Historische schetsen, bl. 97.

1) Old Deccan Days; or, Hindoo Fairy Legends, current in Southern India. Collected from oral tradition by M (iss) Frere. With an introduction and notes by Sir Bartle Frere. The illustrations by C.F. Frere. London: John Murray, 1868.

Indische tooververtellingen. Uit het Engelsch van M. Frere, met platen. Leiden, S.C. van Doesburgh.

1) In zijne: ‘dédicace à l'ombre de Voltaire’, faisant préface de: ‘Le cochon de Saint Antoine’, Paris 1865.

1) Ik citeer hier en elders volgens de juiste en vloeieude vertaling, die te Leiden bij S.C. van Doesburgh het licht heeft gezien.

1) De vertaler, die van een roepei (ƒ 1.20) spreekt, begaat hier eene kleine roekeloosheid.

2) ‘Wij inlandsche meisjes (zegt zij bij de vermelding van haar huwelijk) hebben een heel gelukkig leven tot aan ons huwelijk. Onze ouders zorgen voor ons en wij hebben dan aan niets te denken en vermaken ons zooveel wij kunnen: maar, als men getrouwd is, komt men te wonen in het huis van den man, en zijne moeder en zusters zijn dikwijls heel onvriendelijk voor de vrouw.’ In de sprookjes zelve vormt deze Indische gewoonte met haar nasleep van gevolgen dikwijls een thema rijk aan variaties.

1) De heer Frere is van oordeel dat in de wijze, waarop de maan de spijzen tot haar moeder bracht, een eenigszins bedenkelijk voorbeeld ligt voor kinderen. ‘I fear, it must seriously impair the value of the story as a moral lesson’. Een overdreven, echt Engelsch rigorisme!

1) Zie Häusser, ‘Deutsche Geschichte’ etc. 3e. Afl. I. p. 1 vlg.

2) Zie Hettner, ‘Literaturgesch. d. 18 Jahrh’ III, 1 p. 2.

1) Hettner. t.a.p. III, p. 8.

1) Zie het geschrift van von Sybel: ‘Die Deutsche Nation u.d. Kaiserreich’.

2) Zie Häusser, v.a.p. I p. 4 vlg.

1) Häusser, t.a.p. I, p. 7.

1) Zie v. Sijbel, ‘Ueber die Entwicklung der absoluten Monarchie in Preuszen’. 1863.

2) Zie Häusser, t.a. p 34 vlg.

1) Zie Hettner, t.a.p. III, 2, p. 1-32.

1) Zie Häusser, t.a.p. I p. 52 vlg.; v. Sybel ‘Deutschl: u.d. Kaiserreich,’ p. 107 volg Hettner III, 2, p. 159 vlg.

2) ‘Aus meinem Leben’ 7de boek. Zie ook ‘Pröhle Kriegsdichter des siebenjährigen Krieges u. der Freiheitskriege’, 1863, p. 1-14.

1) De regeering was zoo gewoon haar hand in alles te steken dat ook de hoogst geplaatste mannen, die geacht konden worden rijp te zijn voor emancipatie niet vrij waren van het ‘landesväterliche’ toezicht. De hoogleeraren te Koningsbergen ontvingen, van Berlijn uit, aanwijzingen welke leerboeken zij moesten gebrniken; een docent in de wijsbegeerte, die ‘zich al te zeer had laten overtuigen’ door de philosophie van zekeren Crusius, ontving, onder de verzekering dat het de bedoeling niet was over de individueele meeningen te heerschen, een aanschrijving om dat stelsel niet langer te onderwijzen of een ander vak te kiezen; een hoogleeraar in de rechten kreeg bevel den omvang
der wetenschap, die hij voordroeg, rijpelijk te overwegen en zooveel hem mogelijk was van wijdloopigheid zich te onthouden. (Zie ‘Kant's Biographie’ v.T.H. Schubert, in de sammtliche werke’ van den eerste p. 58. vlg).

1) Zie de plaatsen bij Häusser, t.a.p. I, p. 195 en 196.

1) Kant's werke, ed. v. Rosenkrantz en Schubert, X, p. 252, vlg.

Kant maakt bij de uitgaaf van zijne verantwoording de merkwaardige opmerking dat hij zijn belofte om te zwijgen uitdrukkelijk had gedaan als onderdaan van Friederich Wilhelm II, om te kennen te geven dat hij niet voor altijd, maar slechts zoo lang die vorst leefde, van zijn vrijheid afstand deed.

1) ‘Vier Jahreszeiten’, 68.

2) Ibid. 59.

3) Zie ‘Hegel's leben’ v. Rosenkrantz, p. 227 vlg. en ‘Hegel u.s. Zeit’, v.R. Haym, p. 257 vlg.

4) Zie Gervinus, ‘Gesch. d. Deutschen Dicht.’ 5e Aufl. V, p. 335, vlg.

5) Zie W.v. Humboldt's ‘Ideen zu einem Versuch die Gränzen der Wirksamkeit des Staats zu bestimmen.’ Werke VII.

1) ‘Die Sänger der Vorwelt.’

1) ‘Die Sänger der Vorwelt.’

1) 14 October 1806.

2) 7-9 Juli 1807.

3) Pruisen behield van zijn 5570 □ mijlen slechts 2877, dus 92 meer dan de helft.

1) Zie Pertz, ‘Das leben des Ministers Freiherrn von Stein’, 2 Aufl. II, d. 10, vlg.

2) Pertz, t.a.p. I, 415 vlg.

1) Pertz, II, p. 23 vlg.

2) Pertz, II, p. 28.

3) Pertz, II, p. 145 vlg.

1) Pertz, II, p. 150.

2) Pertz, II, p. 688.

1) Pertz, II, p 482 volg.

1) Zie Freitag ‘Neue Bilder a.d. Leben des d. Volk,’ p. 476, vlg.

1) Zie Häusser t.a.p. III, 149. vlg.

1) Zie de plaatsen, aan v. Marnitz en Fr. v. Raumer's ‘Lebenserinnerungen’ ontleend, bij Häusser III. p. 491, vlg.

2) ‘Henriette Herz,’ herausgeg. v. Fürst, p. 57.

3) Arndt ‘Erinnerungen a.d. äusseren Leben’, p. 91.

1) Zie ‘Fichte's Leben’, von J.H. Fichte, 1ste Aufl. I, p. 530.

1) Zie ‘E.M. Arndt, sein Leben u.s. Schriften’, v.E. Langenberg, p. 34, volg.

2) ‘Aus Schleiermacher's Leben’, 1e Aufl. II, p. 77.

1) ‘Vaterlandslied’, 1812.

2) Opmerkelijk is de houding van Goethe in het tijdvak der bevrijdingsoorlogen. Hij hield zich op een afstand van de beweging, die bijna allen meesleepte en zocht in zijn studiën afleiding voor de politieke zorgen, die hij niet van zich kon afweren. Gelijk Hegel in 1806 betooverd was toen hij Napoleon, ‘diese Weltseele’, door de straten van Jena zag rijden, was Goethe, onder den indruk der persoonlijkheid van den keizer ongeloovig aan het gelukken van den Duitschen opstand. ‘O, ihr Guten, schüttelt immer an euren Ketten, ihr werdet sie nicht zerbrechen, der Mann ist ench zu gross’, riep hij in het voorjaar van 1813 den ouden Körner toe. (Arndt ‘Meine Wanderungen u. Wandl. m. Frhn. v. Stein’ p. 165.)

1) Zie Freytag ‘Neue Bilder’, p. 26.

1) In zijn gedicht ‘Am. 18 October 1816.’

1) Gervinus, ‘Gesch. des 19 Jarht.’ II, 2, p. 339, vlg.

2) Arndt. ‘Meine Wanderungen’ etc., p. 131.

3) Nauwerck, ‘Die Thäligkeit der Deutschen Bundesversammlung,’ 2tes Heft, p. 266, volg.

1) Zie Gervinus, t.a.p. II, 2 p. 638 en VII, 1 p. 154 vlg.

1) Zie Lewis ‘Göthe's Leben u Schriften’ Duitsche ver. gr. 8o II p. 324.

1) Arndt ‘Ueber künftige ständische Verfassungen in Deutschland,’ 1814; in zijn Schriften für und an seine lieben Deutsche,' 'II, p 69, vlg.

1) Belangrijke bijdragen voor de kennis der Burschen schaften zijn te vinden bij Arnold Ruge ‘Aus früherer Zeit’ II.

1) Saksen-Weimar, Beieren, Baden, Wurtemberg, Hessen-Darmstadt.

2) Zie Baumgarten ‘Der deutsche Liberalismus. Eine Selbstkritik’, p. 14 vlg.

3) Art. 26 der Weener slotakte.

1) Zie over v. Wangenheim, von Treitschke ‘Historische u. politische Aufzätze’ p. 207 vlg.

1) Zie Rosenkrantz ‘Hegel's Leben’, p. 330. vlg., Haym, ‘Hegel u.s. Zeit’, p. 357 vlg,, en daartegen Rosenkrantz ‘Apologie Hegel's gegen Haym’, p. 34.

1) 28 Juin en 6 Juli 1832.

2) Zie Nauwerck, t a p. 4 tes Heft, p. 45, volg. Zeer karakteristiek zijn de woorden waarmede 13 der Bondsstaten tot de voorstellen van Oostenrijk en Pruisen toetraden. Behalve Wurtemberg en Baden wedijverden alle in betuigingen van dank jegens de beide groote mogendheden voor haar trouwe behartiging der Duitsche belangen. Het was een belachelijk koor van serviele stemmen.

1) Den samenhang der latere democratische partij met de vroegere Burschenschaften erkent A. Ruge, de bekende redacteur der ‘Hallische Jahrbücher,’ als hij met het oog op de samenzwering der studentenvereenigingen schrijft: ‘Die Geschichte (arbeitet) noch immer an der Verwirklichung unserer Verschwörung,’ (Aus früherer Zeit. II p. 211.)

1) Zie de plaats uit de ‘Jahrbücher der Gegenwart’
aangehaald bij (Hundeshagen) ‘Der Deutsche Protestantismus’ etc. 3ter Aufl. p. 205.

1) De beide Grimm's en Dahlmann.

1) Zie vou Radowitz: ‘Deutschland u Friedrich Wilhelm IV’ Gesammelte Schriften III, p. 269-353.

2) Friedrich Wilhelm IV heeft den naam van ‘romanticus’ te danken aan de voorlezing van D.F. Strauss ‘Der Romantiker auf dem Throne der Cäsaren oder Julian der Abtrünnige’ 1847.

1) Zie R. Haym ‘Reden u. Redner des ersten Preusischen vereinigten Landtags,’ in de voorrede.

1) A. Springer ‘Geschichte Oesterreichs’ II, p. 191.

1) Strauss. ‘Sechs theologisch-politische Volksreden’ 1848, p. 11 volg.

2) Strauss t.a.p. p. 35.

1) Zie over von Radowitz het artikel van Mr. H.P.G. Quack in de ‘Gids’ van Mei 1860.

2) Zie R. Haym, ‘Die deutsche Nationalversammlung’ I p. 40, 41.

3) Zie Haym t.a.p. I p. 42.

1) Haym, t.a.p. I p. 24.

1) De toast luidde in den overgeleverden vorm: ‘Geen Oostenrijk, geen Pruisen, maar een eenig, groot Duitschland.’ Zie Springer ‘Gesch. Oesterreichs’ II p. 180.

2) Zie von Raumer's brieven van 16-23 Augustus 1868 in zijn ‘Briefe aus Frankfurt u. Paris’ I.

1) v. Treitschke verhaalt dat Dahlmann nog in September 1848 in het programma der ‘Deutsche Zeitung,’ toen deze naar Frankfort werd overgebracht, de zinsnede schrapte, waarbij de Pruisische opperheerschappij werd verlangd, met deze opmerking: ‘dat kan men nu nog volstrekt niet
weten.’ ‘Hist. u. Polit. Aufsätze, p. 435.

1) Woorden uit het programma van het ministerie Schwartzenberg.

1) Zie het verhaal van de lotgevallen der keizerlijke deputatie bij v. Raumer, t.a.p. II, p. 378. vlg.

1). ‘Pro populo Germanico’, p. 213.

2). ‘Shakespeare’ III, p. 286. vlg.

1) Gervinus ‘Gesch. d.D. Dichtung’, 4 Aufl. V. p. 665.

2) Gervinus ‘Shakespeare’ I, XI.

3) Wij herinneren aan Julian Schmidt's ‘Geschichte d.D. lit. im 19 Jahrh’; aan Hettners ‘Romantische Schule’ en zijn ‘Literaturgesch. d. 18 Jahrh.’

1) Zie het artikel ‘der Preuszische Landtag während der Jahre 1851-1857, Preuszische Jahrbücher I, 2.

1) Zie Adolf Schmidt, ‘Preuszens Deutsche Politik’, p. 209.

1) Adolf Schmidt, t.a.p. p. 3.

1) Met merkwaardige openhartigheid zijn die fouten erkend door H. Baumgarten, ‘Der Deutsche Liberalismus’, p. 35.

1) Baumgarten, t.a.p. p. 45.

1) De noodlottige motie van den afgevaardigde Hagen, waarbij een ‘specialiseering’ van het budget werd verlangd, werd 6 Maart 1862 met een meerderheid van 33 stem men aangenomen.

1) Dat oogpunt is met juistheid aangewezen door Baumgarten t.a.p. p. 55, volg.

1) Zeer waar zegt Banmgarten t.a.p. p 62: ‘Wir übertrugen unbewuszt die wissenschaftliche Methode auf die politische Praxis. Die Wissenschaft had ihre Arbeit gethan, wenn sie die Wahrheit gefunden und ausgesprochen hat: die Politik fängt dann an;....eine Politik, die von den Umständen absicht, ist Träumerei.’

1) Ten deele bruikbare materialen voor de kennis dezer periode zijn te vinden in het werk: ‘Die innere Politik der Preuszischen Regierung von 1862-1866.’ Berlin 1866. Het bevat een ‘Sammlung der amtlichen. Kundgebungen und halbamtlichen Aeuszerungen.’

2) 24 September 1862.

1) Art. 105.

2) Zie L. Hahn, ‘Zwei Jahre Preuszisch-Deutscher Politik 1866-1867. Sammlung amtlicher Kundgebungen und halbamtlicher Aeuszerungen etc.’ Het werk is een voortzetting van het van het vroeger aangehaalde ‘Die innere Politik der Prenszischen Regierung’ en van dezelfde waarde.

1) Hoogst opmerkelijk is het een man als D.F. Strauss, in antwoord op de vraag of hij Bismarck voor een staatsman hield, te hooren verklaren, dat hij hem beschouwde: ‘als einen der gröszten, die Deutschland je gehabt hat und der ihm durch eine seltene Gunst des Geschicks grade zu der Zeit, da es ihn am
nëthigsten brauchte, zu Theil geworden ist’....En verder: ‘Graf Bismarck wagte den Versuch die unerträglich gewordenen Zustände von oben herab umzukchren. Zu diesem Zwecke hat er sich lange Zeit tiefer noch als der alte Brutus zu verstellen gehabt, wie dieser dem Gespött, so dem Hasz und Abscheu Trotz geboten, in dem er die groszen Pläne seiner äuszeren Politik hinter den Gewaltmaszregeln seines Regiments im Iuneren versteckte. Seitdem er mit der ersteren hervorgetreten ist, hat sich seine gehässige innere Politik nur als Mittel für die äuszere enthüllt; er musste sich ein starkes, schlagfertiges Heer schaffen, und muszte sich im dem Vertrauen seines Königs festsetzen. Ob zu diesen beiden Zwecken alle die Maszregeln erförderlich waren, durch welche der Graf bis zum Ausbruche des Krieges seine Verwaltung in Innern verhaszt gemacht hat, will und kann ich nicht entscheiden.’ (Preuszische Jahrbücher, Februari 1867 p. 199.)

1) Antwoord van den koning op het adres van het Abgeordnetenhaus 25 Augustus 1866.

1) Bij de algemeene beraadslagingen zeide de afgevaardigde Miquel: ‘Der Entwurf tritt bei der ersten Beschauung uns rauh und eckig entgegen, er befriedigt weder ein politisches Ideal noch ein theoretisches Ideal, noch entspricht er einem historischen Vorgang; der Entwurf ist nicht zu vergleichen mit der Amerikanischen, noch mit der Schweizerischen Bundesverfassung, noch auf eine Linie zu stellen mit der Reichsverfassung; der Entwurf gewährt keinen Einheitsstaat, keinen Bundesstaat und keinen Staatenbund; der Entwurf ist völlig originell, wie die politische Lage neu und originell ist, die er formuliren sol.’ Strauss schrijft terecht, t.a.p. p. 198: ‘Ein Bundesstaat, in welchem das eine Preuszen zu seinen sogenannten Bundesgenossen an Umfang und Gewicht sich etwa so verhällt, wie der Jupiter zu seinen Trabanten, ist nur dem Namen naeh ein Bundesstaat.’ - Zie verder Schulze: ‘Die Krisis des Deutschen Staatsrechts im Jahre 1866,’ p. 65, vlg. Deze definieert den Noord-Duitschen Bond als een ‘Bundesstaat wo der wesentlichtste Theil der Bandesgewalt mit der Staatsgewalt des mächtigsten Einzelstaates organisch verbunden ist.’

1) Rede van 11 Maart 1867.

2) Rede van 9 Maart 1867.

3) Art. 56 en 58 van het ontwerp.

4) Art. 60 en 62 der constitutie.

1) Art. 21 en 29 van het ontwerp.

2) Art. 32 der constitutie.

3) Art. 78 der constitutie.

4) Art. 71 van het ontwerp.

5) Zie Schulze, ‘Die krisis der Deutschen Staatsrechts,’ p. 103.

6) Art. 79 der constitutie.

1) Strauss schreef t.a.p. p. 199. Dasz ein Staat, so lange er in dem Sinne wie eben jetzt der Preuszische, unfertig ist, seine Macht und innere Einheit auf Kosten der Freiheit verstärken musz, kann nur ein Gefühlspolitiker bestreiten. Auf der anderen Seite wird ein Staat auch wieder niemals fertig, und die Freiheit so lange niederhalten wollen, hiesze sie bis zu den griechischen Kalender vertagen. - Zie ook v. Treitschke: ‘Hist. u. polit. Aufzätse’ p, 460.

1) ‘Das neue Deutschland und Frankreich’ Sendschreiben an Hernn Forcade. 1866 p. 29.

1) Zie v. Treitschke, ‘Die Zukunft der Nord-Deutschen Mittelstaa ten,’ p. 14.

1) Zie Freytag, Nene Bilder p. XIV.

2) Zie v. Treitschke t.a.p. p. 457.

1) C'était l'heure de l'enthousiasme. Elle était poétique comme le passé, miraculense comme une résurrection. Les vieillards rajennissaient, les femmes pleuraient, les prêtres priaient, les lyres chantaient, les enfants s'émerveillaient et espéraient.’ Aldus beschrijft Lamartine zelf, op dichterlijken trant, deze periode in de voorrede van zijne: ‘Histoire de la restauration.’

1) Op blz. 6der wet (uitgave Belinfante) moet tweemaal eene drukfout ingeslopen zijn bij het met een letter aanhalen van de vakken van onderwijs, over welke de verschillende eindexamens der gymnasiën loopen. Met letter c. wordt daar van aanstaande juristen, medici en apothekers een examen in de Hebreeuwsche taal- en letterkunde gevorderd.

1 Gids Januarij 1868, pag. 48. De onderstreping is van mij.

1) Die vertaling is sedert verschenen, maar mij nog slechts oppervlakkig bekend.

1) Passages from the Note-Books of the late Nathaniel Hawthorne. With an introduction by Moncure D. Conway. Loudon: John Camden Hotten, Piccadilly. 1869.

1) Schlosser, Weltgeschichte.

2) Canz. 28.

1) Histoire de la littérature française depuis ses origines jusqu'à nos jours. 6me édition, Paris 1864.

1) natie.

1) Men zie Doorenbos: De Troubadours in Spanje en Italië, in zijn handleiding tot de geschiedenis der Letterk, p. 22, enz. en vooral Baret: Les, Troubadours.

1) De Benedictijnen Claude de Vic en Dom Vaisselle in hun beroemde Histoire générale du Languedoc.

1) Zie boven bladz. 501.

1) De la litér. du midi de l'Europe.

2) Mone, Uebers. der Niederl. Volksliter. S. 77.

3) History of fiction, II. 8.

1) In zijne brieven aan Girolamo Ruscelli, Vol. II, let. 166.

2) Het eerste boek van den vromen ende doorl. Ridder Amadis enz. (Leyd 1598) fol. 81. 4o.

3) Gesch. d. Poes. u Bereds. III. 49.

1) Zie over deze en andere, zoo spaansche als andere editiên, Brunet, Manuel op Amadis, Dez., Nouvelles recherches op Amadis, Ebert, Lexicon op no. 481-489.

2) Volgens anderen bearbeidde hij in 1460 de eerste editie en gaf hem tusschen 1492 en 1505 het eerst in druk.

3) Dit boek zou hij in 1485 begonnen zijn, en eerst tegen 1492 voleindigd hebben.

1) Volgens Nisard, Livres populaires.

2) A. de Gaule, Poëme faisant suite aux chevaliers de la table-ronde. Paris 1813.

3) A. de Gaul, A poem in three Books. Loud. 1803.

1) De daden van Spharamont, Amadis van Gestirn en de avonturen van andere nakomelingen van Amadis, met inbegrip van die van Amadis van Trapezonde.

2) Mone, S. 76.

1) Een Horace Vernet heeft dit bewezen. Uitgaande van het denkbeeld, dat het tegenwoordige arabische kostuum van de oud-israëlitische kleeding niet veel kan
verschild hebben, ging hij het gewaad der Arabieren in Algerië bestudeeren, en paste dat nu op bijbelsche onderwerpen toe. Zeker, de kleeding is beter gekozen dan bij zijn voorgangers, en zij is goed geschilderd. Maar om een godsdienstig onderwerp te behandelen wordt er meer gevorderd, dan een goed penseel en een juist kostuum.

1) De naam schijnt, wel beschouwd, uitgediend; jammer, hij zou nu beteekenis gaan krijgen.

1) Deze wankoppeling is niet mijn schuld, maar komt voor rekening van de nieuwe spelling, foeileelijker gedenken!

1) Br. Stefanus doet hier m.i. zuiver water stroomen uit de rots zijns kerkijvers. Dit ongeloofelijk klopjesgebed doet ons nog meer verbaasd staan bij de latere reuzenwerken des dichters. Maar eeus dichters teérgevoeligheid vooral voor pamfletten in eigen vorm, gaat onbegrijpelijk ver.

De Stenograaf des gespreks.

2) Ik vind o.a. de gewigtige opheldering van het door Vondel dikwijls gebezigde ‘verrukt’ onder aan den voet dier besmette bladz.: ‘vervoerd’, door de hand van Dr. van Vloten aangebragt. Hij veroorlooft zich dàartoe de weelde van een voldragen noot. Wat zal ijveriger noteukraker wel van ‘ingetreden’ zeggen? Misschien naar v. Vloten's voorbeeld: lees: aangevangen.

1) Lied van Jefta's vrouw.

1) Wij hebben omtrent deze vereenigingen en die van Duitschland en Frankrijk in dezen jaargang van dit Tijdschrift het voornaamste medegedeeld, onder den titel: de arbeiders-beweging der XIX eeuw.

1) De uitgaaf van deze bijdrage, welke reeds geruimen tijd geleden werd opgesteld, is door bijzondere omstandigheden tot heden vertraagd.

2) Zoon van Victor de Riquetti. markies van Mirabeau en van Geneviève Marie de Vassan. Een andere tak van het oorspronkelijk Italiaansche geslacht Riquetti had zich te Marseille gevestigd. Tot dezen behoort de Belgische familie Riquet de Caraman, prinsen van Chimay.

1) Iets over Mirabeau, voornamelijk betreffende zijne gevangenneming te Amsterdam, door Dr. Engelbregt, Middelburg, van Benthem en Jutting, 1865.

1) Mémoires biographiques, littéraires et politiques de Mirabeau. La Haye, Vervloet. - 1834 - S deelen. De uitgaaf is bezorgd door Mirabeaus aangenomen zoon Lucas de Montigny.

2) Mémoires III. bl. 27.

3) Waarschijnlijk Amboina (?)

1) Waarschijnlijk bedoelde hij met ‘les puissances,’ de Hoog mog. Staten-Generaal

2) De mededeelingen van den heer Engelbregt (t.a.p. bl. 46), helderen dit op en leveren zeer interessante bijdragen ‘voor de kennis van de wijze waarop men in die dagen met dat expedieren naar onze kolonien rondsprong’

1) Brief aan madame du Saillant, van 27 Sept. 1780. Mémoires, IV bl. 78, en V bl. 46.

Engelbregt t.a.p. bl. 84, zegt o.a. ‘Ieder beoordeele nogtans hoever hij er vrede mede zou kunnen hebben, wanneer het heette, dat men in dronkenschap eene brochure tegen hem had laten drukken.’

2) Engelbregt t.a.p. bl. 26.

3) Hij was geboren op het kasteel Bignon, den 9den Maart 1749.

1) Mémoires III. bl. 81.

2) Zijne vrouw en zijne jongste dochter, madame de Cabris: beiden waren van af 14 Februarij 1778 gevangen gehouden in een klooster. Zij bleven daarin tot den 10den Junij 1761.

3) Honoré de Mirabeau zat toen sedert zijne gevangennening in Holland, dus van af 7 Junij 1777, te Vincennes opgesloten.

1) Voor het eerst uitgegeven, met den plaatsnaam van London, in 1775. Het was echter gedrukt te Neufchatel, ‘où l'on en fit deux éditions en six semaines.’ Mem III bl. 6. Mirabeau trok weinig honorarium. ‘J'ai à peu près donné mon manuserit à Mr. Fauche de Neufchâtel, il lui a valu 200 louis.’

2) De markies van Mirabean was ook graaf van St. Matthieu. In Zwitserland had hij zich genoemd graaf van Beaumont, ook naar een landgoed van zijnen vader

1) In het gebouw waar thans het logement de Keizerskroon is. Engelbregt. bl. 1.

2) Zie Engelbregt. t.a.p. bl. 47 en volg; Mémoires. III, bl. 6 en volg.

1) Lettres de cachet par Mirabeau. J, bl. 226. Mémoires. III. bl. 23. Engelbregt t.a.p. bl. 49.

2) Het vonnis tegen hem en tegen Sophie was wel den 10den Mei 1777 te Pontarlier uitgesproken, doch het was op den dag der gevangenneming nog niet te Amsterdam bekend.

3) Mémoires III bl. 23.

1) De markies de Monnier, die medelijden met zijne vrouw had, zond haar een zijner knechten te Amsterdam om haar geld te brengen ‘m'y sachant dépourvue’ schrijft zij: Indien hij voor aanzienlijke waarden bestolen was geweest, zou hij dit niet hebben gedaan.

2) Zie mémoires III bl. 11. Vergelijk ook Engelbregt bl. 41 en volg. Hij noemt Rey ‘ce fripon de libraire.’

3) Histoire des Voyages, Histoire d'Angleterre van Mevrouw Macaulaij, Histoire de Philippe II, roi d'Espagne par R. Watson etc. zie méms III bl. 40.

4) Avis aux Hessois et autres peuples de l'Allemagne, vendus par leurs princes à l'Angleterre. Amsterdam, 1777. 12 bl. in 8o.

1) London, 1777, 96 bl. in 8o.

1) Zie t.a.p. bl. 42 en 43.

2) Zie mémoires III. bl. 47-70. Dat stuk werd in 1776 geschreven en geteekend ‘par le F∴ Mi -. nommé présentément Arcésilas.’

3) Zie mémoires III. bl. 9. Vergelijk Engelbregt, bl. 79 en 80.

4) Die schulden zijn soms geraamd tot op 400,000 frs., doch bedroegen iu werkelijkheid hoogstens 60,000 frs. De onkosten der gevangenneming enz., bedroegen voor den markies ongeveer 20,000 fcs.

In de mémoires wordt de markies genoemd ‘avare pour le bien, prodigue pour le mal.’ Die woorden zijn niet slecht gekozen.

1) T.a.p. bl. 73.

2) Geschilderde en beschilderde vrouwen. Ned. Spect. van 1864, no. 53, bl. 419 en volg., naar aanleiding van Jules Janiu ‘les amours de Mirabeau et de Sophie de Monnier.’

3) Zie al deze geschriften opgenoemd, mémoires V. bl. 47-49 en 94-96. Daaronder wordt ook genoemd (bl. 96). ‘Une vaste compilation sur les révolutions des Provinces-Unies, depuis l'irruption des Cimbres et des Teutons, jusqu'au milieu du XVe. siècle.’

4) Engelbregt, bl. 88 en volg.

5) Hij wilde haar dwingen bij hem te komen wonen. Vooral had hij het er op gemunt om het beheer over hare aanzienlijke inkomsten te bekomen. Sedert hun huwelijk waren zij slechts eenigen maanden bij elkander geweest.

6) Engelbregt, bl. 104.

1) t.a.p. bl. 106.

2) De heer Halbertsma, Het geslocht der van Harens bl. 202 zegt, dat zij eene natuurlijke dochter was van Willem van Haren, den ouderen broeder van Onno Zwier. Daar Willem reeds den 4den Julij 1768, als Ambassadeur te Brussel was overleden, en daar Mirabeau. volgens zijne mededeelingen, haar vader in 1776 in Holland ontmoette, moet hier aan eene naamsverwarring gedacht worden, en acht men de thans geuite meening, ook op andere gronden, meer waarschijnlijk. Evenzoo hebben wij even als Engelbregt de spelling (bij anagram) van de Nehra, in alle Fransche berigten en ook in hare brieven voorkomende, behouden, ofschoon Halbertsma die als de Nerah aangeeft.

Hare voornamen Henriette-Amélie, zijn blijkbaar ontleend aan Amélia-Henrietta-Wilhelmina du Tour, de eerbiedwaardige moeder van Willem en van Onno Zwier van Haren. Ook de vrouw van Mirabeau had toevallig dezelfde voornamen.

3) Revue des deux mondes. 1858 XVe deel., bl. 669-694 en Kunst en Letterbode, 1858-12 Junij. Die brieven zijn in 1791 en in 1806 door haar geschreven aan den geneesheer Cobanis.

1) Mirabeau schrijft van haar: ‘J'ai une compagne de mon sort, une compagne aimable, douce, bonne, que sa beauté aurait infailliblement rendue riche, si ses excellentes qualités morales, ne s'y étaient pas opposées......Ma compagne est ce que vous l'avez vue belle, douce. bonne, égale, courageuse, pénétreé de ce charme de la sensibilité qui fait tout supporter..sa physionomie angélique etc.’ Méms. V bl. 126.

2) Hij had meermalen vlagen van uiterst dolle en door niets geregtvaardigde jaloersheid, waarbij hij zich niet ontzag Madme de Nehra te mishandelen en haar leven met een geladen pistool te bedreigen. Te meer was dit onverantwoordelijk bij zijne door haar met gelatenheid getolereerde, en openlijk bekende ligtzinnige levenswijze, terwijl haar gedrag hem geen zweem van grond tot jaloersheid opleverde.

3) Revue des deux mondes t.a.b. bl. 678. - ‘Nous parlions ausi quelquefois d'un grand homme qui avait été mou bienfaiteur. Je pleurais sa perte, et Mirabeau, qui l'avait heaucoup connu, mêlant ses larmes à celles dont j'arrosais sa tombe, me savait gré de ma sensibilité.’ Dit was bij de eerste kennismaking en bevestigt hoe goed komediant Mirabeau was.

Willem van Haren was reeds in 1768 overleden (Zie bl. 14)

1) In de mémoires staat abusivelijk te Amsterdam. De hertog van Brunswijk verliet Nederland eerst in October 1783.

2) Mirabeau noemt haar soms wel la comtesse de Nehra.

3) Later beroemd geworden als Lord Minto en als Gouverneur-Generaal van Bengale.

4) Het voorwoord is gedagteckend ‘Londres. 28 Décembre 1784.’ Het boek, 168 en XL bl. in 8o, is uitgegeven bij ‘G. Faden geographe du roi à Londres’ en de kaart geteekend door L.S. de la Rochette bij den zelfden uitgever, ‘sous le privilege de l'acte du Parlement, 22 Janvier 1785.’

1) Op bl. 85 trof ons de mededeeling van een oud spreekwoord dat bij de Franche zeelieden in gebruik zou zijn ‘Si ce sont des Anglais nous les battrons; si ce sont des Hollandais, nous battrons.’

2) De la caisse d'Escompte - 227 bl. in 8o. (8 Mei 1785).

De la Banque d'Espagnc, dite de Saint-Charles - 320 bl. in 8o (1785).

Lettre du comte de Mirabeau à Mr. le Couteulx 117 bl. in 8o. (13 Julij 1784.

Sur les actions de la compagnie des eaux de Paris. - 36 bl. in 8o (20 Oct. 1785).

Reponse aux administrateurs des eaux de Paris. - 116 bl. in 8o. (10 Dec. 1785).

1) Revue des deux mondes. t.a.b. bl. 684. mémoires V bl. 242 en volg.

2) Lettres du comte de Mirabeau a M..., - sur MM. Cagliostro et Lavater - Berlin - 75 bl. (25 Maart 1786).

Sur Moses Mendelssobn, sur la reforme politique des Juifs, et en particulier sur la revolution tentée en leur faveur en 1753, dans la Grande Bretagne. Londres - 196 bl. ui 8o. - 1787.

3) Dénonciation de l'agiotage au roi et à l'assembleé des notables. - 143 bl. in 8o - (26 feb. 1787).

1) Dezè lettre de eachet was de zeventiende en laatste welke tegen hem werd uitgegeven.

2) De la Monarchie Prussienne sous Frédéric le Grand etc. par le comte de Mirabeau. Londres. - 1788. - 4 vol in 40. (8 vol in 8o). Mirabeau verkocht het manuscript aan den uitgever Fauche te Hamburg voor 20.000 francs.

3) Méms. VI bl. 54.

1) Revue des deux mondes t a.p. bl. 688.

2) Vl bl. 102 en volg.

3) Méms. VI bl. 105 en volg. Waarschijnlijk is dit de bekende patriot, de hoogleeraar van der Keessel. ‘Une multitude de lettres’ zegt ook Lucas de Montigny, (méms. III bl. 46) ‘prouvent que Mirabeau avait formé à Amsterdam, à Rotterdam, à Leijde, à Dordrecht, d'etroites liaisons, non seulement avec des savans et des gens de lettres, mais encore avec beaucoup de citoyens qui, adonnés comme lui aux études politiques, s'occupaîent surtout des spéculations d'une philantropie très active.’

In eenen brief wordt nog als een brave en kundige republikein geprezen de heer van Hoeij, commissaris te Parijs.

4) De zuster van Frederik Willem II van Pruissen, de vrouw van Willem V, toen tijdelijk te Nijmegen, daar de geheele republiek nagenoeg tegen hem in opstand was

5) Aux Bataves sur le stadhoudérat. Par le comte de Mirabeau 147 en 213 bl, in 8o. 1 April 1788.)

1) Eenige bladzijden (97-104) zijn gewijd aan de beschrijving zijner misdrijven. De opschriften der paragrafen luiden o.a. als volgt: ‘Ses intrigues, ses trahisons, ses crimes, ses-attentats contre la liberté etc.’ Die beschrijving levert echter juist het bewijs, dat Mirabeau al zeer weinig kwaads van den goedhartigen Prins had kunnen bijeenbrengen.

1) Mémoires VI. bl. 123.

Vergelijk ook de analyse van het werk bl. 351-360.

Eene vertaling uit het Fransch in 2 deelen onder den titel: - ‘Aan de Batavieren over het stadhouderschap, door den graaf de Mirabeau.’ zag het licht te Antwerpen, bij P. Rijmers, 1788, in 8o.

2) Ook vindt men aangeteekend: ‘Les notes contiennent des détails très intéressants. On soupçonne qu'elles ont été fournies a M. de Mirabeau, par M. Dumont - Pigalle.’ - Navorscher X, bl. 87.

3) Geboren te Leiden, 12 April 1754.

4) Bij Halbertsma, t.a.p. bl. 202, leest men omtrent haar nog het volgende: ‘Wijlen de WelEd. Heer C.L. van Beijma heeft mij verhaald, dat hij tijdens zijn verblijf te Parijs bij den beroemden Mirabeau, aan tafel zittende zeer verwonderd was dat mevrouw (Concubine?) Mirabeau hem zoo naauwkeurig naar eene menigte Friesche familien vroeg. Bij nadere kennismaking bleek zij eene dochter van Willem van Haren te zijn.’ De bijvoeging van den heer Halbertsma, ‘misschien was dat Amélia,’ - eene echte dochter, in 1762 uit Willems tweede huwelijk geboren - bevestigt de ook op andere gronden vooropgezette meening, dat hier geheel aan naamsverwarring moet gedacht worden en dat de ware toedragt der zaak den heer Halbertsma onbekend was. Dit alles maakt het nog meer waarschijnlijk, dat zij wel degelijk eene natuurlijke dochter was van Onne Zwier.

1) Deze brief is van Mei 1791 en dus van eenige dagen na Mirabeau's dood. Hij had haar bij testament een legaat van 20.000 fr. vermaakt, doch zij schijnt dat nooit gekregen te hebben.

Zij ging stil te Amsterdam wonen en overleed daar den 24sten Junij 1818. Halbertsma, t.a.p. bl. 202 zegt dat zij aldaar ‘in een hofje’ woonde, waarvoor men, volgens mededeeling van tijdgenooten, het Deutz hofje heeft te verstaan. De onvergetelijke Mr. Jacob van Lennep herinnerde zich nog haar te hebben ontmoet.

1) Beets schrijft Humour; waarom? Ik meen dat humor een goed inheemsch woord geworden is, dat ieder verstaat, en dat de Engelschman het ook uitspreekt zonder ou of ons oe, zelfs met nauw hoorbare
o, omdat hij den klemtoon op de eerste Syllabe zet: yu'-mór, volgens Sheridan's Pronouncing and spelling Dictionary

1) Simple noemt hem Thackeray, nu en dan naar mijn oordeel te onrechte vertaald door onnoozel; waar dit geschiedde zou, dunkt mij, argeloos of onergdenkend beter zijn geweest. De verdienstelijke Vertaler vergeve mij deze opmerking; 't is volstrekt niet om te vitten, maar omdat dat onnoozele den waardigen
Kolonel te kort doet.

1) In ons vaderland behoort de heer U. II. Meyboom tot de bestrijders van dat gevoelen. In zijne dissertatie en in twee artikelen, door hem in het Theologisch Tijdschrift geplaatst, komt hij met kracht op voor de prioriteit van Mattheus. Hij volgt daarbij eene reeds verouderde hypothese, die Markus voor eene compilatie houdt van Mattheus en Lukas. Hij heeft vele juiste opm erkingen, en gaarne laten wij recht wedervaren aan zijne kennis en scherpzinnigheid. Maar toch bevreemdt het ons, dat hij de Markus-hypothese in haren nieuweren vorm niet beter waardeert Wat hij er voor in de plaats geeft, wordt te zeer door bezwaren gedrukt, dan dat het ooit zou aangenomen kunnen worden.

De Hoogleeraar Scholten heeft in zijn laatste werk ‘het oudste Evangelie,’ d quaestie weder op nieuw onderzocht en in alle détails nagegaan. Zij is hier zoo volledig en zoo wetenschappelijk behandeld, met inachtneming van alle bijzonder heden, dat ik voor mij daarin eene belangrijke schrede voorwaarts zie, om de zaak uit te maken. Wij komen door dit onderzoek veel nader tot den historischen Jezus, en verheugen ons in dit resultaat als in eene schoone overwinning der historisch-critische wetenschap.

1) Nederland en Indie, Amsterdam, 1868; C.M. van Gogh.

1) Bl. 22 en volg. en bl. 13 en volg. van zijn geschrift.

2) Is eenmaal dat grondregt geregeld - onze lezers weten wat wij daaronder verstaan - dan zullen er op Java kanalisatie-maatschappijen ontstaan, en zal bij de bevolking ook de afkeer van de suiker-riet-cultuur ophouden.

Het heeft de aandacht getrokken van alle ondernemers, dat de Javaan ongaarne suikerriet aanplant, terwijl hij steeds genegen is tabak voort te brengen. De reden daarvan is alleen gelegen in het onttrekken van water aan den rijstbouw, dat noodwendig gepaard gaat met den aanplant van suikerriet.

3) Handelsblad van 15 Junij jl.

1) T.a.p. bl. 4.

1) Zijn er zoo?...Zijn er nòg zoo?...

Zoo waren er misschien voor weinige jaren. Op dit verschijnsel, dat, naar wij hopen en vertrouwen, voor goed tot het verleden behoort, doelt de hooggeleerde schrijver - en als zoodanig laten wij het in zijn betoog gelden. Hoezeer dit opstel, onderteekend als het is, voor de verantwoordelijkheid van den auteur blijft, konden wij toch niet nalaten, hier eene kleine aanteekening ons te veroorloven.

1) De heer Saaymans Vader, Zitting der 2e kamer van 10 December 1868.

1) Zitting der 2e kamer van 10 Dec. 1868,

1) Zitting der 2e. kamer van 11 Dec. 1868.

1) Dit had o.a. meestal plaats te Leiden.

1) Slechts zelden sprak een afgevaardigde in de vergaderingen der Staten van Holland of van de Staten-generaal, indien hij geen pensionaris was. Geschiedde dit soms, dan werd dit als eene groote bijzonderheid aangeteekend.

2) Misschien zou men het nu noemen Ministre-Orateur van de gemeente.

3) In Amsterdam en Rotterdam waren meestal twee pensionarissen aangesteld.

1) Hun aantal, sedert het midden der 16e eeuw aanzienlijk verminderd, klom sedert zelden boven dat van zeven.

2) In een gedrukt libel reeds in 1588 uitgegeven, waarschijnlijk door den bekenden Gerard van Prounink, gezegd Deventer leest men onder meer de volgende zinsuede:

‘Waertoe dient dan datse haer roemen te sijn souveraine Heeren of of datse haer bij den Keijser Karolo vergelijken willen, anders dan om partijschappen en twisten onder de provincien, vervremdingen en verbitteringen onder den groten te veroorzaken, hun, ons en onse nakomelingen tot eenen spot te maken bij alle vorsten en potentaten des werelds, Hans Schijtpeper, Hans Meersdrager, Hans Brouwer, Hans Kaaskoper, Hans Mulder de instrument wesende van de souveraine pensionarissen. So worden wij vast in vremde koningrijken begekt en bespot....’. Bor. 24e Boek fo 205.

1) Eene meesterlijke beschrijving van ‘eene vergadering der Staten van Holland’, op den merkwaardigen 25en Junij 1672, is door Mr. Jacob van Lennep gegeven in het jaarboekje ‘Holland’ van 1849. bl 42 en volg.

De vergaderingen werden in den regel alleen 's morgens gehouden.

1) Waarschijnlijk zullen weldra omtrent die logementen eenige merkwaardige bijzonderheden worden medegedeeld.

2) De Gecommitteerde Raden vergaderden in de zaal op het Binnenhof waar thans de Rekenkamer hare zittingen houdt, welke zaal geheel haar vorig karakter behouden heeft. Die Raden, - de Edelmogende Heeren, - wier betrekking geheel overeenkwam met die der tegenwoordige Gedeputeerde Staten, genoten een jaarlijksch inkomen, die van de Ridderschap ƒ 1700, van de steden ƒ 1200, 's jaars, benevens ƒ 300, voor huishuur. In commissie reizende ontvingen zij bovendien respectivelijk nog 6½ en 4½ gulden daags.

1) Als Staatsman kan men personen als Jacob Cats, als van Hoornbeek, als van Bleijswijck en meer andere Raadpensionarissen niet onder de uitstekenden tellen. Later hopen wij over dit ambt meer in het bijzonder te handelen.

2) Voor elke belangrijke zaak werd eene commissie benoemd, bestaande uit één lid uit elke provincie, met den griffier en met den Raadpensionaris van Holland. Deze laatste had eene beslissende stem. De Gedeputeerde van Gelderland zat in alle commissiën voor.

3) De zaal was geheel ingerigt en beschilderd als de Trêves-kamer. In de vier kamers waarin ze werd verdeeld, vergaderen thans de sectiën van de Eerste kamer der Staten-Generaal.

1) Gelderland had den voorrang en 6 stoelen; dan volgde Holland met 6, Zeeland met 3, Utrecht met 2, Friesland met 3, Overijssel met 2 en Groningen met 2 stoelen. De twee overige stoelen werden vervuld door den Voorzitter, die om beurten uit elke provincie gedurende acht dagen zat, en door iemand, uit die zelfde provincie, die aan zijn regterhand gezeten, als Vice-president optrad.

2) Elke provincie bepaaide zelf het daggeld aan de afgevaardigden ter Generaliteit toe te kennen. Meestal was dit voor die uit Holland ƒ 4, voor de anderen ƒ 6 daags, doch bij commissiën genoten zij nog bovendien binnen'sland's ƒ 10, buiten'slands ƒ 15, en als afgevaardigde te velde, zelfs tot ƒ 70 daags.

3) Het ‘Maandagsch congres’ was de gewone zamenkomst in de Trêves-kamer tusschen de afgevaardigden ter Staten-Generaal en tusschen de vreemde gezanten.

1) Studiën en schetsen enz. bijeenverzameld, en herzien door R.C. Bakhuizen van den Brink, Ie deel, 2e stuk, bl. 503 en vlg.

2) In veel lateren tijd was het wel eens de Voorzitter van de Ridderschap, die als waarnemend Raadpensionaris optrad. Zoo nam de baron van Wassenaar-Starrenburg, van af November 1787 dat ambt waar, toen de Raadpensionaris van Bleijswijck was afgetreden, tot aan de benoeming van van der Spiege

1) Het is opmerkelijk, dat in den eed die mondeling en schriftelijk den 21sten December 1650, door Mr. Johan de Witt als pensionaris van Dordrecht, in handen van den burgemeester aldaar werd gedaan, dit eerste curcijf gedrukte gedeelte, betreffende de godsdienst niet voorkomt. Overigens is het formalier hetzelfde, eindigende met: ‘Soo u Gode helpen.’

1) Waarschijnlijk dezelfde als de vorige.

2) In 1568, op last van Alva gevangen genomen, overleed hij in 1569 in de gevangenis.

3) Zie hierover vooral het bovenaangehaald werk ‘Studiën en Schetsen’ van Dr. Bakhuizen van den Brink.

1) Hij was in zijn tweede huwelijk getouwd met Maria Buijsen, wed. van den Corput, de moeder van de echtgenoote van Jacob de Witt. Daardoor was Berck de stief-grootvader van Johan de Witt.

1) Zoon van Anthony Vivien, heer van Buviguy en van Anthonia van den Corput, de zuster van Johan de Witt's moeder. Hij was geboren in 1631.

1) Hieruit blijkt, dat de pensionaris goed bezoldigd was, ƒ 3000 's jaars was in dien tijd een zeer hoog tractement.

1) Het is in verband met den voorgaanden brief waarschijnlijk, dat de Witt hier in plaats van gisteren, heden heeft willen zetten. De brief toch is 11 September gedateerd. Welligt ook is de laatste brief geschreven na middernacht, zoo als men in vele minuten door de Witt's hand vindt bijgevoegd, ten 1 u. of 2 u., ja zelfs meermalen zelfs ‘drie uren 's morgens’.

1) Een vertrouwd vriend en drukke correspondent van Johan de Witt.

2) In 1787, op 25 jarigen leeftijd werd hij, vroeger officier bij de gardes, daartoe benoemd. De prinses van Oranje schreef hem den 26sten December 1787 eene gelukwensching en daarbij deze merkwaardige woorden: ‘Vous n'oublierez point l'impression de crainte que l'on conserve du despotisme des pensionnaires qui ont gouverné l'état avee un sceptre de fer’. Brieveu en Gedenkschriften van G.K.v.H. II, bl. 249.

1) Later ambassadeur bij de Hanzé steden, gouverneur-generaal van Suriname. Hij was ook als dichter bekend.

2) Men heeft wel eens de opmerking gemaakt, dat het pensionarisambt het eenige in de stedelijke Regeringen was, waartoe niet-Patriciers, of zij die niet tot een regerings-geslacht behoorden, werden toegelaten, en waardoor uitstekende menschen van minder aanzienlijke geboorte, toen vooruit konden komen.

2) De overige provinciën hadden elk op zich zelf weder andere vormen van bestuur. Zoo had Zeeland ook bij zijne Staten een' Raadpensionaris en in de meeste steden pensionarissen.

1) Zie de voorrede voor zijne vertaling van Borgnets Nederlanden onder koning Filip II.

1) De laatste in zijn zeer lezenswaard opstel over deze zaak in Nieuw en Oud, afl. 9 en 10.

1) Dit erkent ook Koch (Ned. vert. blz. 140), hoewel hij er eene eigenaardige verklaring voor zoekt: ‘Deze beweging’, zegt hij ‘deelde zich aan de katholieken mede, deels wijl de massa's den schok volgen, welke haar gegeven wordt, deels wijl de handelwijze van den inkwisiteur Titelman tot gegronde bezwaren aanleiding gaf.’

1) De opium wordt in Indië gebruikt als hier te lande het gedistilleerd. Men heeft in Indië de amfioen-kitten zoo als hier te lande de tapperijen, hier spreekt men van jenever-drinken, in Java van amfioenschuiven.

1) Zoo wordt er bijv: in dit werk, op blz. 4 gesproken van bijna 100 plancten, en nu is reeds het aantal ontdekte planetoiden tot 102 gestegen!

1) Cursus, is een latijnsch woord, masculini generis, mijnheer van Pesch!

1) Hij voerde tot wapen een veld van azuur, beladen met drie gouden eikels, geplaatst 2 en 1.

1) Het officiële rapport omtrent zijne reis ingediend aan de Fransche Regering is gedrukt onder den titel van: ‘Journal d'un Voyage fait par ordre du Roi à l'Equateur, par M. de la Condamine. Paris 1751,’ 2 Dln. groot 4o.

In 1745 gaf hij nog in 8o te Parijs een werkje uit: ‘Relation abregeé d'un voyage fait dans l'intérieur de l'Amérique Meridionale.’

2) Frankrijk verklaarde den oorlog aan Engeland den 30sten Maart, aan Oostenrijk den 26sten April 1644.

1) Men had daar nog eene versche en treurige herinnering van de plundering der kolonie in 1712 door den Franschen kaper Jacques Cassard.

1) Op blz. 209 van zijne reisbeschrijving zegt hij, ‘le gouverneur enchérit par les effets sur ses offres obligeantes.’

2) Dien middag woonde la Condamine een groot feest bij, gegeven ten huize van den heer Franz Lorentz Wriedt, Raad van policie, die op den morgen van dien dag, den eersten steen had gelegd van de Luthersche kerk te Paramaribo.

3) Die waarneming van 5o 49' mag wel zeer naauwkeurig genoemd worden, als men voor de breedte thans vindt aangegeven 5o 48' 55". Eene overlevering te Paramaribo gewaagt van eenen steen door la Condamine geplaatst vóór het gebouw van het geregtshof, ter plaatse van zijne waarneming en met naauwkeurige aanwijzing der windstreken. Men vindt daar echter van zoodanigen gedenksteen geen spoor meer.

1) Zie Mr. Jan Jacob Mauricius door C.A. van Sypesteyn. 'sGravenhage, gebrs. van Cleef 1858.

2) Zie het Recueil van Processtukken, Deel II blz. 132 en volg.

1) In zijne reisbeschrijving vindt men een aardig verhaal van zijne ontmoetingen met Don Pedro Maldonado, Marquis de Lives, een Peruviaan, die eenige maanden in Amerika met hem had gereisd en die hem met verschillende Hollanders in kennis bragt.

2) Reeds vroeger was hij benoemd tot lid der Akademie van Wetenschappen en tot ridder van de orde van St. Mauricius en St. Lazarus. Hij was ook Ridder van Notre Dame du Carmel, en Lid van de Akademiën van Londen, St. Petersburg, Berlijn enz.

3) Dezelfde die eerst als graaf van Stainville bekend, later als Fransch minister zoo vermaard werd.

1) La Condamine ontmoette toen te Parijs Swedenborg en vond zich aangetrokken door diens mystieke vormen, die zijne nienwgierigheid zeer opwekten. Wij hopen daarop in een afzonderlijk opstel terug te komen.

2) Toen Damiens, die een aanslag op Lodewijk XV had gedaan, in 1757 werd ter dood gebragt, was la Condamine zoo nieuwsgierig om de strafoefening van nabij te zien, dat hij zich door alles heenworstelde en over alle staketsels heen, tot op het schavot klom.

De 56jarige man werd daarbij geholpen door den beul die de anderen toeriep: ‘Mais laissez le done. Ne voyez- vous pas que c'est Mr. de la Condamine, un amateur très curieux’.

1) ‘Rien de plus fol que cette pièce d'une extravagance hors ligne. Il est à craindre qu'il ne reste à ce bon la Condamine un ridicule ineffaçable’. Mémoires secrets de Mr. de Bachaumont, II, blz. 280.

1) Beroemd Parijsch Geneesheer, Bachaumont III, 6 Junij 1767.

2) Bij de mededeling van dien dood, zegt Bachaumont (VII, blz. 144): ‘Malgré les infirmités dont il était accablé, et surtout une surdité extrême, il a conservé jusqu'à la fin de ses jours une activité, une vivacité d'esprit et une gaité étonnantes.’



C.A. van Sypesteyn.

1) Dr. W.R. Baron van Hoëvell heeft de Mededeelingrn in het Tijdschrift van Nederlandsch-Indië (Jaargang 1857) met warmte aanbevolen. Uit een particulier berigt vernemen wij bovendien dat Dr. K. Rost, secretaris der Royal Asiatic Society te London, zeer ingenomen is met de Medededeelingen en als eene belangrijke bron voor de land- en volkenkunde van Nederlandsch-Indië, bij gelegenheid in Engeland de aandacht daarop zal vestigen. Dr. Grundemann (de bewerker van den voortreffelijken zending-atlas) verklaarde dat hij voor geene zending zulke ruime en bruikbare bijdragen bezat, dan in de Mededeelingen voor die van het Nederlandsch Zendelinggenootschap.

1) Merkwaardige zegeteekenen op de Wereldtentoonstelling te Parijs id 1867. Rotterdam H. Nijgh 1868. (blz. 27).

1) Wie zich met de geschiedenis van het Nederlandsch zendelinggenootschap in een volledig overzigt bekend wil maken, zal eerlang met vrucht een onderhondend geschrift van Ds. J. Craandijk kunnen lezen, getiteld: Het Nederlandsch Zendelinggenootschap in zijn willen en werken geschetst, dat bij de HH. M. Wijt & Zonen ter perse ligt.

1) Zóó schreven wij in het midden der jongstverloopene maand, toen wij dachten, dat dit opstel nog in de Mei-aflevering van ons Tijdschrift zou kunnen opgenomen worden. Het werd hiervoor evenwel te laat, en intusschen is het belangrijk artikel van Prof. J. Tideman verschenen....Wij nemen dus de vrijheid belangstellenden naar de ‘Vaderl. Letteroefeningen’ No. 5 blz. 279 en v.v. en - voor zoover wij spraken over de liberale beginselen van 't concept-Fock - naar blz. 290 te verwijzen.

1) Wij deden dit reeds in onze rede over ‘de Hebreeuwsche leerstoel aan het Athenaeum te Deventer’ blz. 36 en deelden in een paar aanteekeningen blz. 107-109 de gevoelens mede, door de Hoogll. Opzoomer, Vissering e.a. te dezen aanzien uitgesproken en met kracht van redenen omkleed.

1) Desverkiezende kan men hierbij vergelijken wat wij in onze voormelde rede te dezer zake aanstipten.

1) Zoo als voorgeschreven wordt bij Art. 124 e en Art. 125 a en b ontwerp-Fock. - Men vergelijke de opmerkingen van Prof. J. Tideman t.a.p. blz, 281 en 282.

1) Olshausen, acht dit evenwel bij 't gebruik van zijn ‘Lehrbuch’ niet onmisbaar noodig. Hij verklaart althans in zijne ‘Ankündigung’: ‘Obgleich das Werk durchaus auf dem Grunde der Sprachvergleichung beruht, ist doch die Kenntniss der dem Hebräischen vcrwandten Sprachen nirgend vorausgesetzl, sondern lediglich das gewonnene Ergebniss in einfacher Gestalt dargelegt.’ - Men zie ook zijn Vorwort. s. VIII.

1) Omdat Olshausen ten gevolge van zijne ‘Anschauungsweise’ in de ‘Anordnung des Materials’ den gebruikelijken weg niet inslaat, maar in menig opzigt afwijkt van de dispositie, door andere leerboeken aangenomen, heeft hij aan zijn bock eene uitgewerkte inhoudsgave doen voorafgaan en een uitvoerig woordregister van 45 bladzijden toegevoegd. Hierdoor heeft hij getracht aan de bezwaren te gemoet te komen, die anders aan het gebruik van zijne Grammatik verbonden waren en mogt hij met alle regt in zijn ‘Vorwort’ verklaren: ‘Anf die
Anfertigung des Registers hebräischer Wörter ist eine Sorgfalt verwendet, für die mancher Leser, der das Buch benutzt, crkenntlich sein wird.’

Wel is waar worden zoodanige breedvoerige inhoudsopgave en woordregister in Land's grammatica gemist, doch het doelmatig register, dat Prof. Veth bij de 2e editie van zijn Spraakkunst gaf, ontbrak evenzeer in de oorspronkelijke uitgave. Bij een eventueelen herdruk zal dus ook Prof. Land hierin gemakkelijk kunnen voorzien, te meer, omdat hij aan 't hoofd van elke bladzijde de onderwerpen, daarop behandeld, kortelijk heeft uitgedrukt. Hierdoor wordt dit gemis voor'shands vergoed, terwijl hij bovendien op 't voetspoor van Olshausen, 't gemakkelijk gebruik van zijn boek zeer heeft bevorderd door de doorloopende cijfers en letters, in margine aangeteekend.

1) Brief uit Leiden in december 1736 geschreven aan den Kroonprins van Pruissen.

1) Zij was een dochter van Nicolaas Blom en van Cornelia de Bastijnck, wier vader was de beroemde Jeremias de Bastijnck, gezegd Bastingius, Hoogleeraar in de godgeleerdheid te Leiden.

2) Laurens Storm van 's Gravesande tr. Johanna van Heurn,

1 zoon. Dirk Storm van 's Gravesande tr. Anna Josina Blom;

{== afbeelding 
	==} {>>afbeelding<<}
    


De moeder van Dirk Storm van S.G., Johanna van Heurn, was de dochter van den geleerden Otto Heurnius, Hoogleeraar in de medicijnen te Leiden.

1) Het weglaten van den familienaam Storm geeft steeds aanleiding tot misverstand. De voorafgaande uitweiding kwam daarom noodig voor.

2) Al de overige kinderen van Dirk en van Anna Josina Blom overleden jong of ongehuwd. Alleen de oudste dochter was gehuwd met Mr. Evert Tulleken, Griffier van 's Hertogenbosch.

3) Zijn meester in de wiskunde aldaar, zekere Tourton, wees toen reeds op zijn bijzonderen aanleg voor wiskundige studiën.

4) ‘Une societé de jeunes gens tous distingués par leur génie et leur savoir, et étroitement unis par les liens de l'estime et de l'amitié.’

1) ‘L'abbé Desfontaines.’ Zie E. Hatin, ‘Les Gazettes de Hollande,’ bl. 214; vooral ook ‘Dictionnaire Historique,’ par Prosper Marchand. Het Journal littéraire werd uitgegeven bij J. Johnson van 1713-1722. Later hervat bij Gosse en Neaulme van 1729-1736.

2) Philip Jacob van Borselen van der Hooge, heer van Voorhouten enz. Hij was reeds sedert eenige jaren in Engeland.

3) In bijl. II vindt men een opgaaf der reiskosten, gedeclareerd doo 's Gravesande, welke met vele nota's en rekeningen van zijn hand op het Rijksarchief berust. Als Secretaris genoot hij ƒ 60, - 's maands.

1) Die beroemde man, van een hoogst aanzienlijk geslacht, was geboren te Edimburg 18 September 1643. In 1685 kwam hij te 's Gravenhage wonen, alwaar hij tot Raad van den Prins van Oranje werd aangesteld. In 1689 benoemd tot bisschop van Salisbury, overleed hij 17 Mei 1715.

2) Ook Newton behoorde tot een zeer oud adellijk geslacht. Hij werd geboren in December 1642 en overleed 20 Maart 1727. Hij was van af 1703 Voorzitter der Royal Society, van welke 's Gravesande in 1715 tot lid werd benoemd.

3) Als zijn meest beroemde werk wordt genoemd. ‘Inleiding tot de Newtouiaansche natuurkunde’, voor het eerst in 1720, en later in verschillenden vorm nog herhaaldelijk uitgegeven. Het werd ook in vreemde talen overgezet en maakte vooral in Engeland grooten opgang. In 1734 was hij te Leiden ook aangesteld tot Hoogleeraar in de wijsbegeerte.

1) Vooral de ‘Heuriade’, toen als ‘la Ligue’ uitgegeven, berokkende hem menige vervolging, welke hij op Cireij ontliep. Reeds eenige malen had hij met de Bastille kennis gemaakt.

2) Zeer uitvoerige mededeelingen omtrent de gezamenlijke studiën van Mad. du Châtelet en Voltaire in de philosophie van Newton, vindt men in de opstellen van Edgar Saveneij, getiteld, ‘Histoire des Sciences’, Revue des deux mondes. Januarij 1869. Bij een langdurig verblijf in Engeland had Voltaire aldaar de nieuwe denkbeelden van Newton leeren keunen.

3) Brief van Voltaire aan Frederik, Kroonprins van Pruissen uit Amsterdam; 18 Februarij 1737.

4) Hij had gehoopt daardoor onopgemerkt te blijven en lastige bezoeken te ontloopen. Toen hij bemerkte, dat dit niets hielp, liet hij de naangenomen naam varen.

1) ‘Je passe ma vie à voir des expériences de physique et mes recréations sont ici de corriger mes ouvrages de belles lettres; et mon occupation serieuse d'étudier Newton et de tacher de réduire ce géant lá à la mesure des nains mes confrères.’ Brief van Voltaire aan Thiériot. Leiden 4 Febr. 1737.

2) ‘Je croís que la conversation du fameux Mr. 's Gravesande pourra vous êtrc fort agréable. Il doit posséder la philosophie de Newton dans la dernière perfection. Mr. Boerhaave ne vous sera pas d'un moindre secours pour le consulter sur l'état de votre santé.’ Frederik v. Pr. aan Voltaire; Januarij 1737.

3) De dichter Rousseau, de aartsvijand van Voltaire woonde te Brussel, doch kwam dikwijls te 's Hage.

Voltaire schrijft, ‘Rousseau communie, il calomnie, il ennuie; n'en par lons plus.’

4) ‘Il se fait ici, parmi quelques malheureux refugiés un commerce de scandales et de mensonges à la main, qu'ils débitent chaque semaine dans tout le Nord pour de l'argent. On paie deux, trois cents, quatre cents florins par an à des nouvellistes obscurs de Paris, qui griffonuent toutes les infamies imaginables, qui forgent des histoires auxquelles les regrattiers de Hollande ajoutent encore; et tout eela s'en va réjouir les cours de l'Allemagne et de la Russie. Ces messieurs là sont une engeanceà étouffer.’ Dit gold vooral zekeren J.B. La Varenne, ‘un moine défroqué, chassé de la Haije, caché à Amsterdam,’ die aldaar een blaauw boekje ‘le glaneur,’ uitgaf en die in verstandhouding was met J.B. Rousseau. Voltaire aan Thieriot. Amsterdam 28 Januarij 1737.

1) ‘Le savant Hollandais, tout en admirant la facilité et l'élégance avec lesquelles Voltaire avait traité ces matiéres, ne put lui prêter le seconrs que celui ci désirait’..

De Gérando. ‘Biographie universelle’.

2) Den 14den Februarij had Voltaire nog uit Leiden geschreven: ‘Je pars incessamment pour achever à Cambridge, mon petit cours de Newtonisme. J'en reviendrai an mois de Juin.’

3) De brief van Voltaire komt voor in zijn werken: ‘Oeuvres de Voltaire Edition Benchot’, deel LII bl. 422.

Het antwoord van 's Gravesande is daarin niet te vinden, doch het wordt medegedeeld in ‘Mémoire sur la vie etc. de 's Gravesande, par M.C. Mallet.’ Paris. 1859. - bl. 17.

1) Gabriel Jacques de Saliguae, markies van Fénélon, een neef van den beroemden Aartsbisschop van Kamerijk, was lnitenant-generaal in Fransche dienst. In 1725 werd hij benoemd tot gezant te 's Hage en in 1733 tot Staatsraad. Hij sneuvelde door een kanonskogel in den slag van Rocoux, den 11en Oct. 1746.

1) Deze zinsnede is wel een bewijs, dat 's Gravesande, de voormalige Secretaris van ambassade, van alle bemoeijing met diplomatieke zaken had afgezien.

2) ‘J'ai suspendu la publication en Hollande. Je la suspends encore. Les libraires. (qui se sont trouvés par hasard d'honnêtes gens) ont bien voulu différer par amitié pour moi.’ Zulke taal was ongewoon bij Voltaire, die de Hollandsche boekverkoopers, veelal voor ‘fripons’ uitmaakte. In December 1737 schreef hij nog, ‘Ledet, que j'affectionne et qui est très honnête homme.’

Eenige maanden later liet hij zich geheel anders uit.

1) Een grappenmaker zeide dat in den titel een drukfout was ingeslopen, door eene é te veel in ‘porteé’, zoodat het moest luiden, ‘mise à la porte de tout le monde’.

2) Willem Karel Hendrik Friso, Prins van Oranje, toeu Stadhouder van Friesland, Groningen, Gelderland en Drenthe, in 1747 Stadhouder, in 1748 Erfstadhouder van al de Vereenigde Provinciën. Hij was in 1734 gehuwd met Prinses Anna van Engeland. Frederik de Groote noemt hem in andere brieven ‘la tortue de Breda.’

Met ‘Un grand homme’ wordt blijkbaar bedoeld Koning Willem III van Engeland.

1) Frederik antwoordde hem den 30en September 1738 o.a. het volgende: ‘De la maniere dont vous m'expliquez le négoce des libraires de Hollande, il n'est pas étounant que 's Gravesande se soit gendarmé contre votre traduction.’

2) In de zittingen dier ‘academie’ van 30 Mei, 20 en 27 Junij 1857 door den heer M.C. Mallet, wiens ‘mémoire sur la vie et les écrits philosophiques de 's Gravesande,’ in 1858 uitgegeven, reeds op bl. 329 door ons werd vermeld.

1) Dirk geb. 1724, st. 22 Mei 1739. Jacob Willem geb. 1725, st. 18 Mei 1739.

2) Zie o.a. ‘Verslag van 't leven en de werken van 's Gravesande,’ in de Algemeene Nederlandsche Letteroefeningen, Deel VII. Mengelw. No. 6 Het beste levensberigt van 's Gravesande is gegeven door zijn boezemvriend Prosper Marchand, in de ‘Dictionuaire historique.’

3) Zie ‘Oeuvres de Voltaire Ed. Beuchct,’ Deel LIV, bl. 348 en volg.

1) Dit waren toen zoogenaamde edellieden; men zou thans zeggen attachés. Jacob van Wassenaer, de vader van den Ambassadeur, was gehuwd met Jacoba baronnes van Lier; Willem, baron van Lier, heer van de Katwijken was daarentegen gchuwd met een zuster van den Ambassadeur.

Waarschijnlijk was deze heer van Katwijk diens oudste zoon, Willem Johan die in 1720 trouwde en in 1735 zonder kinderen overleed.

2) De Larreij.

3) De heer Bertin was hofmeester der ambassade en genoot ƒ 60 's maands, terwijl de bekende Justus van Effen als klerk, maar ƒ 30 's maands trok.

1) Staat en maatschappij, door Prof, H.P.G. Quack. Gids, November 1868, bl. 193.

1) Ik haat in de beoordeeling van het werk van anderen alle anonymiteit, vooral als minder dat werk dan de persoon gecritiseerd wordt!

1) De wensch van den heer F., wiens verslag bij ons in Januarij jl. ontvangen, buiten onze schuld eerst thans heeft kunnen worden geplaatst, is ook die der Kon. Akademie v. Wetenschappen. De Akademie toch heeft aangenomen het den 15 Februarij door den hoogl. de Wal gedaan voorstel, ‘om bij de regering aan te dringen, zoodanige maatregelen te nemen, als zij meest dienstig zal achten tot behond der hunnebedden.’

De Redactie.

1) Volgens de opgave van Legoyt bedraagt de geheele oppervlakte van Ierland 7867751 heetares, waarvan 977,951 niet geschikt voor den landbouw, 1982883 geschikt voer aanbouw maar onbebouwd, 2725954 weiland en 2180783 bouwland.

1) Het duitsche [?] kredenst, blz. 66, maakt hierop een uitzondering.

1) ‘Op mijn verzoek zijn de registers van het begraven te 's Gravenhage die met 1651 aanvangen, tot 1660 onderzocht, doch daarin is geen aanteekeningen gevonden wegens zijn overlijden.’ van Rees.

(a) Bij het bespreken van bovenbedoelde werken zijn de koloniale ontwerpen van den tegenwoordigen minister van koloniën buiten behandeling gebleven, vooreerst omdat ik alleen het werk van den heer van Vliet aan te kondigen had, en in de tweede plaats, omdat die ontwerpen bij het opstellen van een gedeelte dezer aankondiging althans niet bekend waren.

1) Van daar den naam van het Blijenburg, gegeven aan de groote dwarstraat - vroeger eene gracht - in dat terrein, dat een leen was van de grafelijkheid van Holland.

Zie een en ander uitvoerig beschreven bij ‘Fon seca, La Haye par un habitant,’ II, bl. 92 en volg.

1) Het eerste huis van af het Voorhout was dat, thans bewoond door den Minister van Staat J.J. Rochussen.

2) Loopende dus in de Houtstraat van den hoek tot het huis van den heer Roehussen en in het Voorhout, met inbegrip der Comedie, tot en niet het huis van den heer Loudon.

3) Amalia was in 1602 en Lonisa Christina in 1606 geboren.

1) Zij was de zuster van Koning Karel I van Engeland en daardoor de tante van Maria, sedert 1650 weduwe van Prins Willem II en als Princesse Royale bekend. Daar de moeder van den Koning van Boheme eene dochter was van Prins Willem I, was Frederik Hendrik weder de oom der Koningin van Boheme.

2) Zijn eenige broeder Walraven, gehuwd met Maria, gravin van Manderscheid - Daun, overleed kinderloos in 1620 en liet hem al zijn goederen na.

3) Bij zijn overlijden in September 1655 bleek het, dat zijne goederen, ofschoon van onschatbare waarde, voor nagenoeg het geheele bedrag waren gehypothekeerd.

4) ‘Relation de ee qui s'est passé à la Haije, au mois de Février de l'an 1638; les festins, comédies, bals, courses de bague, et autres magnificences faites au mariage de Mr. de Brederode, et de Mlle, de Sohns. A la Haye, de l'imprimerie de Theodore Maire. 1638.’

Zie daarover vooral ook, ‘Mededeelingen van de Vereeniging ter beoefening der geschiedenis van 's Gravenhage,’ Ile deel, Ile afl. bl 121 en volg. waarin veel bijzonderheden worden vermeld.

1) Brederode was geboren den 12den Junij 1599 en dus toen 41 jaar oud; sedert 3 julij 1636 was hij Meester-generaal der artillerie en in 1629 ook Kolonel en Gouverneur van 's Hertogenbosch geworden. Na den dood van zijnen zwager Graaf Willem van Nassau-Siegen in 1641 werd hij in diens plaats beuoemd tot Veldmaarschalk ‘over het volk van oorloge te peerde ende ‘te voet.’ Hij werd veelal Graaf van Brederode genoemd, maar hij noemde zich zelf nooit zoo. Zijne vrouw en dochters noemden zich dikwijls ‘Comtesse de Hollande-Brederode.’ Later werd hen dit door de Staten van Holland verboden.

2) Dit stond aan de N.O. zijde, geheel op de plaats waar thans het huis van den heer London staat, doch met het front in den tuin, die zeer uitgestrekt en door muren omgeven was. De ingang was in de Houtstraat.

1) Zie daarover ‘v. Hall, Hendrik v. Brederode.’ Den 1sten Augustus 1654 schreef Brederode aan Johan de Witt. ‘De nieuwsgierigheid dwingt ons, om zoo dadelijk een keer te gaan doen naar Rotterdam om aldaar te gaan zien zes paarden, die voor ons uit Engeland gekomen zijn.’

2) Johan (de middelste), geb. 7 Junij 1561, gest. 17 Sept. 1623, was de tweede zoon van Johan den ouden, (den jongeren broeder van den grooten Zwijger). De oudste zoon was de beroemde Willem Lodewijk, Stadhouder van Vriesland, die gehuwd was met zijne nicht Anna van Oranje (dochter van Willem I), doch in 1620 kinderloos overleed. Van den vierden zoon van Johan den ouden, Ernst-Casimir van Nassau-Dietz, stamt ons Koninklijk Huis in regte lijn af.

1) Bovendien woonden in den Haag toen nog een groot aantal Graven van Nassan-Beverweert, Lalecq, Ouwerkerk, enz., allen afstammende van natuurlijke zonen der prinsen van Oranje. Deze waren meestal zeer vermogend en stonden in groot aanzien.

2) Margaretha, of zooals zij zich meestal teekent, Sophie-Marguerite van Nassau, geboren 16 April 1610, was dus in 1652 reeds 42 jaar oud.

3) De oudste zuster van Brederode, Helena, was gehuwd met den Graaf von Putlitz, Erfmaarschalk van Brandenburg, en de tweede Anna Margaretha met François de la Place, Vicomte de Machaut.

Deze beide zwagers van Brederode waren Kolonels van een Regiment ruiters in Hollandsche dienst.

1) Op het gezin van Brederode komen wij straks terug. Henri de la Tremouille, Prins van Tarente, was een achter-kleinzoon van prins Willem I en dus een neef van Brederode's eerste vrouw.

2) Hij stierf te 's Gravenhage ongehuwd in 1660 en gaf zijn naam aan de Boekhorst- of Bokkestraat, alwaar hij een huis liet zetten.

3) Hij werd in 1653 aangesteld tot Luit.-admiraal van Holland, en sneuvelde door het springen in de lucht met zijn schip in 1665. Hij woonde in 1652 op den hoek van den Kneuterdijk en het Lange Voorhout, het huis thans bewoond door den baron van Pallandt-Keppel. In 1658 kocht hij het huis op den hoek van den Kneuterdijk en het Heulstraatje, de helft van het tegenwoordige paleis van den Prins van Oranje.

1) Hij was te Dordrecht geboren 24 September 1625. Hij was toen ook reeds sedert twee jaren Pensionaris van zijne geboortestad.

1) Cornelis van Sypesteyn, kanunnik ten Dom te Utrecht, zoon van Mr. Jan van Sypesteyn, Meesterknaap van Holland en van Catharina van Nijenrode, was den 22sten Februarij 1628 te Dordrecht gehuwd met Geertraid van den Cornput, wier oudere zuster Anna, de moeder was van Johan de Witt. Geertruid van den Cornput was den 25sten Aug. 1649 overleden.

1) Aanteekening van Johan de Witt. Wij kozen dezen brief uit een twintigtal in die dagen tusschen hen gewisseld.

2) De Witt zond hem telkens eene mededeeling, wanneer er tijding van de vloot kwam. Een brief van 11 Aug. bevat een zeer uitvoerig berigt van den zeeslag van den 10den, waarin de groote Tromp was gesneuveld.

3) Q. Horatii Flacci Satir. VI. vs. 100.

1) Den 7den Sept. 1653 schreef de Witt hem, dat hij 4 à 5 honderd gulden zou zenden, om daarvoor, of voor een ‘gedeelte van dien’ twee paarden te koopen. Dat vond oom van Sypesteyn te weinig: ‘hadde gedacht,’ zoo schrijft hij in antwoord op een brief, waarbij een ‘geltsackien’, ‘dat UEd. paerden van meerder prijs en aensien soude hebben begeert, want voor ƒ 442-10-0- maer gemeene paerden te coope plegen te weesen. Ick hebbe voor mijn ruijnen wel 300 gulden kunnen krijgen en UEd. coetspaerden behoorden grooter ende veel aensienlijcker te sijn.’

1) Zij huwde eerst in 1670 met George Herman, Graaf van Wied, en stierf kinderloos in 1676.

2) Het afschrift door een tijdgenoot gemaakt, behoorde aan wijlen den Heer F.A. Ridder van Rappard te Utrecht.

De bijvoeging ‘Lettre de Mme de Slavata à mon Père en lui envoyant l'ordre,’ daarop door Christiaan Huijgens gesteld, geeft de zekerheid, dat het de groote dichter Constantijn Huijgens (Coustanter) was, aan wien de orde werd toegezonden; anders zou men eer denken, dat zijn oudste zoon Constantijn de gelukkige was, daar deze toen 25 jaren oud, een vrolijke gast, een goed danser en een trouwer bezoeker was van de feesten bij Brederode, dan zijn vader, die toen reeds 57 jaren oud, bovendien overstelpt was met werkzaamheden.

Welligt waren beiden ridders der orde.

1) Dit doet denken aan de aloude Troubadoursfeesten, of aan de latere Rederijkers. Echter nog meer aan de eerste.

1) Geertruidenberg. Welke maand?

1) Mevrouw Slavata is geboren in het jaar 1625 of 26 en was dus in 1653 28 of 29 jaren oud. Christiaan Huijgens was geboren in 1529; Constantijn, met wien wij hier waarschijnlijk te doen hebben, was één jaar onder.

1) Het was daar een volkomen Hofhouding. Zekere Fransche edelman, een Kapitein des Sonnets was Hofmeester; Pierre de la Sale, eveneens kapitein, was gouverneur van den oudsten zoon; Sarrazin was le Seeretaris en Nathan van Vogelsanek, predikant te Vianen, Hofprediker.

2) Menige Baron of Graaf van Slavata maakte zich in de krijgsdienst of in de wetenschap, dan wel als Staatsman beroemd. De moeder van den grooten Wallenstein was ook eene Slavata.

3) Dat overlijden bleek ons uit de commissiën, waarbij de Ritmeester van Steenhuysen in zijne plaats tot Majoor werd benoemd in December 1661.

1) Le Passetems agreable, ou nouveau choix de bons mots etc. Amsterdam, 1743. 5de édition. 2 deelen in klein 8vo.

2) A la Haye. (Noot in den Passe-tems.)

3) C'etoit la fille du Comte de Brederode. (Noot in den Passe-tems.)

1) Hendrik van Nassau was het 22e kind van Johan, den middelsten, en den 9den Aug. 1611 geboreu. Hij was Gouverneur van Staatsvlaanderen en Kommandeur van Hulst. Hij overleed den 27sten Oct. 1652.

2) De Veldmaarschalk Brederode haalt hem in zijne brieven telkens aan als een vraagbaak in militaire zaken. Hij noemt hem o.a. ‘Prins Henrich onsterf. mem. die sulcken out ervaren soldaet was.’

3) De eerste brief is van 12/22 April 1653; in eenen brief zonder datum, doch blijkens de aanteckening van de Witt door hem beantwoord den 19den December 1653, zegt zij: ‘vous obligerez une, qui publiera à tout jamais vos louanges et mon frère - (Johan Maurits) - et tout le nostres vous en seront redevable....Dieu donnera prospérité et bonheur aux païs, sy il asiste de veufes, et orphelins, car vous savez que mon frère a ésté un cadest, qui n'a eux pour héritage que les armes qui ont proffitté beaucoup de dettes, n'ayant jamais eux un sou de son gouvernemant et a esté obligé de faire grande dépausce.’

7/17 Julij 1653 schrijft zij: ‘ma belle soeur est tousyours une triste malheurense femme. J'espère que vous continurés par vostre bienvylliance à une maison qui ne ce nomme pas Orange mais Nassau.’

Die laatste woorden zijn zeer opmerkelijk.

1) 17 December 1653 schreef Johan-Maurits van Nassau aan de Witt: ‘'t Is ons bij onse teruggecompste in dese landen van onse suster vroulijn Marguerite van Nassau seer geroemt geworden, de groote beleeftheijt ende affectie bij UEd. bethoont in 't bevorderen van de sollicitatie voor onsen neef.’

Zij schreef nog 20/10 October 1653 uit Terborg; ‘Je suis asseuré que les Estats auront bonheur en toute leur enterprise d'asiter des veufe et ohrphelins d'une maison qui en quantité ont perdue leur vie aux servisce des l'Estact et ay encore deux frères de ceste mêsme resolution....Je publieray aveeque toute le monde vostre valeur et le tistre que je porte d'estre vostre très humble et très obligée servante.’

2) J. de Huybert, secretaris van Zierikzee, schrijft d.d. 9 Februarij 1653 aan de Witt.

‘Ik verstae dat de soon van den heere Graef Hendrye van Nassau, Gouverneur van Hulst zaliger op het ernstich aanhouden van de vrou moeder gravinne Douairière tot een pillegifte vereert is met een compagnie te voet; ingevalle de heeren van Noorthollant dat goede exempel van Zeelandt believen naer te volgen, zoo zal voorz. Jouckheertjen worden opgevoet voor den dienst van den lande.’

1) De Raadpensionaris bragt het verzoek in en las het request voor. Zie Resolutiën v. Holland, 12 Maart 1654.

1) Binnen weinige weken zag reeds een 2e druk het licht.

Red.

1) In het ons toegezonden exemplaar staan die plaatjes niet.

1) Onder de ‘Lijfpensioenen’ door de Staten van Holland toegekend vindt men:

‘Freulingh Sophia Margereta van Nassauw VIc £ 's jaars (ƒ 600).’

Bij hunne resolutie van 10 Dec. 1654 gaven die Staten een gelijk jaarlijksch pensioen aan den jongsten zoon van Brederode tot ‘pillegaef’ bij zijne geboorte.

Mevrouw Brederode - Louise Christine van Solms - had een pensioen van £ 1000 's jaars op Vriesland.

2) Bodebrood of fooi.

3) De Witt noemt het ‘le cachet’; waarschijnlijk was het een sachet.

4) Aanteekening van de Witt.

1) Van zijne bloedverwanten nam hij kleine geschenken gaarne aan. Zoo voorzag oom van Sypesteyn hem trouw van Hillegomsche konijnen, terwijl Cornelis de Witt, een groot liefhebber der jagt, hem van Geervliet menige haas toezond.

1) Zeker eene danspartij bij Brederode; eene vergadering van de leden der orde van ‘la joye’. Het blijkt niet wat hij toen van haar nam.

2) De resolutie van 12 Maart 1654, waarbij het verzoek werd aangchouden.

3) A Madame la Baronesse de Slabatha, grande

Maistresse de l'ordre de l'union de la Joije.

10 Octobre 1653.

Madame!

Si la vostre du 30me passé m'eust esté rendue plutost qu'aujourdui, j'eusse aussij plutost tesmoigué la joije que j'en aij ressentij et le contentement qu'elle m'a donné. S'il estoit loisible a un chetif chevailler qui ne faict que recevoir vostre ordre par un estrange bonheur, que le ciel luij a envoijé trés inopinement, de juger et de dire son seutiment des actions de sa grande Maistresse, je dirois que vous faites tort à vostre grandeur d'user des termes de supplication envers celuij que vous avez droict de eommander, et par cela je croirois que vous doutassiez de ma promptitude d'obéir à vos commendements, si je ne craignois que ceste créance fit tort à vostre justice et equité ordinaire, qui ne peuvent aucunement permettre que vous aijez une telle opinion au préjudice de ma fidellité, et tout contraire à la vérité; mais quoij que je soijs très sur que n'aijez autre sentiment de ma bonne volonté quc celuij quc je desire, et qui est conforme à la verité, si ne puij je pourtant m'empescher de vous asseurer par ceste presente que jamais plus grand bonheur ne m'arrivera lorsque je pourraij reussir en l'entreprise et l'exécution de quelque chose que je scauraij estre de vostre contentement, priant le bon Dieu de faire naitre des occasions plus favorables que n'a esté celle dont vous faictes mention, afin que je puisse confirmer ce que je disois non par des paroles seulement, mais par des effects, vous suppliant à ceste fin de me vouloir honorer de vos commendements, toutes fois, que vous me jugerez capable de vous rendre quelque service, et, au nom de Dieu, n'usez plus des tcrmes de supplication, ou des prieres (quoij que vos prieres mc tiendront toujours lieu de commendements) mais traicte moij comme je suis vcritablement

Madame

Vostre tres humble et tres obeissant serviteur.

A la Haije le 10 d'Oetobre 1653.

Johan de Witt.



P.S. Si je ne craiguois vous importuner, je prierois encore que mes très humbles baisemains fussent faites, aux frèlles vos soeurs, et spécialement à la Coadjutrice à qui je suis, et seraij toute ma vie redevable du bonheur de l'ordre, et des autres bénéfices que j'aij reçen de sa bénignité.

1) Mevrouw Slavata sprak hem er eerst eeuige malen mondeling over en herinnerde hem daaraan schriftelijk, uit Vianen den 10den Januarij 1654. In een postseriptum schrijft zij:

‘S'il est permis de parler de l'ordre, je vous dirai que ma Coadjutrice vous baise très humblement la main et la grande Maitresse aussi.’

Hij antwoordt daarop 16 Januarij 1654. ‘Je ne vous donneray pas la peine de faire mes baisemains à vostre Coadjutrice puisque moy mêsme je suys tousjours auprès d'elle et mon âme luy faict incessament les hommages qui luy sont dues, quoy que mon corps par un obstacle violent demeure esloigné.’

1) Zij schreef hem de twee volgende briefjes:

(Beantwd, den 20sten April 1654.)

Monsieur!

J'ay un affaire à vous comunser. Je vous prie faite moij savoir en quel heure je vous poures trouver aux logis, aux près dijnné, en pen de moij je vous dires que je snis,

Monsieur,

Vostre bien humble et obligée servante.

S. Marguerite de Nassan.

Lundy de la Haije *) A monsieur le pensounaire de Wit, ete.



Le 29 Navril 1654, de la Haije.

Monsieur!

Jay jusgé que lc moindre incomodité que ie vous peusse douné cest de vous escrire plusto que de vous vennir voir à vous prier de nous asister ma bellesoeur et moij, que nous pouvons vennir sur la liste de promte betallin; nous vous aurons un obligation extreme. Jaij toutte ma fijansce a vostre bonté et vous suplie de me tenir pour, Monsieur

vostre très humble servante.

S.M. de Nassau.

Monsieur le pensonnaire de Wit, etc.

*) De Witt vulde met zijn hand den datum van 20 April 1654 in.

1) Zie over die onderhandelingen en de acte van Seclusie vooral de ‘Geschiedkundige Bijdragen van Jhr. J.W. van Sypesteyn.’ He Aflevering, 1.

2) Van de stem van Brederode was de Witt toch zeker; deze had hem reeds uit Wageningen geschreven: ‘Si on hésite dans nostre provinee à la moindre chose et principalement en nostre eorps (de Ridderschap), je vous supplie de déclarer tout hautement que je donne ma voix selon vostre bon et juste sentiment.’

1) In de omgeving der Princes-Douairière en der Princes Roijale gaf men zelfs aan Brederode den bijnaam van ‘Cromwell’. Waarschijnlijk was die uitgedacht door den Stadhouder van Friesland, Willem Frederik van Nassau. Deze was al sedert lang geen vriend van zijnen oom Brederode. Hij was gehuwd met Albertina Agnes, de dochter van Frederik Hendrik en Amalia van Solms.

1) De Witt schreef reeds den 29sten Sept. 1654 aan Obdam:

‘Ick vinde my verplicht UEd. by desen ten hoochsten te bedancken voor de genomene moeyte omme aen 't freuillin van Nassau myne lang belooffde kermisse te doen behandigen.’

1) Is het ook mogelijk, dat hierop slaat het postscriptum in den beven (bl. 429) medegedeelden brief van oom van Sypesteyn, van 23 Aug. 1653.

‘UEd. wachtte sich met een oudt wijf, ofte oude paerden te laten bekoopen.’?

Was deze welligt bang, dat de Witt door zoodanig huwelijk met de veel oudere Gravin, zich aan moeijelijkheden zou blootstellen?

2) Dochter van den beroemden Amsterdamschen Burgemeester Dr. Nieolaas Talp en van Margaretha de Vlaming van Oudshoorn. Zij heette in de wandeling ‘Sunsje’ en huwde in 1655 met Jan Six, heer van Wimmenum en Vromade.

3) Dochter van den Burgemeester van Amsterdam Jan Bicker en Agneta de Graeff van Polsbroek. Zij behoorde tot een zeer bemiddeld en vermogend geslacht.

4) In October 1654 was de Witt op uitnoodiging van Brederode te Vianen geweest. ‘Je serais bien aise, “zoo schrijft hij,” que vous passassiez à Rotterdam pour amener avec vous iey vostre frère qui est an collège de l'admiranté (Cornelis de Witt), auquel j'ay aussi beaucoup d'obligation, Je prierai Mr. d'Obdam de venir iey pour nous rejouir ensemble.’

1) Met hem stierf het geslacht der Brederode's uit, althans voor zoover het de hoofdlijn van die familie, de echte Brederode's, betreft.

1) Deze vraag van onzen geachten medewerker zal den 27sten October e.k. - naar wij hopen in bevestigenden zin - worden beslist. De eerste bijeenkomst van het ‘Schoolverbond’ moge dan tevens de eerste schrede zijn op den weg ter bevordering der algemeenheid van het schoolkezoek.

1) Aan den datum zal men zien, dat deze aankondiging Mei j.l. werd geschreven. Sedert zijn èn tweede druk èn syntaxis verschenen. Het laatste beantwoordt geheel aan de goede verwachtingen, daaromtrent gekoesterd, en ik twijfel niet, of beide boekjes zullen weldra op de meeste Burgerscholen ingevoerd worden, en daardoor den Schrijver bewijzen, dat het geene nutteloos doorgebrachte uren waren, die hij aan de samenstelling van deze handleiding besteedde.

1) De Uitgever zond ze niet in.

Red.

1) Briefwechsel zwischen Goethe und Zelter in den jahren 1796, bis 1832. V. 246. Berlin, 1834.

