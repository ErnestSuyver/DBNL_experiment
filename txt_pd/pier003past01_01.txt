
   
        
           
               Een pastorij in den vreemde
               Allard Pierson
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Een pastorij in den vreemde van Allard Pierson uit 1857.
               
               
                   
                       
                   
               
           
           
           
               pier003past01_01
               DBNL-TEI 1
               
                   2019 dbnl
               
           
           
               
           
           
               
                   
                   exemplaar Universiteitsbibliotheek Amsterdam, signatuur: OTM: RA S 58, scans van Google Books
               
               Allard Pierson, Een pastorij in den vreemde. Kemink en Zoon, Utrecht 1857
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Een pastorij in den vreemde
               Allard Pierson
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Een pastorij in den vreemde
               Allard Pierson
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2019-02-26
               
                   TV
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Allard Pierson, Een pastorij in den vreemde. Kemink en Zoon, Utrecht 1857
 
Zie: https://www.dbnl.org/tekst/pier003past01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

       
           
       




{==I==} {>>pagina-aanduiding<<}

EEN PASTORIJ IN DEN VREEMDE.

{==II==} {>>pagina-aanduiding<<}


{==III==} {>>pagina-aanduiding<<}

EEN PASTORIJ IN DEN VREEMDE.
SCHETSEN EN HERINNERINGEN
VAN
Dr. A. PIERSON.
UTRECHT,
KEMINK EN ZOON.
1857.

{==IV==} {>>pagina-aanduiding<<}





{==V==} {>>pagina-aanduiding<<}

Voorrede.

Ik durf eenige belangstelling vragen voor deze mijn ‘verpoozing op letterkundig gebied,’ als ik goethe hoor zeggen, dat het menschelijke leven, van welke zijde ook beschouwd, altijd belangrijk is.
Want, wat de vriendelijke lezer hier ontvangt, is geen roman - ach! dat ik een roman had kunnen schrijven, voor een goede roman heb ik den grootsten eerbied, de diepste bewondering - maar wat ik aanbied, is de getrouwe en ware beschrijving van eenige levenstoestanden, levensbeelden en levensindrukken, door den schrijver aanschouwd en ondervonden, gedurende den tijd dat hij zich bewoog in een werkkring, die in vele opzigten iets exceptioneels had.
Nu schier twee jaren geleden heeft men mij, en wel in geachte Vaderlandsche tijdschriften, gezegd dat empirie tot materialisme, communisme en allerlei slechtheid leidt. Misschien zullen sommigen uit mijn ‘pastorij in den vreemde’ kunnen zien, in hoeverre deze bewering gegrond was.
Over de Roomsch-Catholieke kerk bestaan welligt nog bij dezen en genen eenige onjuiste, vreemde of nevelachtige voorstellingen. Ook door mijne ‘schetsen en herinneringen’

{==VI==} {>>pagina-aanduiding<<}
mogen ze spoedig geheel verdwijnen. Niets, dit zal men wel op mijn woord willen gelooven, niets is door mij ten voordeele of ten nadeele dier kerk opgeteekend, dat ik niet met een eerlijk geweten waar kan maken.
Het leven, onze tijd vooral, eischt onpartijdigheid. Ik heb er ook hier naar gestreefd, met alle magt, als naar een der schoonste kroonen die den beoefenaar der wetenschap, die den Christen kunnen ten deel vallen.
Deze letterkundige verpoozing staat in naauw verband met de werkzaamheid van Evangelisatie, waaraan ik het voorregt heb gehad mij gedurende eenige jaren te mogen wijden. Ik neem daarom deze gelegenheid te baat, om mijn openlijken en opregten dank te betuigen aan die vele en belangrijke gemeenten in ons Vaderland, wier stoffelijke en geestelijke ondersteuning ik in zoo ruime mate heb mogen ondervinden, toen ik in haar midden als een lastige bedelaar, voor een goede zaak, rondging.
En hiermede een hartelijk vaarwel aan vrienden en aan vreemden.

Augustus.
1857.
A.P.


{==VII==} {>>pagina-aanduiding<<}

INHOUD.
	Pag.
HOOFDSTUK I.	het jesuitengesticht te lianre	1.
HOOFDSTUK II.	de familie d'avédo	25.
HOOFDSTUK III.	het roomsche hospitaal te wallain	59.
HOOFDSTUK IV.	de protestantsche gemeente te wallain	115.
HOOFDSTUK V.	de cholera te wallain	241.



{==VIII==} {>>pagina-aanduiding<<}

Erlauben Ew. Ehrwürden, dass ich sie mit meiner besondern Denkart und Methode etwas naher bekannt machen darf.


claudius, Th. VI. p. 76.



{==1==} {>>pagina-aanduiding<<}

Hoofdstuk I.


Het jesuitengesticht te Lianre.

I.

De plegtigheid was afgeloopen, maar hoe weinig plegtig was de begrafenis van Mevrouw laroche geweest! Tijdens haar leven waren zij en haar echtgenoot, met eene Engelsche familie, de eenige Protestanten te midden der Roomsch-Catholieke bevolking van de groote fabrijkstad Lianre, en, toen Mevrouw laroche den laatsten adem had uitgeblazen, waren de twee dagen, die de wet tusschen het overlijden en het begraven laat verloopen, niet toereikend om uit Wallain den Protestantschen leeraar te ontbieden. Geen gebed, geen toespraak van een dienaar des Evangelies had liefelijk en vertroostend geklonken over het geopende graf. Een kleine plek, zorgvuldig afgescheiden van den gewijden grond, voor R. Catholieke dooden bestemd, had het stoffelijk overschot van Mevrouw laroche ontvangen, besproeid met de tranen van haar echtgenoot en van haar eenig overgebleven kind, een jongsken van twaalf jaren. De heer laroche keerde met zijn knaapjen huiswaarts, maar, naauwelijks te huis gekomen, werd hij

{==2==} {>>pagina-aanduiding<<}
weder door zijne gewone bezigheden overvallen, die hem tijd noch rust lieten. Aan het hoofd van een uitgebreide fabriek geplaatst, was zijn geheele leven aan de zaken gewijd en iemand, dien zoovele zorgen drukten, kon zich bezwaarlijk met iets anders bezig houden. Zijn jonge en lieve vrouw was langzamerhand weggekwijnd. Hij had slechts tien dagen vóór haar dood bemerkt, dat zij er minder goed uitzag, want des morgens liet zij zich aan het ontbijt vinden; soms plukte zij nog bloemen in haar tuin; zij schertste en lachte soms nog zoo vrolijk met haar kind, dat haar dood hem geheel onverwacht overvallen was. Hij betreurde haar, ofschoon het hem een vertroosting was, dat hij zich tegenover zijn vrouw niets had te verwijten. Nooit was er een onaangenaam woord gevallen. Ieder was zijns weegs gegaan en dit baarde geen moeijelijkheid, daar de echtgenooten geheel verschillende neigingen en genoegens bezaten. Nu zij gestorven was, miste de heer laroche wel iets in zijn huis, doch hij wist zelf niet regt wat hij miste. De zaken verhinderden hem er lang over na te denken. Wel zeide hij dikwijls bij zich zelven, dat de dood toch al zeer onverwacht was gekomen. ‘Wie had dat kunnen denken, wie had dat kunnen voorzien,’ waren de gewone antwoorden bij condoleantie - en andere gelegenheden, en al de vrienden van den heer laroche moesten het zeer natuurlijk vinden, dat de drooge hoest, de hoogroode kleur, de buitengewone transspiratie en de slapelooze nachten geheel onopgemerkt voor hem waren voorbijgegaan.
Er was slechts één aangelegenheid, die nog moest worden afgedaan, vóór alles den ouden gang kon volgen. Deze aangelegenheid betrof de opvoeding van zijn twaalfjarig kind. Zij zou van teederen aard zijn geweest voor een meer teeder geweten, een gemoedelijker hart dan den heer laroche eigen waren. Hoe toch zou men een moederloos kind een goede opvoeding geven in een geheel

{==3==} {>>pagina-aanduiding<<}
Roomsche stad? Laroche vond het niet aangenaam, dat het beste instituut voor onderwijs juist in de handen der Jesuiten was. Hij wilde wel zoo fel niet zijn tegen de Roomschen, want hij meende dat de liefde het voornaamste is in het Christendom en waarom zou een Roomsche niet even goed een godsdienstig mensch kunnen zijn als een Protestant? Misschien nog wel beter. Hij had altijd gezegd dat een goede Roomsche beter was dan een slechte Protestant. De heer laroche had dus persoonlijk weinig tegen het Jesuiten-College, maar men wist wel, hoe de menschen waren. Zijn familie zou er welligt over vallen en denken, dat hij om de godsdienst niet gaf, hetgeen toch volstrekt het geval niet was. Maar, aan den anderen kant, dus redeneerde hij voort, zijn familie had hem dan ook een goede Protestantsche school aan de hand moeten doen. Waarom had zij hem nimmer een prospectus van een Protestantsche inrigting voor onderwijs gezonden? Dit was althands geen bewijs, dat zij er zich veel aan liet gelegen liggen. Geen prospectus van een Protestantsche school! Dat was de groote moeijelijkheid, en zonder zulk een prospectus kon men lang zoeken. Men kon de geheele wereld doorreizen en dan nog welligt niets vinden, wat geschikt zou zijn. Over dit punt dacht de heer laroche langer en dieper na, dan hij anders gewoon was te doen. Aan handelshuizen worden circulaires en prijscouranten gezonden, waarom zenden dan schoolmeesters ook geen brieven aan alle ouders? Behalve deze overleggingen, kwam hem nog iets al bijzonder afdoende voor. Immers, al werd theodoor, zijn zoon, in het Jesuiten-college geplaatst, behoefde hij daarom nog niet Roomsch te worden. Ook zou hij er slechts tot zijn zestiende jaar blijven en dan tijd genoeg hebben om zijn godsdienst te leeren.
Weinige weken na de begrafenis van zijn vrouw, klopte laroche aan de deur van het gesticht der Jesuiten, dat

{==4==} {>>pagina-aanduiding<<}
op een hoogte, nabij Lianre, verrukkelijk gelegen was. Het was een heerlijke Julijmorgen. Daar het kantoor hem reeds te negen ure wachtte, had hij tijdig zijn woning verlaten. ‘Kan ik den rector spreken,’ was zijn vraag, zoodra hij was binnen gelaten door een Jesuit, die nog in het eerste jaar van zijn noviciaat, den geringen en nederigen post van portier bekleedde.
Het gelaat van den portier vertoonde vreugde en kalmte. Men zou het hem niet hebben aangezien, dat hij zijn leven, voor als nog, doorbragt met op het eentoonig geluid van den klopper, welligt honderd malen iederen dag, op te staan om de deur te openen en zich van die bezigheid met niets anders verpoosde, dan met het schoon houden van gang en trap.
De heer laroche hoopte dat de Rector hem niet lang zoude laten wachten. Zijn hoop werd vervuld en nadat hij in een spreekkamer was gelaten, waarvan een crucifix, eenige bloempotten en een portret van françois de xavier de eenige sieraden waren, opende zich langzaam de met matglas voorziene deur en trad de Rector van het Jesuiten-college binnen.
‘Ik kom u mijn zoon aanbieden,’ was het eerste woord van den vader, alsof hij van een handelsartikel sprak, ‘dat wil zeggen, dat ik hem gaarne in dit gesticht zag geplaatst, uw eerwaarde begrijpt, het is om zijn opvoeding, want, enfin, de kinderen moeten toch iets leeren, ik kan hem bij mij niet houden, ik heb voor eenige weken het ongeluk gehad van mijn goede vrouw te verliezen, de jongen loopt bij mij in huis rond zonder iets uittevoeren; maar ik moet u zeggen dat ik zoo vrij ben van protestant te zijn, ik hoop dat dit geen moeijelijkheid zal geven, anders, uw eerwaarde begrijpt, er zijn van onze godsdienst scholen genoeg, maar ik plaats mijn zoon gaarne hier, op een voorwaarde namelijk, dat hij niet Roomsch behoeve te worden en dat men hem nooit

{==5==} {>>pagina-aanduiding<<}
van de godsdienst spreke. Hij zal zijn godsdienst later leeren. Ik wenschte nu te weten of hij hier op die voorwaarde kan worden toegelaten, en daarom ben ik eigenlijk hier gekomen.’ De Rector had deze onafgebroken rede geduldig en zwijgend aangehoord en antwoordde: ‘Wees zoo vriendelijk van plaats te nemen, mijnheer laroche.’
‘Ik heb weinig tijd, ik moet ten negen ure weder op mijn kantoor zijn.’
‘Zoo als gij verkiest; wij kunnen de zaak ook spoedig afhandelen, te meer daar alles wat door u gevraagd is, zal worden toegestaan. Wij zijn zeer vereerd met dit blijk van uw vertrouwen en belasten ons gaarne met de opvoeding van uw kind, hij kan natuurlijk blijven in de godsdienst, waarin hij is geboren, daarover besta geen twijfel.’
‘Ja, maar kan ik daar zeker van zijn, want ik zeg wel altijd: een goede Roomsche is beter dan een slechte Protestant, maar ik ben schrikkelijk tegen verandering van godsdienst.’
‘Mijnheer laroche, gij hebt ons woord van eer, van het vertrouwen, in ons gesteld, maken wij geen misbruik. Wel beklagen wij als dwalende schapen, die de waarheid versmaden of haar nooit hebben vernomen, maar wij kunnen niemand dwingen de waarheid aan te nemen. Er wordt een bijzondere gratie gevorderd voor het terugbrengen der dwalenden. Wij kunnen er weinig of niets aan doen. Wij....’
‘Dus dan zal ik hem zenden, viel de vader in de rede en hij zal dan van de godsdienst niets leeren, geen rozenkransen, en zoo voort. Ik heb de eer uw eerwaarde te groeten.’
De Rector boog beleefd en knikte innemend met het hoofd. Hij begeleidde den Heer laroche naar de poort van het gesticht.

{==6==} {>>pagina-aanduiding<<}

‘A propos, hernam deze eensklaps, waarom noemen de Roomschen den Zaligmaker toch Inri, gelijk ik reeds zoo menigmaal boven een crucifix zag staan. Dat heb ik sedert lang eens willen vragen.’
‘Excuseer, mijnheer laroche, zoo noemen wij den zoon van maria niet. De vier letters van Inri zijn de letters, waarmede in het Latijn de woorden: Jezus, de Nazarener, Koning der Joden, beginnen.’
‘O zoo, dat is iets anders, ik ken geen latijn, maar nu vat ik het; ik heb de eer uw eerwaarde te groeten, ik zend mijn kind overmorgen.’
De Rector boog nogmaals en keerde tot zijne veelvuldige bezigheden weder.
Bij het terugwandelen naar Lianre had de heer laroche een onmiskenbaar gevoel van zelfvoldoening. Hij smaakte de aangename gewaarwording van voor de opvoeding van zijn kind te hebben gezorgd. Het was hem, of zijn goede vrouw uit zaliger gewesten op hem nederzag, en theodoor beloofde zooveel, hij zou spoedig groote vorderingen maken en later zijn godsdienst leeren. Hij zou anderen spoedig inhalen en zich ook van die zijde wel onderscheiden.
En zoo voortmijmerende, deed laroche de deur van zijn kantoor open; ‘de prijzen al weder gestegen’ riep de Compagnon.

II.

‘De jonge heer komt ten minste bij brave menschen’ merkte de oude huisknecht aan, terwijl hij de poort van Lianre achter zich liet en met theodoor den weg insloeg, die naar het instituut der Jesuiten leidde. Het afscheid van den heer laroche en zijn zoon was geweest koel? neen, onverschillig? evenmin, maar als van iemand,

{==7==} {>>pagina-aanduiding<<}
die op dit oogenblik, hoe kon het zoo treffen, bijzonder weinig tijd had om aan zijn kind, hetzij een goeden raad, een hartelijk woord of althands een warmen handdruk te geven. De zaken gingen voor; ook zou het niet lang duren vóór de heer laroche zijn zoon kwam zien.
Intusschen duurde het verscheidene weken vóór het bezoek, in welks vooruitzigt het afscheid wel kort mogt wezen, door den vader aan zijn kind werd gebragt. theodoor had de weken niet geteld evenmin als de dagen. Het kind herleefde in het Instituut. Eerst vond hij die zware deur en die lange zwarte kleederen wel akelig, maar, daaraan eenmaal gewoon, was er niets, wat hij anders had gewenscht. Het onderwijs was helder en geregeld en deed theodoor goede vorderingen maken. Opgewekt en vrolijk waren de speeluren en daarenboven verstandig ingerigt. Theodoor knoopte tallooze vriendschapsbetrekkingen aan, die ook tallooze malen werden afgebroken om door anderen te worden vervangen. In een woord, hij gevoelde zich gelukkig. Weder kende hij een gezellig leven. Alles was thands niet meer, als vooral in de laatste dagen van zijn verblijf in de ouderlijke woning, doodsch en stil. Van waar dat aangenaam, dat gelukkig gevoel in hem ontstond, daarvan was theodoor zich naauwelijks bewust. Hij zou het eerst later ontdekken. Middelerwijl sloeg de Rector, die hem met de meeste minzaamheid had ontvangen, zijn nieuwen leerling met de grootste opmerkzaamheid gade. Geen enkele trek van theodoors karakter, geen enkele neiging zijns harten, niets ontging zijn scherpziend oog. In dat karakter ontdekte hij reeds spoedig den heerlijksten aanleg. Allereerst: ernst, een goed hart en een aandoenlijk gemoed. Ook bespeurde de Rector in korten tijd, hoe veel gevoel theodoor bezat voor de muzijk en hoe zij bestemd scheen te zijn, zijn lievelingsstudie te worden. De Rector was echter in den beginne wel verre van aan theodoors

{==8==} {>>pagina-aanduiding<<}
gevoel voor muzijk terstond voedsel te geven. Hij begreep dat het zich eerst krachtiger en als een besliste aanleg moest vertoonen. Daartoe ontbrak in het gesticht de gelegenheid niet. Hoe dikwijls stond theodoor, daar hij de godsdienstige plegtigheden niet mogt bijwonen, buiten, aan de deur der kapel, terwijl de avondzon het rijke landschap kleurde; hoe dikwijls stond hij daar te luisteren naar het Lof dat elken avond door eenige schoone mannenstemmen werd gezongen. Dan, tegen de deur der kapel geleund, terwijl een zachte koelte om hem ruischte, dronk hij de welluidende toonen in van het godgewijde lied. Dan, opgeleid door die heilige muzijk, verhieven zich zijne gedachten, verteederde zich zijn hart en parelde er vaak een traan in zijn oog. Dan dacht hij aan zijn moeder, aan dat kortstondig sterfbed, aan die koude en zoo weinig plegtige begrafenis; dan vroeg hij zich af waar zij thands wel mogt wezen. Soms werd hij in die mijmeringen gestoord door het klinken der schel, die te kennen gaf, dat na het lof het Hoogheilige door den priester aan het volk werd vertoond en, dreunde het orgel plegtstatig en ernstig, dan volgde de jongeling door de dalen en over de bergen de wegstervende toonen. Avond aan avond vond hem aldus in het kerkportaal, dat hem lang onvergetelijk bleef. Dáár gevoelde hij het eerst, dat er nog iets anders was in de wereld, nog iets anders voor het hart dan een somber kantoor, een oude knecht, een geopende groeve. Dáár had hij allerlei droomen, allerlei gewaarwordingen, allerlei gezigten zelfs. Nu eens zag hij zich, nedergezeten aan de voeten eens grijsaards met een lang, zwart gewaad, naar wiens woorden te luisteren hem onuitsprekelijk zalig scheen; dan weder verbeeldde hij zich zijn moeder te zien, zijn zwakke, ziekelijke moeder, geleund op den arm van dienzelfden man, met het lange, zwarte gewaad en het vriendelijk oog. Ja, altijd, onder de 
verschillendste gedaanten en vormen, bij de meeste

{==9==} {>>pagina-aanduiding<<}
verscheidenheid van omstandigheden, altijd zag hij voor zich diezelfde statige, rijzige, eerbiedwekkende en toch zoo minzame figuur. Het was de gedaante van niemand anders dan van den Rector. Geheel onbemerkt had zijn ziel voor dezen zeer bijzonderen man een liefde opgevat, die welligt niet geheel van hartstogtelijkheid was vrij te pleiten, een liefde, gelijk niet zelden in het jongelingshart pleegt te ontstaan, vóór het oogenblik daar is, waarop slechts aan een vrouwelijken boezem het hart rust en zaligheid vindt, een liefde, als ook op lateren leeftijd het mannelijk hart kan vervullen, wanneer vrouwelijke liefde ons òf heeft teleurgesteld òf ons ontnomen werd.
Hoe het zij, theodoor had in den Rector gevonden, niet slechts een vader, maar daarenboven een moeder. Het was mannenkracht en vrouwelijk gevoel, vaderlijke hulp en moederlijke troost, die hij nooit te vergeefs zocht, zoo menigmaal hij het blonde hoofd op den arm van die statige, eerbiedwekkende figuur deed rusten. Schoon de Rector in geen biechtstoel was gezeten, opende zich theodoors hart als van zelf voor hem. Hoe zou het zich gesloten hebben voor dat doordringend oog, hoe zou het de minste zondige begeerlijkheid, de minste verkeerde gewoonte, de minste onreine gedachte voor zijn vaderlijken vriend, voor zijn moederlijken trooster hebben verheeld! Theodoor telde vijftien jaren; zijn krachtig ontwikkeld gestel zoowel als zijn gemoedelijke, ernstige aanleg deed hem deelen in dien strijd, die zich op dien leeftijd welligt sterker dan later doet gevoelen, den strijd tegen de zondige uitspattingen eener verhitte verbeelding.
Op lateren leeftijd, als de zonde ons onder de oogen is gekomen, als wij met haar betoovering ook haar leelijke, haar afschuwelijke zijde hebben gezien, is de strijd zoo zwaar niet, als in dat schoone tijdperk des levens, waarin

{==10==} {>>pagina-aanduiding<<}
de verbeeldingskracht begint te ontwaken; en in welk een betooverend licht weet in de droomen onzer verbeelding deze Engel des Satans zich niet te hullen, en welke bloemen strooit hij niet om den giftigen adder te verbergen! Maar wie zal de geschiedenis schrijven van al de onheilen, al de tranen, al de wanhoop die, op vijftien- en zestienjarigen leeftijd uit een onreine verbeelding zijn geboren, en wie zal uitspreken wat ruïnen van deugd en zedelijkheid ontstaan zijn, op dat keerpunt van ons bestaan, alleen omdat het den ontluikenden jongeling met bruischend bloed en ontembare krachten ontbroken heeft aan een stevige vaderhand of aan een moederlijk gebed?
Theodoor had een vriend, een vaderlijke en een moederlijke toespraak, een vriend, dien hij bewonderde, vereerde en liefhad met geheel zijn hart. Ook had theodoor niemand anders, tot wien hij zich rigten kon. Van één zaak was hij ten volle overtuigd: zijn vaderlijke vriend zou hem den weg wijzen, om rust te vinden en kracht tegen de dreigende verleiding, zoowel als blijdschap in plaats van knaging des gewetens.
In menig stil avonduur, als reeds allen hunne kamers hadden betrokken, trad de Rector het klein vertrek van theodoor binnen. Vaak vond hij zijn jongen vriend, op den rand zijner legerstede gezeten, het hoofd in de hand geleund. Dan zette de Rector zich naast den jongeling neder en deed theodoors hoofd op zijn schouder rusten. Eerbiedwekkend en aandoenlijk gezigt! Die grijsheid en die jeugd, elkander verstaande op het ontzaggelijk gebied van den strijd des levens, waarop men geen vreemdeling is, omdat de jaren nog niet ver genoeg of reeds te ver gevorderd zijn. Aandoenlijk gezigt, die blonde haren op dat ernstig zwart, die bloeijende wang tegen dat gerimpeld gelaat, waarop reeds zoo menige zielestrijd onuitwischbare sporen had achtergelaten, schoon ook die strijd

{==11==} {>>pagina-aanduiding<<}
door lieve avondrust en kalmte was vervangen, thands in dezen vredigen avond des levens. Maar hoe? Is op het anders zoo rustig gelaat des Rectors niet een vreemde ontroering onmiskenbaar? Hoe weinig spraakzaam is hij heden, hoe lang zit hij zwijgend naast zijn leerling neder, alsof hij ten eenemale vergat, dat hij gekomen was om te troosten, te helpen en te sterken. Ja, het is zoo, dezen avond, in dit stille vertrek, tegenover dezen vurigen, dezen strijdenden, dezen rusteloozen jongeling, gevoelt zich de grijze biechtvader aangedaan, gelijk hij het in zijn gantsche leven nog niet geweest was. Hoe dikwijls had hij in het biechtgestoelte raad en bestiering uitgedeeld, door de gewone gebruiken en vertroostingen der godsdienst aan te bevelen, maar voor dit biechtkind moest hij van de godsdienst zwijgen, zwijgen van datgene wat hem het dierbaarste, het krachtigste heilmiddel scheen te zijn tegen de zonde. Hij moest er van zwijgen, want hij had het aan den vader van zijn leerling beloofd. Hoe had hij het kunnen beloven, zoo vroeg hij zich zelven af, had hij dit, had hij andere oogenblikken niet kunnen voorzien, oogenblikken, waarin de godsdienst wel als een stelsel, wel als een leer kon worden verzwegen, verzwegen, omdat men beloofd had te zwijgen, maar waarin zij door de ontruste ziel als een kracht, als een beginsel, ja, als het leven zelf zou worden geëischt? En wat nu? Terug treden? Hulp en raad weigeren? Den leerling de dierbaarste, de nuttigste les onthouden en dat op het oogenblik, dat hij er de dringendste behoefte aan gevoelde? Dit was immers onmogelijk voor dat hart, dat sints het eerste ontluiken van den mannelijken leeftijd geleerd had de wegen tot aller harten te vinden, de behoeften, de neigingen, de begeerten van allen op te sporen en aan niets vreemd te blijven, wat menschelijk is! Maar, welaan, een middenweg bleef open. Dien middenweg zal de Rector inslaan. Hij zal iets, ja hij zal veel zeggen, maar

{==12==} {>>pagina-aanduiding<<}
niet alles, niet van de godsdienst spreken, immers had hij het den vader beloofd? Theodoor is de eerste, die het stilzwijgen, voor beiden zoo pijnlijk, afbreekt. ‘Ach mijn vader het gaat nog niet veel beter, ik wenschte zoo goed, zoo heilig te zijn als gij.’
‘Zoo heilig als gij,’ herhaalde de Biechtvader gedachteloos.
‘Gij hebt mij reeds zoo dikwijls beloofd te zeggen wat ik doen moest tegen zooveel verkeerds, zooveel onheiligs als ik bij herhaling in mij bespeur, als gedurig in mijn hart opkomt, als mij zelfs vervolgt, wanneer ik des nachts droom. Wil ik u eens iets zeggen, mijn vader?.... bij mijn ontwaken schaam ik mij soms over mijn droomen, zeg, zeg mij toch wat ik doen moet.’
‘Maar ik heb het u reeds gezegd, ik heb u den weg gewezen, den weg, dien ik zelf ben gevolgd. Neem u alle dagen ernstig voor van niet te zondigen, en zijt gij te zwak om uw besluit na te komen, doe dan bijvoorbeeld een ijzeren ketting om het naakte ligchaam, verrigt daarmede een moeijelijk werk, een, twee uren lang, betracht de overige penitentiën, die u reeds meermalen werden voorgeschreven.’
‘Ik deed dat, ik deed dat alles, mijn vader, weet gij niet nog iets, iets anders, iets krachtigers? Wat ik tot hiertoe deed heeft niet gebaat. Ik blijf wie ik was. Gij moet nog iets anders weten, iets waardoor gij zelf zoo heilig geworden zijt, zeg mij, mijn vader, is er niet iets anders?’
Deze vraag sneed den grijzen Jesuit door de ziel. Wat ging er niet om in zijn binnenste! De belofte had hij gegeven; van zijn godsdienst zou hij niet spreken en moest hij dan deze ziel, aan zijn leiding toevertrouwd, verloren laten gaan, dezen jongeling ledig wegzenden, nu, op dit beslissend oogenblik zijns levens? Zoo hij het deed, hoe zou hij zich voor God kunnen verantwoorden? Had niet

{==13==} {>>pagina-aanduiding<<}
Gods voorzienig bestuur, had niet de teedere zorg van maria dit verdoolde schaap onder zijn leiding gebragt? Moest God niet meer gehoorzaamd worden, dan de menschen, niet meer ontzien, dan zelfs een heilige belofte aan een vader gegeven?
‘Ja, mijn zoon zegt hij eindelijk, ja, mijn zoon, er is nog iets, maar ik mag het u niet mededeelen.’
‘Waarom niet?’
‘Uw vader verbood het mij.’
‘Gij zijt mijn vader,’ antwoordde theodoor, terwijl hij in tranen losbarstte.
‘Het is zoo, mijn zoon, maar hij die uw vader was, vóór gij ons gesticht binnentraadt, verbood het mij.’
‘Wat verbood hij?’
‘Te spreken over onze godsdienst, anders zou ik u slechts één woord behoeven te zeggen en gij zoudt genezen en behouden zijn.’
‘Ik bezweer u, mijn vader!’
‘Ik mag niet.’
‘Gij moet, gij moet.’
‘Luister mijn zoon, bedaar u, waart gij een kind onzer heilige kerk, ik zou u zeggen....’
‘Wat zoudt gij zeggen, mijn vader?’
‘Luister mijn zoon, waart gij een kind onzer heilige kerk, ik zou tot u zeggen dit ééne: Bid tot Maria.’
De diep bewogen grijsaard verliet na deze woorden spoedig het vertrek.
Dagen en weken verliepen, terwijl theodoor peinsde over het korte woord. Zijn moeder had hem nooit van maria gesproken, dan wanneer zij hem verhaalde, hoe de Heer jezus was geboren. ‘Bid tot Maria,’ zou dat heerlijk gezang, dat hij reeds zoo menigmaal had afgeluisterd, bij het klinken van den Angelus, bij het ruischen van den avondwind, zou dat heerlijk gezang welligt een gebed zijn tot maria? Zou hij daarom zoo dikwijls de

{==14==} {>>pagina-aanduiding<<}
deuren, de lessenaars, de tafels volgeschreven hebben gezien met den naam van: maria, maria immaculata, maria, Virgo Dei genitrix enz.? Zou in dat dagelijksch lied de kracht zijn gelegen, waardoor de Rector zulk een heilig man was geworden! En had zijn eigen vader hem van die kracht willen berooven, hem dat ééne noodige willen onthouden? ‘Wel mij, dat ik het heb ingezien, nu houdt mij niets meer terug, nu is de kapel mij geen gesloten gebouw meer. Ik ga er heen, ik ga er nog dezen avond. De godsdienst van mijn vader, mijn nieuwen, mijn eenigen vader is de mijne.’
Hoe lang schijnt hem de dag, eindelijk is de avond daar, het lof begint, de kapel vult zich. Schier alleen blijft hij over in het groote gebouw, dat hem veel te eng is. Zoo beklemd is zijn borst. Hij heeft niemand, behalve den Rector, iets medegedeeld van zijn voornemen, ofschoon deze hem sints dien gewigtigen avond heeft ontweken, als of hij naderen uitleg vreesde. Hij zal gaan uit eigen beweging, omdat hij het wil, neen, omdat hij niet anders kan; toch aarzelt hij nog. Hij zou in die kapel alleen willen zijn, hij vreest den verwonderden blik zijner vrienden. Hij zal het nog uitstellen. Reeds zwijgt het Lof een geruimen tijd. De sermoon wordt gehouden. Weldra zal ook de sermoon geeindigd zijn. Nu mag hij niet langer aarzelen, nu moet hij gaan. Hij beeft over alle zijne leden, want hij verwacht iets geheel nieuws, iets zoo bijzonder, zoo geheimzinnig en daardoor zoo indrukwekkend, dat hij op eenmaal als het ware een ander mensch zal worden. Hij opent zacht een kleine deur en hoort de laatste woorden eener leerrede, die aldus luiden: ‘Een vrouw van slecht gedrag had een beeld onzer Lieve Vrouw in haar vertrek, en gedurende den tijd, dien zij in de grootste zonde doorbragt, bad zij iederen morgen en avond voor dat beeld en zij is zalig geworden. Doet gij desgelijks. Bidt tot Maria.’ Is het toeval, is het begoo-
{==15==} {>>pagina-aanduiding<<}
cheling? het zijn wederom dezelfde woorden. Doch het is hem onmogelijk langer natedenken en, terwijl het hoogheilige aan het knielende volk wordt vertoond bij het plegtig opwaartstijgen der wierookwolken, ligt theodoor reeds geknield voor een Madonnabeeld, dat voor een der meesterstukken der beeldhouwkunst werd gehouden en zich destijds in de kapel der Jesuiten bevond. De kerk wordt langzamerhand door een ieder verlaten, nog ligt theodoor voor het Mariabeeld geknield. Zijn hart klopt niet meer onrustig. Hij komt tot kalmte. Weldadige tranen vloeijen uit zijne oogen. Hij is 
in een nieuwe wereld. Zijn gelaat althands meldt dit alles ten duidelijkste. Hij kan zijne oogen niet afhouden van het Mariabeeld, het is de Madonna Immaculata. Niets dan reine eenvoud, niets dan rust ligt op het bezielde marmer uitgespreid. Doch op eens wordt theodoors gelaat weder neêrslagtig. Het is als of hij zich bezint, of hem iets plotseling in de gedachte is gekomen, dat hem treft, dat hem leed doet, dat hem te leur stelt. Mistroostig staat hij op, verlaat het Mariabeeld en nadert tot de deur der kapel. Daar staat de Rector, weder met dien zelfden vriendelijken glimlach op de lippen. Zijn hart heeft maria gedankt voor deze allerbijzonderste genade.
‘Hoe is het u? vraagt hij minzaam, hoe, zijt gij nog mistroostig?’
‘Ach, mijn vader, ik heb wel voor het Madonnabeeld geknield, maar ik heb niet tot maria gebeden; ik heb aan mijn moeder gedacht, ik kan zelfs niet bidden.’
‘God zij geloofd, mijn zoon, dat is de allerbijzonderste genade van de aanbidding der Moeder Gods, dat zij ons in betrekking brengt en in gemeenschap stelt met alles wat edel is en goed, dat zij allerlei verhevene en deugdzame aandoeningen bij ons opwekt en levendig houdt, dat zij allerlei heilzame indrukken bij ons te weeg brengt. Denk slechts veel aan uwe moeder, dat zal u van veel kwaads

{==16==} {>>pagina-aanduiding<<}
terughouden en dat zal u leeren bidden tot onzer aller moeder, tot Maria.’


III.

Getroost en opgebeurd kwam theodoor in zijn eenzaam vertrek terug. Hij verlangde naar den dag van morgen, hij verlangde naar de kapel, naar die plek, naar dat Madonnabeeld. Reeds gevoelt hij zich beter, sterker, reiner, reeds is er meer vreugde, meer kalmte, maar als of hij vermoedde dat dit alles langzamerhand zou kunnen verdwijnen, verlangt hij gedurig naar datzelfde Madonnabeeld terug te keeren. Ook dezen avond brengt de Rector hem geen bezoek, want de trouwe biechtvader doet penitentie, harde penitentie over zijn zondige belofte en zijn daarop gevolgde vreesachtigheid; maar met de tranen van boete en berouw vermengen zich tranen van opregte dankbaarheid: een ziel, een edele ziel werd door hem toegebragt tot maria.
Iedere dag vindt theodoor in de kapel; iederen dag leert hij beter verstaan wat dat woord des biechtvaders beteekent: ‘Bid tot Maria’. Ja, dit was het wat hem ontbrak, nu bezat hij het, nu begreep hij wat het inhield verzonken te zijn, uren lang, in sprakelooze aanbidding, in overpeinzing, in liefde, in geloof; en, in die aanbidding verzonken, te denken aan alles wat goed is en edel, aan zijn moeder, aan zijn zuster, dat teedere kind, dat nu ook reeds bij maria was: O teedere, o vlekkelooze moedermaagd, dus klonk op den morgen van den volgenden rustdag zijn gebed, bestraal mij met het licht uwer blikken, laat mijn ziel zich koesteren in den zachten gloed uwer oogen, verdrijf al mijn duisternis, al mijn vrees door den vriendelijken glimlach uwer lippen, die als een lentezon breke door de sombere wolken; o maria,

{==17==} {>>pagina-aanduiding<<}
o moedermaagd, maagd zonder zonde geboren, laat mijn hoofd leunen op uw boezem, op uw zuiveren boezem ruste mijn afgemat hoofd; grijp mijn hand, mijn bevende hand, maria, iedere polsslag is voor u, maria, moeder Gods, bid voor ons, bid voor ons.’ En het was hem of het marmer leefde, en het was hem of hij een hart zag kloppen onder de breede plooijen van het nederhangende gewaad en hij stak beide zijne armen uit en omhelsde de voeten der Madonna en besproeide ze met zijne kussen en tranen - o, dat was een voorsmaak des Hemels.
Toen hij langzaam opstond hoorde hij een helderen tenor aanheffen: ‘Agnus Dei, qui tollis peccata mundi, miserere nobis.’


IV.

Theodoor had niet te veel verwacht van de geloovige vereering van maria. In het leven zijner ziel had een belangrijke verandering plaats gegrepen. De beoefening der deugd werd hem gemakkelijker. Het beteugelen zijner zondige verbeelding werd hem een ligte, aangename taak. Tegen niets ter wereld zou hij den kostbaren schat hebben verruild, dien hij in zijn nieuwe, maar daarom niet minder vurige liefde voor maria had gevonden. Het was een schat van moed, van kracht, van blijdschap, van vrede. Zijn gansche ziel was van dankbaarheid vervuld, toen kort na zijn gebed, dat wij hem hebben afgeluisterd, de Rector weder in een stil avonduur zijn vertrek binnentrad en het hoofd des jongelings op de borst des eerbiedwaardigen grijsaards zonk.
‘Zet u bij mij neder, ving de Rector aan, ik heb niet het voorregt gehad u zelf aan de voeten van maria te brengen, de dwaze belofte door mij aan uw vader gegeven

{==18==} {>>pagina-aanduiding<<}
was tusschen haar en uwe ziel, maar God zelf heeft die hindernis weggenomen en gij hebt zelf gezocht en gevonden, wat men u tot hiertoe onthouden had.’
‘Ja, mijn vader, ik heb alles wat ik noodig had, alles wat ik zocht.’
‘Dat verwondert mij niet, mijn zoon. Maar thands is alles nog een onbestemd gevoel, dat gemakkelijk kan vervliegen. Laat mij daarom ernstig met u nadenken en spreken over de groote voordeelen, die uit de opregte en geloovige Maria-vereering voortvloeijen, en daaraan als het ware verbonden zijn; laat mij met u doordringen in het geheim dier vereering, een geheim, dat allen miskennen of liever, dat voor allen verborgen blijft, die niet als gij de zalige oogenblikken hebben gekend, waarin het onbezielde leven kreeg en het koude marmer u toe begon te spreken.’
‘Ja, mijn vader, sprak de bijna zestien-jarige jongeling, ja, verklaar mij dat geheim, want het is mij nog onverklaarbaar. Ik kan mij zelven nog niet duidelijk maken, wat er sints dien gedenkwaardigen avond in mijn ziel is omgegaan.’
‘Luister, mijn zoon, want hetgeen ik thands ga mededeelen is de vrucht eener jarenlange ondervinding en steeds werkzame oplettendheid. Het is onze pligt om het menschelijk hart te leeren kennen en er al de neigingen, al de uitgangen van te bespieden. Het is onze roeping de godsdienst, de heilige godsdienst alzoo in te rigten en voor te stellen, dat zij het best aan de natuurlijke neigingen en hartstogten beantwoorde, die, bij de meeste verscheidenheid in het overige, aan alle menschen, zonder onderscheid gemeen plegen te zijn. Zult gij aandachtig luisteren, mijn zoon?’
‘Moet gij het mij nog vragen, mijn vader?’
‘Nu, mijn vriend, hetgeen ik u thands ga mededeelen, heb ik nog slechts aan weinigen geopenbaard. De meeste

{==19==} {>>pagina-aanduiding<<}
menschen volgen min of meer werktuigelijk hun godsdienst, en dat is ook goed, want het is op zich zelf reeds in staat kracht en vertroosting te schenken; maar u, dien God, naar het mij voorkomt, tot iets uitnemends zal roepen, u wil ik niet slechts bij de uitwendige daad der vereering onzer Heilige Maagd laten stilstaan, maar ik wil u inleiden in de diepe gedachte, de gedachte Gods, de gedachte zijner ontferming en liefde, die in deze vereering verborgen ligt,’-
‘Hoe brandend nieuwsgierig maakt gij mij.’
- ‘En zoo gij mij nu nog niet volkomen verstaat, de Heilige Maagd zal u later verder onderwijzen.’
‘Het menschelijk hart, mijn vriend, is op jeugdigen leeftijd het meest vatbaar voor heilige en godsdienstige indrukken. Ook zij, die op lateren leeftijd alle godsdienstig gevoel missen, kunnen zich meestal een tijd, een oogenblik uit hun jeugd of kindschheid herinneren, waarin het beter met hen was gesteld. Waarom zien wij echter die eerste indrukken, die heilige, godsdienstige indrukken zoo menigmaal spoorloos verdwijnen? Dat is mij geen raadsel meer, wanneer ik naga, hoe dikwijls, ja, hoe meestal de godsdienst aan den mensch wordt voorgesteld en aangeprezen, geheel buiten verband met zijn natuurlijken aanleg, met de natuurlijke neigingen van het menschelijk hart. Den jongeling, bij het ontwaken zijner driften, bij het branden zijner hartstogten, bij het tintelen zijner verbeelding wordt een dorre, afgetrokkene leer gepredikt, een stelsel, dat niets aantrekkelijks heeft, een harde godsdienst; want, wat is het eerste, dat die godsdienst van hem vordert? Het omgekeerde van hetgeen hij zoekt. Hij zoekt liefde en gloed, hij vindt koude zelfverloochening, hij begeert een zalige overgave des gemoeds, een, met de liefelijkste voorwerpen vervulde verbeelding, en hem wordt opgedrongen die verbeelding te dooden, die hartstogten als zondig te beschouwen, en zich zelven ge-
{==20==} {>>pagina-aanduiding<<}
durig te bespieden en te beteugelen. Kan dat een godsdienst zijn, bestemd om de wereld te overwinnen, bestemd om het menschelijk hart in alle opzigten te bevredigen? Ik ga verder. De jonge vrouw, zich bewust van hare betooverende gaven, haakt in het gevoel van haar schoonheid, van haar liefde, van haar beminnelijkheid, naar de genietingen der wereld, waar zij zal worden gevierd en aangebeden, waar haar schoonheid bewonderaars, ja aanbidders, waar haar hart een ander hart zal vinden, dat het hare begrijpt en gelukkig maakt. Predik aan die jonge vrouw, dat die wereld vol is van strikken en verleidingen, dat zij de pracht der wereld, als onvergeeflijke wuftheid en ligtzinnigheid behoort 
te vlieden, en gij zult zien of zij haar hart aan zulk een godsdienst zal wegschenken. Ik ga nog verder. Nader met die harde, die onmenschkundige, die meêdoogenlooze taal tot de jonge moeder, die geen anderen culte heeft, dan dien van den Engel aan haar boezem, het kind uit haar schoot geboren, zeg haar dat zij het hart niet hechten mag aan het eenigste, het dierbaarste, wat zij heeft en gij kunt verwachten dat zij luisteren zal. Of meent gij, dat de man in de kracht zijns levens, in de zelfbewustheid zijner gaven, zijner vermogens, zijner heerschappij over alles, wat hem omringt, door een afgetrokken stelsel, door een gestrenge leer de knieën zal leeren buigen, of dat de gedachtelooze grijsaard, in de dienst der wereld verouderd, de waggelende schreden zal keeren naar het huis des gebeds, wanneer hij daar zal moeten beginnen met het geheele leven, dat achter hem ligt, te veroordeelen? Ach, mijn hart bloedt, als ik bedenk, hoe harten, oude en jonge, van de heilige godsdient zijn vervreemd, alléén, alléén omdat men die godsdienst niet in verband heeft gebragt met de natuurlijke behoeften en neigingen van het hart.’
‘Maar hoe had men dat behooren te doen?’

{==21==} {>>pagina-aanduiding<<}

‘Nu zal ik u het geheim ontsluijeren, dat in de geloovige vereering van maria schuilt. Tot den jongeling met het bruischende bloed, de verhitte verbeelding, de onvervulde behoeften komen wij met het vriendelijk beeld onzer heilige moeder. Wat ziet hij in haar? De maagd, de reine, de vlekkelooze maagd, de maagd, die een heilige liefde inboezemt, die een zuiveren hartstogt opwekt. Ziedaar, een voorwerp gegeven aan zijne driften, een beeld aan zijn verbeelding, dat te gelijker tijd het voorwerp zijner heiligste vereering wordt. Nu heeft hij geen oogen meer voor het gebrekkige schoon, dat de wereld hem aanbiedt in de rij van haar spoedig verwelkende maagden, nu heeft hij geen oor meer voor de stem der verleiding, want zij zal hem bedriegen en te leur stellen, maar maria stelt hare dienaren nooit te leur. Nu wordt zijn rust niet meer gestoord door de onreine tooneelen, die zijn verbeelding hem schiep, want in zijne droomen, bij dag en bij nacht, in voorspoed en in tegenspoed, altijd verschijnt voor zijn geest die ééne, die al zijn liefde waardig is, het ideaal der vrouwelijke volkomenheid, het beeld van het ware schoon, en als de jongeling zijne armen verlangend uitstrekt en zijn ziel dorst de aangebedene in zijn omarming vast te klemmen, zie, daar bezielt zich het marmer en een ander hart klopt tegen het zijne.’
- ‘Ja, zoo is het, zoo is het, mijn vader, zoo heb ik het ondervonden.’
- ‘Ik wist het wel, mijn zoon, maar nog is de rijkdom der geloovige vereering van maria niet uitgeput. Ik sprak van de jonge vrouw, die naar het tooneel der wereld verlangt om daar betooverd te worden en zelve te betooveren, ik sprak van de moeder, van den man, van den grijsaard. Nu zal ik u doen zien, hoe zij allen door onze heilige Moeder tot de godsdienst worden getrokken en daarin bevrediging en blijdschap vinden. Wat ziet de

{==22==} {>>pagina-aanduiding<<}
jonge vrouw in maria? wat vereert, wat aanbidt zij in haar? Zie, hetgeen zij in haar vereert is zoo naauw verwant aan haar eigen schoonheid, aan haar eigen jeugd, dat zij er naauwelijks meer eenig onderscheid tusschen kan maken. Zij ziet in Maria de heerschappij, den glans der vrouwelijke schoonheid, en haar eigen schoonheid deelt in die heerschappij, in dien glans. Als zij duizenden van allerlei rang en stand, oud en jong, voor maria ziet nederknielen, zie, zegt zij dan, zij is eene die ons, ons vrouwen toebehoort, wij zijn in haar de begenadigden boven alles wat in de wereld leeft. Haar kroon is de onze, haar heerlijkheid straalt op ons af. En nu, mijn zoon, meent gij dat de vrouw, die met zulke verhevene gevoelens is bezield, eenige spoedig gedoofde korrelen wierook zal gaan bedelen, bij een wufte en ondankbare wereld? Wat de moeder in maria vindt, dat kan ik u niet beschrijven; dat blonde kopjen van het kind jezus, in de armen der onschuldige moeder veilig, die heilige liefde, waarmede de schuchtere maagd den boezem ontbloot om haar zuigeling te voeden, die aanbidding, die uit hare oogen doorstraalt, als zij in haar kind haar God liefheeft, o, dat alles vindt een weerklank in haar gemoed, dat alles beantwoordt aan haar teederst gevoel, aan hare zoetste, liefelijkste en zaligste gewaarwordingen. Zoo koestert de moeder, nedergeknield voor maria, haar eigen moederlijk gevoel en tegelijk is zij voor de godsdienst gewonnen. En de man, in de edele kracht des levens, wil geen magt, dan die der vrouwelijke teederheid en liefde boven zich erkennen. Hij zal welligt het trotsche hoofd zelfs voor geen Godheid buigen, maar aan een onbeschermde, onschuldige vrouw weigert hij niet langer zijn hulde. Is de gedachtelooze grijsaard niet evenzeer voor de Godsdienst gewonnen, hij die van de godsdienst een afkeer had, omdat zij hem toescheen het vervlogen leven te 
veroordeelen? Zou hij kunnen weige-
{==23==} {>>pagina-aanduiding<<}
ren om in de laatste lente, die welligt voor zijn voet zal ontluiken, eenige bloemen te plukken en ze aan de voeten van maria te doen geuren? Moet het hem niet zijn of zijn jeugd wordt vernieuwd, moeten niet de gedachten, de sombere gedachten des doods, als van zelve wijken, als hij met bevende hand de geurige bloesems der lente ten offer brengt aan de jeugdige maagd met het teedere wicht? Zie, dan vereenzelvigt hij zich met al wat jong is en vruchtbaar; niets verstorvens is er meer om hem, maar alles spreekt van levensweelde en genot en hij denkt getroost en met blijdschap aan de dagen terug, waarin ook hij zich verheugde in de jonkheid des levens.’
Het oog des grijzen Rectors blonk van verrukking. Hij was de statige, ernstige figuur niet langer, die theodoor zoo menigmaal in zijne droomen had aanschouwd, hij was de jongeling, die met de hoogste ingenomenheid sprak van de vertrouwde zijns harten. Theodoor was één gehoor geweest. Zijn ernstig en nadenkend karakter deed hem nu nog meer van zijn vereering genieten, nu hij zich rekenschap van zijn gevoel kon afleggen, dan toen dat gevoel nog geheel onbepaald bij hem leefde. ‘Mijn zoon, zeide de Rector, terwijl hij opstond om het vertrek te verlaten, bewaar deze woorden in uw hart, denk er veel en lang over na. Uw eigen ondervinding, die gij in het leven zult opdoen, zal het u bevestigen dat geen godsdienst voor den mensch geschikt is, dan die zuiver menschelijk, dat is, met de natuurlijke, menschelijke, behoeften overeenkomstig zij.’
Hoe rustig sliep theodoor dien avond in! Hij droomde van een schoone, een beeldschoone vrouw, omringd van bloemen en met een engelachtig kind aan den sneeuwwitten boezem. Bij het ontwaken dankte hij vurig. Hij had van maria gedroomd.
En zij werd de goede schutsengel bij alles wat hij deed.

{==24==} {>>pagina-aanduiding<<}
Hij arbeidde met meer kalmte, meer volharding, meer blijdschap. Ook had maria hem nog oneindig beter het onvergelijkbaar karakter van den Rector doen verstaan, met wien hij nu in groote vertrouwelijkheid, schoon altijd op eerbiedigen afstand, de gelukkigste dagen zijns levens doorbragt.




{==25==} {>>pagina-aanduiding<<}

Hoofdstuk II.


De familie d'Avédo.

I.

Wij weten reeds dat de familie laroche niet de eenige Protestantsche familie was te Lianre. Wij spraken van een Engelsch huisgezin, dat echter zes of zeven jaren later Lianre verliet om zich, het zal later blijken om welke redenen, te Wallain te vestigen. Dit gezin bestond uit den vader en moeder des huizes, aan wie wij den naam van henderson geven, een gouvernante en zes schier ontembare kinderen. De heer henderson was een geruimen tijd heereboer geweest in Ierland, waarmede hij een vermogen had overgewonnen, dat hem in staat stelde op het vaste land van zijne renten te leven. Zelf was hij een groote, dikke, rossige man, de goedhartigheid in persoon. Zijn echtgenoote daarentegen, uit een anderen stand afkomstig, bezat een teeder gestel en zeer fijne gelaatstrekken. Zij was inderdaad schoon, maar haar schoonheid was zonder de minste uitdrukking, zonder het minste leven. Het scheen haar geliefkoosde bezigheid, met nedergeslagen oogen, stil te zitten onder hare zes

{==26==} {>>pagina-aanduiding<<}
kinderen, die in de afwezigheid des vaders het huis vervulden met hun oorverdoovend geraas, terwijl de moeder zich vergenoegde met op de beklagelijkste wijze van tijd tot tijd te roepen: ‘Ik kan er niets aan doen, ik ben zeker dat nooit iemand zulke ondeugende kinderen heeft gehad.’ Het was een waarachtig lijden, dat Mevrouw henderson te midden harer ongehoorzame kinderen ondervond, maar het kwam haar nooit in de gedachte, dat zij met een enkel woord, met een enkele gepaste strafoefening aan dat lijden langzamerhand een einde had kunnen maken. Zij droeg het integendeel met een gelatenheid, een betere zaak waardig. Het was alsof zij zich, overeenkomstig met het eigenaardig karakter harer schoonheid, slechts een beeld gevoelde, bestemd allerlei lastige en onaangename bejegeningen te ondervinden, zonder in staat te zijn van eenigen weerstand te bieden. Slechts wanneer henderson zich te huis bevond, behoefde het schoone beeld die bejegeningen niet te vreezen. Zijn natuurlijke goedhartigheid toch verhinderde hem geenszins zijne kinderen nu en dan eens nadrukkelijk tot de orde te roepen. Dan beefden de belhamers over alle hunne leden en troostten zich van hun tijdelijke onderworpenheid, met de zekerheid van in de afwezendheid des vaders hun schade dubbel te herwinnen.
Te vergeefs trachtte de gouvernante dit ruwe veld te ontginnen. Het te bebouwen zou wel altijd onmogelijk blijven, want de oogenblikken, waarin henderson zijn gezag wist te doen eerbiedigen, waren zeldzaam, daar hij bijna den geheelen dag, met jagen, visschen en wandelen doorbragt. Hadden de kinderen voortdurend onder betere tucht geleefd, dan zeker zou Mevrouw d'avédo (zoo noemen wij de gouvernante) wel in staat zijn geweest, iets van haar eigen voortreffelijke ontwikkeling aan hare jeugdige leerlingen mede te deelen. Mevrouw d'avédo toch was in vele opzigten een hoogst begaafde vrouw. De on-
{==27==} {>>pagina-aanduiding<<}
dergeschiktheid van haar toestand deed haar voortreffelijkheid slechts te beter uitkomen; ook was het haar duidelijk aan te zien, dat zij betere dagen had gekend, dan die zij thands moest beleven. Beminnelijk en innemend van voorkomen, zou zij zeker eenige zachtheid en beminnelijkheid aan het onbehagelijke huisgezin hebben medegedeeld, had niet een zekere droefgeestigheid, die haar plag eigen te zijn, veel van den invloed weggenomen, dien zij onder gunstiger omstandigheden ongetwijfeld over de kinderen van den heer henderson had uitgeoefend.
Die droefgeestigheid evenwel was volstrekt niet onverklaarbaar voor de weinigen, die met haar levensgeschiedenis bekend waren. Mevrouw d'avédo, die wij voortaan louise zullen noemen, had vroeg de ouderlijke woning verlaten. Haar vader, in den handel ongelukkig geworden, was naar America gevlugt, terwijl de moeder zich genoodzaakt zag van haar derde dochter, louise, afstand te doen, om de zorgen over haar talrijk huisgezin te verligten. Een tante te Marseille nam louise tot zich. In deze nieuwe woonplaats had zij geen ongelukkig leven. De meeste avonden werden of in de opera of in de concertzaal doorgebragt en de dagen vervlogen onder het lezen van ontelbare romans. Ook was haar leven niet onbeteekenend noch onvervuld. Louise had een natuurlijke gaaf van opmerken en die gaaf vergoedt veel van wat men mist aan geregelde en wel bestuurde opvoeding; zij deed ook louise veel in haar geest opnemen wat voor anderen vruchteloos voorbijging. Dientengevolge dacht zij ook over meer na, dan van hare jaren of van hare omstandigheden kon worden verwacht. Zij had zelfs, om iets te noemen, een zeer sterk gekleurde staatkundige overtuiging. De republiek, de meest democratische republiek was haar ideaal. Op dat ideaal was zij verliefd. Alle hare gedachten stonden daarmede in meer of minder innige betrekking, terwijl haar tante keghton van dit

{==28==} {>>pagina-aanduiding<<}
alles niets bespeurde. Als louise, gedurende hare kindsche jaren, had misdaan, werd zij gewoonlijk gestraft met eenzame opsluiting, waarvan zij gebruik moest maken om eenige verzen van buiten te leeren, uit een boek getiteld: ‘Onze pligten jegens onze naasten.’ Het valt echter gemakkelijk te begrijpen, dat louise reeds als kind een grooten weerzin tegen die hatelijke pligten jegens de naasten begon te gevoelen, en het bevreemdt ons niet, zoo zij haar eenzame opsluiting tot een doel aanwendde, dat beter in overeenstemming was met haar aanleg. Het was juist in die eenzaamheid, dat zij veel en lang dacht over alles wat slechts in haar jeugdigen geest kon opkomen, en op die wijze ontwikkelde zich langzamerhand bij haar de neiging om in een meer of min ideale wereld te leven. Toen zij den leeftijd van zeventien jaar bereikt had, mogt zij in alle opzigten bevallig en beminnelijk heeten. Door zoo weinig in de werkelijkheid te leven was zij voor veel, zelfs voor vele kleine onaangenaamheden en verdrietelijkheden in het leven tamelijk onverschillig, hetgeen anderen, en ook zij zelve, vaak aanzagen voor een zachtheid van temperament, die bijna voor een deugd kon doorgaan. Men kon bezwaarlijk iets onaangenaams van haar ondervinden, daar zij bijna al haar tijd besteedde met stukken uit verschillende operaas na te zingen, onder begeleiding van piano of harp, met bloemen te teekenen en met kleine romans te lezen en te maken. In de opera, in de concertzaal, in den vriendenkring, waarin zij zich bewoog, telde zij een menigte van bewonderaars. Het waren de geestigste, de beschaafste jongelieden, die niet onduidelijk toonden, hoezeer zij louise wisten te waardeeren; doch zij zelve was in haar ideale wereld zoo volkomen gelukkig, zoo te vreden dat de gedachte aan een huwelijk haar veel te prozaïsch zou voorgekomen zijn. In haar geestig gemeubeld vertrekjen prijkten verscheidene 
busten van beroemde republikeinen,

{==29==} {>>pagina-aanduiding<<}
Grieken en Romeinen. Deze waren hare vrienden, hare huisgoden; met dezen wist zij dagelijks en met steeds toenemende vreugde om te gaan. Haar tante vroeg dikwijls wat die witte koppen toch beteekenden, die zij somtijds met bloemenkransen versierd vond, en als louise met veel ingenomenheid de beroemde en geliefde namen opnoemde, bleef tante keghton natuurlijk even wijs als te voren. Doch dit deerde louise in het minst niet. Integendeel juist dit, dat zoo weinigen voor die groote mannen eenigen eerbied of liefde gevoelden, juist dit, dat zelfs zoo weinigen met die indrukwekkende namen bekend waren, gaf aan haar republikeinsche vereering iets geheimzinnigs, iets wat zij met niemand gemeen had, iets wat dientengevolge haar ijdelheid niet weinig streelde.
Op deze wijze had louise nog een geruimen tijd haar fantasie-leven kunnen voortzetten, indien niet een geheel onverwachte omstandigheid daarin een gewigtige verandering was komen te weeg brengen.
Voor eenigen tijd hadden in Spanje belangrijke staatkundige woelingen plaats gegrepen. De omwentelingspartij had het onderspit moeten delven, ofschoon niet dan na een langen en hardnekkigen tegenstand. Vele aanhangers dier partij waren verpligt het land te verlaten, waaronder ook de grafelijke familie d'avédo behoorde. Het hoofd dezer familie, de Graaf d'avédo, was reeds een bejaard man, vol geestdrift en leven evenwel, en bezield met heiligen ijver voor de staatkundige gevoelens, die hij was toegedaan. Hoewel men hem, na het mislukken van den opstand, waaraan ook hij had deel genomen, wegens zijn adelijke geboorte, door oogluiking voor zijn medepligtigheid, tot de regeringspartij had willen overhalen, verkoos hij met zijn vrouw, zijn eenigen zoon en zijn ouden bediende, die zijne gevoelens in alle opzigten deelde, als balling zijne dagen in den vreemde te eindigen. Men meene echter niet, dat hem dit weinig kostte. Integen-
{==30==} {>>pagina-aanduiding<<}
deel, terwijl hij in den aanvang naar het uur zijner ballingschap verlangend had uitgezien, als naar het oogenblik, waarop hij martelaar voor zijn zaak zou worden, zoo werd hij dieper en gevoeliger getroffen, dan waarop hij zich had voorbereid, toen hij zich voor het eerst tusschen de bergen, als voortvlugtige, bevond. Wat hem zoo diep en zoo levendig trof was niet zijn ballingschap, noch zijn persoonlijke smart, maar het was de volle bewustheid, die toen eerst bij hem ontstond van de nederlaag zijner staatkundige partij, van wier overwinning hij het heil voor het uitgeputte en diepgezonken Spanje had verwacht. De oude man kon den dierbaren grond zijner geboorte naauwelijks verlaten. Zijn getrouwe bediende sprak hem vruchteloos moed in. Zijn gelaat verviel bij het oogenblik. Zijne oogen zonken al dieper en dieper. Hun glans verdoofde en toen de Graaf d'avédo het eerste dorp over de fransche grenzen had bereikt, leide hij zich neder om te sterven. Weinige 
dagen later bezweek hij. Zijn laatste strijd was bang en zwaar. Immers zag hij niemand om zijn sterfbed, aan wien hij kon opdragen, zijn ballingschap, zijn treurigen dood of liever de nederlaag zijner partij te wreken. Zijn vrouw was van zeer lage afkomst en alleen door hem ten huwelijk genomen, om aan zijne democratische gevoelens getrouw te blijven; zijn zoon was het onbeteekenendste wezen, dat ooit den aardbodem had betreden en zijn getrouwe bediende was een stokoud man.
Na het overlijden van den Graaf, trok dit drietal naar Marseille, waar het zich met der woon vestigde. De gravin d'avédo was in haar jeugd afzigtelijk leelijk geweest, en de ouderdom bragt haar weinig schoonheid aan. Zij bezat een gemelijke, norsche, zelfzuchtige natuur, begreep niets van hetgeen zij de dwaasheden van haren man noemde en had 'er zich van den beginne af aan op toegelegd, haar zoon tot in den grond te bederven. Slechts

{==31==} {>>pagina-aanduiding<<}
de oude knecht hield na den dood des graven de poësie dezer ondichterlijke familie op.
Op zekeren dag was louise te paard uitgereden. Naauwelijks buiten de poort der stad gekomen, had zij haar rijknecht weggezonden om, de teugels over den nek van het paard gehangen, naar geen plan hoegenaamd rond te dwalen, langs bekende en onbekende paden. De lange linten van haar grooten, strooijen hoed golfden en wapperden op den adem eener frissche morgenkoelte in de eerste dagen der maand Mei. Hoe bevallig stond haar het lange rijkleed, hoe geestig hanteerde zij de rijzweep, hoe weelderig dronk zij de eerste lenteluchten in, hoe was zij het voleindigde beeld van jeugd en van leven! O, wie haar aldus had aanschouwd, wie haar aldus had zien denken aan hare republikeinsche idealen, van wier verwezenlijking zij de gouden eeuw zich beloofde, hij had den Hemel voor haar gebeden, dat zij nimmer de droevige werkelijkheid des levens mogt kennen, nimmer hare zachte vingeren wonden mogt aan de veelvuldige doornen dezer aarde!
Zij kon een uur hebben rondgedwaald, toen zij eensklaps uit haar droomen ontwaakte. Op zekeren afstand onderscheidde zij duidelijk een grijsaard, die, het hoofd ontbloot, met veel hartstogtelijkheid allerlei gebaren maakte, voor een groot Christusbeeld aan een kruis. Dit gezigt wekte natuurlijk haar nieuwsgierigheid in de hoogste mate op. De toestand, waarin zij zich bevond, alles in haar omgeving was zeker wel in staat het belangrijke van dit oogenblik buitengemeen te verhoogen. Alleen, te midden der vrije natuur, op eenigen afstand een grijsaard te bespieden, die voor een Christusbeeld aan zijne gevoelens lucht gaf, dat alles was voor haar veel aantrekkelijker dan iets wat zij zich uit eenigen roman herinneren kon. Zij vergat dan ook alle bescheidenheid, sloeg een zijweg in, die haar nagenoeg juist achter den grijsaard zou brengen, zonder dat de vreemdeling haar evenwel in het minst

{==32==} {>>pagina-aanduiding<<}
kon bemerken. In weinige oogenblikken had zij haar doel bereikt. Dáár zag zij den ouden Spanjaard, want de grijsaard was niemand anders dan de bediende van de familie d'avédo, voor zich, dáár zag zij hem voor het ernstig Christusbeeld zich met veel driftigheid heen en weder bewegen. Zij was vol gespannen aandacht, en het gelukte haar uit den mond des Spanjaards de volgende woorden op te vangen: ‘Groote, eerbiedwaardige Verlosser,.... Verlosser der menschheid,.... Beschermer van allen, die de banden der tiranny zoeken te verbreken,.... Broeder in den heiligen strijd tegen de ongeregtigheid, tegen de heerschappij van de grooten over de kleinen, van de rijken over de armen;.... Gij, wiens hoogste roem het is, arm te zijn geweest, ja de armste onder de menschen,.... Zie neder op mijn land, op het diepgezonken Spanje, doe de zon der vrijheid doorbreken;.... Verbreek de regeringen, verwoest de paleizen, doe de troonen ineen storten, dood de koningen, geef,’-
‘Gij zijt mijn broeder,’ riep bij het hooren dezer bede, louise uit, terwijl zij zich niet langer kon bedwingen, met een sprong van haar paard vloog en aan den arm hing van den grijzen republikein.
Wat vreemde gewaarwording viel den ouden adonero ten deel, toen hij jeugd, rijkdom en schoonheid naar hem, ouden, afgeleefden republikein, de handen zag uitstrekken, met de zielroerende woorden: ‘Gij zijt mijn broeder.’ Hij kon zijn oogen niet gelooven. Hoe, stond daar voor hem een uitverkoorne des Hemels, die reeds nu geleerd had den blik aftewenden van het klatergoud des rijkdoms, om veeleer de knieën te buigen voor wat alleen de menschheid kon redden, voor de republiek? En wie had aan dat jeugdige hart geleerd niet de aangebedene te willen zijn van grooten en rijken, maar veeleer om hun ondergang te bidden en de vrijheid lief te hebben, als het onschatbaarst erfgoed der menschheid?

{==33==} {>>pagina-aanduiding<<}

‘Ach, donna, was zijn eerste antwoord, ik ben uw broeder niet, gij bedriegt u, ik ben een oude afgeleefde grijsaard,’-
‘- Neen, ik bedrieg mij niet. Gij hebt gebeden tot den grooten Verlosser der menschheid, tot den vijand van alle tirannen. Gij dient de vrijheid, gij hebt haar lief, gij aanbidt haar, zoo als ik; gij zijt mijn broeder!’
Voor het kruisbeeld van den christus, in die eenzame streek, bij die zwijgende natuur gaven adonero en louise elkander de hand der broederschap en zwoeren zij trouw aan de heilige zaak der vrijheid.
Langs welke geheel verschillende wegen waren louise en adonero tot de vereering der vrijheid gekomen. louise had haar gevonden in haar eenzaam vertrek, had haar naam gehoord in de toonen van haar harp, had dien naam gelezen in de kleuren harer bloemen. Voorspoed en zegen hadden haar de vrijheid doen liefhebben en waardeeren en niemand dacht er aan, daarin eenige stoornis te brengen. Haar vrijheid was die van den vogel, die het moederlijke nest verlaat omdat het zijn natuur is te vliegen. Louise had zelfs nooit aan de mogelijkheid gedacht van die vrijheid eenmaal te verliezen. Adonero daarentegen had het bezit der vrijheid strijd gekost en gedurige zelfverloochening. Hij bezat haar niettegenstaande zijn dienstbaren toestand, als een Godin, die hij op verren afstand eerbiedig vereerde. Hij bezat haar, als een gedachte, die niet altijd tot werkelijkheid behoefde te komen, om beteekenis en leven te verkrijgen. Wat louise door de dichterlijke intuitie harer jeugd had gevoeld, dat had adonero leeren begrijpen door jarenlange ondervinding van teleurstelling en strijd.
Vóór het Christusbeeld nedergezeten, bleven louise en de Spanjaard nog lang in gesprek. Zij keerden te zamen naar de stad terug en scheidden niet van elkaêr, dan

{==34==} {>>pagina-aanduiding<<}
nadat adonero zijn nieuwe vriendin had beloofd, haar spoedig te komen bezoeken.
Louise vereerde voortaan in den grijsaard den held der vrijheid, den patroon, om zoo te spreken, harer geliefkoosde republiek. Door hem geraakte zij natuurlijk bekend met de Gravin d'avédo en haar zoon. De gravin, gelijk wij naauwelijks uitdrukkelijk behoeven te vermelden, maakte terstond op louise een buitengemeen onaangenamen indruk. Het was niet zoo zeer dat norsch en gemelijk karakter, dat haar zulk een weerzin inboezemde, als wel haar afzigtelijk leelijk gelaat. Het was, als of door dat leelijke gelaat louise persoonlijk beleedigd werd. Voor den zoon der Gravin, dien wij charski noemen, gevoelde zij, in den letterlijken zin des woords, niets. Zoo menigmaal zij zich in het huis der Gravin bevond, ondervond zij geen andere gewaarwording dan die van den sterksten afkeer voor de Gravin en van de grootste sympathie voor den ouden bediende. Die sterke afkeer voor de Gravin was het eerste, wat haar vrijheid daadwerkelijk beleedigde en ophief. Zij kon dat gelaat niet aanschouwen, het hinderde haar zelfs in haar nachtrust, het stond als een afzigtelijk spooksel voor haar; honderde malen nam zij zich voor naar de d'avédo's niet weder te keeren, maar zij bezweek telkens voor het verlangen naar adonero.
Intusschen koesterden de gravin en haar zoon voor louise geheel verschillende gevoelens. De afkeer van louise voor de gravin werd verre overtroffen door den haat der gravin voor louise. Zij bemerkte zeer wel dat louise haar als een oude afgeleefde vrouw behandelde, wier plaats en persoon van geen de minste beteekenis meer waren, en de gravin, met haar zelfzuchtig karakter, wenschte alles behalve op den achtergrond te worden gesteld door iemand, die zij ‘une jeune étourdie’ plag te noemen. Bij charski daarentegen was van het eerste

{==35==} {>>pagina-aanduiding<<}
oogenblik dat hij louise had ontmoet een sterke hartstogt voor haar ontwaakt. Zijn karakter was veel te laag, veel te onbeteekenend om iets zoo edel als liefde te kennen, maar datzelfde karakter stelde hem aan allerlei hevige aandoeningen bloot, waarvan hij hoegenaamd geen enkele kon beteugelen. Hij bezat in de volste mate die vreeselijke soort van liefde, die de schrikkelijkste openbaring van de zelfzucht mag worden genoemd. Charski geleek veel op zijn moeder, ofschoon tusschen moeder en zoon ook een belangrijk onderscheid plaats greep. Beiden waren buitenmate zelfzuchtig. Bij de moeder ging het egoisme evenwel gepaard met de kalmste, de bedaardste redenering en berekening. Wilde zij iets, zoo wist zij te wachten en naar de beste gelegenheid uittezien tot bereiking van haar doel. Waar zij een slagtoffer maakte van haar zelfzucht, werd het slagtoffer niet met één slag geveld, maar langzaam gemarteld, tot het eindelijk bezweek. Maar wat charski wilde, wilde hij op eenmaal en het was hem onmogelijk tijden of gelegenheden te ontzien. Hij had zich, ongelukkiger wijze, louise ten slagtoffer uitgekozen. Hij bezat oogen noch ooren, dan voor haar. Hij werd verteerd van afgunst, als hij zag hoe zij uren lang met den ouden Bediende kon spreken; van alles was hij jaloersch: van het paard, dat zij bereed, van het penseel, waarmede zij schilderde, van de borstbeelden, die haar vertrek versierden. Charski miste in dezen toestand natuurlijk alle behendigheid, om zijn liefde te openbaren en dat in zulk een mate, dat hij louise niet zelden norsch bejegende, als hij meende dat zij aan een ander voorwerp, bezield of onbezield, eenige gunst betoonde, die hem toekwam. Hij durfde haar zelfs geen enkel vriendelijk woord toespreken, uit vrees van zijn liefde niet beantwoord te zien. Louise bemerkte van dit alles niets dan dat 
charski hoe langer hoe droefgeestiger en onaangenamer werd. Zij hield zich slechts bezig met

{==36==} {>>pagina-aanduiding<<}
den belangrijken grijsaard, die inderdaad alle hare gedachten vervulde. Adonero schonk haar zijn vertrouwen, en deelde haar langzamerhand veel uit zijn levensgeschiedenis mede. Het was dan ook door den Spanjaard, dat zij het eerst iets vernam van hetgeen charski voor haar gevoelde. Adonero, minder uit gehechtheid aan den zoon, dan uit trouw aan de nagedachtenis des vaders, had niet eerder charski's hartstogt ontdekt, dan hij het zich ten pligt stelde, om alles aantewenden, wat in zijn vermogen was, ten einde het geluk van den jongen man te verzekeren. Hij kende het gestel en het karakter van charski te goed om niet te vermoeden, welk een noodlottigen invloed een teleurstelling op dit bedorven en zelfzuchtig kind zou uitoefenen. Wel zuchtte adonero soms diep, als hij, de vurige held der vrijheid, zijn meester aldus den slaaf van onbeteugelde aandoeningen zag, maar bij den bekrompen aanleg van dezen, kon hij naauwelijks hopen eenige liefde voor ‘de vrijheid’ in zijn boezem overtestorten.
Het was louise wonderlijk te moede, toen zij, uit den mond eens grijsaards, de liefdesverklaring van iemand vernam, op wien zij nimmer eenigen acht had geslagen en die ook zelf haar eerder trotsch en onaangenaam dan met liefde en belangstelling had bejegend. Oppervlakkige beoordeelaars van haar karakter mogten meenen, dat zij zulk een verklaring of verontwaardigd van de hand zou wijzen, of met een spottenden glimlach zou beantwoorden. Ons, die haar beter kennen, en die weten in wat ideale wereld van natuurvrijheid zij gewoon was te leven, ons zal het minder vreemd voorkomen, dat zij, hoezeer door deze zonderlinge liefdesverklaring verrast, haar niet terstond van zich stootte. Inderdaad, zij dacht na, doch slechts voor een zeer korten tijd, en, tot groote verbazing en verbittering van alle hare bewonderaars, nam zij de hand van charski aan. Er was vooral een reden, die louise

{==37==} {>>pagina-aanduiding<<}
tot dit vreemde besluit kon nopen. Die reden was juist gelegen, in alles wat het karakter van charski onbeduidends had. Aan iemand, die hoe dan ook haar meester had kunnen wezen, zou zij nooit haar hand hebben geschonken, waardoor zij hem haar vrijheid had ten offer gebragt; maar wat charski betrof, haar vrijheid kon door hem zoo weinig gevaar loopen, dat zij na haar huwelijk, gelijk zij meende, naauwelijks eenige verandering in hare levenswijze zou behoeven te brengen. Buitendien kon zij met dit, wat zij als een onbeteekenende kleinigheid beschouwde, haar vriend adonero, haar held, die sterk op het huwelijk aandrong, veel genoegen doen en hem toonen hoezeer zij zich aan hem verbonden gevoelde.
De Gravin was insgelijks voor het huwelijk gestemd, en dat om een reden, haar edel karakter overwaardig. Dit huwelijk zou de Gravin in staat stellen louise voortaan geheel te beheerschen, haar, die zij wel met verachting ‘la jeune étourdie’ had genoemd, maar die haar toch steeds in den weg had gestaan. Zoo waren dan alle partijen bevredigd en na weinige maanden vond het huwelijk plaats. De familie d'avédo was R. Catholiek, louise behoorde tot de Protestantsche godsdienst en dus werd het huwelijk door een Protestantschen en R. Catholieken geestelijke ingezegend.

II.

Toen het huwelijk voltrokken was, kwam louise bij haar schoonmoeder wonen. In haar nieuwe woning bragt zij haar vorig geestig gemeubeld vertrekjen over, en, in het algemeen, deed zij alles om zoo min mogelijk eenige verandering met betrekking tot haar vroegere levenswijze te bespeuren. Even gelukkig, even opgeruimd, en, naar zij meende, even vrij was zij als voorheen. Nog leefde

{==38==} {>>pagina-aanduiding<<}
zij voort in de gelukkige, de ideale droomen van haar jeugd.
Hoe droevig evenwel en hoe spoedig zou zij worden teleurgesteld, hoe eigenaardig de weg zich voorbereiden, langs welken louise van een onnadenkende, vrolijke, romaneske jonge vrouw gouvernante worden zou bij de familie henderson.
Adonero toonde de vrijheid te begrijpen als hij zeide, dat haar wachtwoord zelfverloochening is. Het is slechts de buigende twijg, die ook door den felsten orkaan niet kan worden geknakt. Louise's vrijheid, en inderdaad met de vrijheid der meeste menschen is het niet anders gelegen, bestond slechts in een zich behendig onttrekken aan den invloed der omstandigheden, die haar vrijheid zouden hebben gestoord. Haar vrijheid was de vrijheid eener vlugtende. Zij kon een geruimen tijd voortgaan met zich te onttrekken en te vlugten, totdat zij zich, eindelijk, zoo tegenover wat haar hinderde bevinden zou, dat aan ontsnappen niet meer te denken viel.
Louise had verwacht dat zij, door in het huwelijk te bewilligen, alle wenschen van charski bevredigen zou. Dat zijne wenschen verder reikten, dat zijn hartstogt niet alleen, maar ook zijn hart meerdere regten had, daarop had zij in het minst niet gerekend. Zij gevoelde volstrekt geen behoefte aan eenige liefde van zijn zijde; zij had genoeg, genoeg om gelukkig te zijn, ook zonder hem. Maar dat was het juist, wat charski diep krenkte. Hij gevoelde, dat hij steeds, ook na zijn huwelijk, voortging met zich te bewegen naast louise, als een voor haar geheel onbeteekenende figuur, wier bestaan haar noch gelukkig noch ongelukkig maakte. Louise was en bleef bevallig, geestig, vriendelijk zelfs gelijk zij het vroeger voor charski, gelijk zij het voor iedereen was, maar het wondbare en zelfzuchtige hart van haar echtgenoot was hiermede nu, minder dan ooit, te vreden te stellen.

{==39==} {>>pagina-aanduiding<<}
Hij wilde louise bezitten, geheel voor zich. Hij wilde haar één en haar al zijn. Geen oogenblik van geluk, geen oogenblik van vrolijkheid zelfs mogt zij kennen, waarvan hij niet de oorzaak, de eenige, de onmiddelijke oorzaak was, en louise kende zoovele oogenblikken van vreugde en vrolijkheid, die geheel buiten zijn bewerking of toedoen waren ontstaan. O, als zij op haar sofa achteloos uitgestrekt, het beeld der jeugd en der bevalligheid, voor het open, met bloemen versierde venster, haar rank Engelsch hondjen streelde en voor het onschuldige dier hare liefste liefkozingen verkwistte, stond charski menigmaal sprakeloos van spijt en van afgunst; dan wierp hij vaak op haar een blik, die louise voor een oogenblik deed sidderen. Maar, er over nadenkende, telde zij hem niet en het scheen haar wel kinderachtig toe, voor een een blik te beven, en spoedig vergat zij spijt, afgunst en vertoornden blik, om gelukkig en vrolijk te zijn als te voren. Immers moest charski nu te vreden zijn. Zij had hem alles toegestaan, wat hij billijkerwijs kon wenschen.
Het bleef evenwel van de zijde van charski niet altijd bij een blik vol spijt en afgunst. Hij behoorde tot die karakters, die zich zelven volkomen ongelukkig maken door stokstijf te blijven staan bij datgene, waarop zij meenen regt te hebben, zonder ooit het minst te verrigten, om dat regt te verkrijgen door eenige tijdelijke en vrijwillige opoffering. Louise moest hem liefhebben, louise moest alles in hem vinden, louise moest alles alleen van hem verwachten. Dit was het punt, het regtspunt, waarvan hij zich door niets liet afbrengen. Het kwam geen enkele maal bij hem op, tot zichzelven te zeggen: Ik bezit louise's hart niet, laat ik trachten het te herwinnen. Integendeel, de eenige gevolgtrekking, die door hem gemaakt werd uit het droevige feit van louise's liefde te missen, was deze: ‘Ik zal mij op haar wreken, en mijn regt op de gevoeligste wijze weten te handhaven.’

{==40==} {>>pagina-aanduiding<<}

Het ontbrak dan ook in geenen deele aan bitse en bittere woorden, waardoor louise soms pijnlijk en soms in het geheel niet werd aangedaan.
Wie echter onder deze treurige betrekking tusschen charski en louise lijden mogt, de oude gravin was zij zeker geheel naar den wensch. Menige trek, menige kleine bijzonderheid, menige kleine onaangenaamheid in louise's gedrag, die voor charski nog onopgemerkt voorbij zou zijn gegaan, werd door de oude gravin bespied en met allen nadruk en overdrijving aan haar zoon overgebragt. Natuurlijk. - De volkomen heerschappij, die zij over haar zoon uitoefende werd onderhouden door de koelheid zoo wel als door de bitterheid, tusschen hem en zijn jonge vrouw aanwezig. Had louise gewild, had zij haar man lief gehad, deze haar liefde had charski langzamerhand kunnen vrijmaken van de banden der zelfzuchtige moeder. Nu waren er twee partijen, waarvan de eene bestond uit charski en zijn moeder en de andere alleen uit louise. Doch tusschen deze twee partijen bestond van weerszijde geen gelijke heftigheid, want, wat de oude gravin het meest tergde, was louise's trotsche ongevoeligheid voor al de onaangename bejegeningen, al de kwellingen, die zij moest verduren. Louise scheen altijd dezelfde te blijven, altijd onafhankelijk van moeder en zoon, wat door beiden ook in het werk mogt worden gesteld om haar geluk te bederven.
Na eenigen tijd evenwel begon de oude gravin omtrent dit punt meerdere voldoening te smaken. Louise, in het uitzigt van moeder te worden, werd prikkelbaarder, gevoeliger en behield niet meer altijd dezelfde gelijkmatige, opgeruimde stemming. De oude Mevrouw d'avédo maakte van deze omstandigheid een meesterlijk gebruik, hoewel altijd door middel van haar zoon. Zijn harde woorden lieten louise niet meer geheel onverschillig. De twisten, die daaruit voortvloeiden, bragten haar bloed nog meer in

{==41==} {>>pagina-aanduiding<<}
beweging. Haar onrustig bloed lokte ook van hare zijde woorden uit, die charski te meer moesten wonden, naarmate zij met meer hooghartige onafhankelijkheid werden uitgesproken.
Op een schoonen morgen wenschte louise de vrije lucht in te ademen.
‘Kan ik het rijtuig krijgen, charski?’ vroeg zij toen hij binnen trad, na zijn ontbijt.
‘Het rijtuig? Wel zeker, waarom niet?’
‘Dan zal ik gaan rijden tegen elf uur.’
‘Hoe, wilt gij gaan rijden, zonder paarden?’
‘En gij hebt mij gezegd, dat het rijtuig ter mijner beschikking is?’
‘Het rijtuig is ook ter uwer beschikking.’
‘Nu, dan is immers alles in orde.’
‘Zoo? kunt gij gaan rijden met een rijtuig alleen, want de paarden kunt gij heden niet krijgen.’
‘Waarom niet, charski?’
‘Ik gebruikte ze gisteren, ze zijn te vermoeid.’
‘Zoo, de paarden te vermoeid.’
‘Ja, dus Mevrouw kan heden niet uitgaan. Mevrouw zal te huis moeten blijven. Het spijt mij zeer, doch Mevrouw zal zich eens moeten te vreden stellen met,’-
‘Waarom spijt het u, charski?’
‘- Mevrouw zou wel gaarne van alles meesteres zijn. Wil Mevrouw wandelen, de knecht moet gereed staan; wil Mevrouw rijden, de paarden mogen niet vermoeid zijn. Nu zijn de paarden eens niet gereed, het spijt mij dat Mevrouw te leur gesteld is, maar,’-
‘Gij bedriegt u, ik ben volstrekt niet teleurgesteld,’-
‘- Het spijt mij, dat Mevrouw heden een ongelukkigen dag hebben zal.’
‘Volstrekt niet ongelukkig.’
‘Het spijt mij dat het u heden niet naar den zin gaat.’

{==42==} {>>pagina-aanduiding<<}

‘Het gaat mij volkomen naar den zin.’
‘Ik dacht dat Mevrouw wilde gaan rijden.’
‘O neen, dat was slechts eene invallende gedachte.’
‘Maar die Mevrouw nu toch niet ten uitvoer kan brengen.’
‘Indien nu niet, dan morgen, zeide louise, met groote onafhankelijkheid, die de drift van charski meer en meer aan het koken bragt; ‘ik zal toch, zoo ging zij voort, ik zal toch wel een aangenamen dag doorbrengen, ik ben altijd gelukkig, niet waar Caro? en met een liefkoosde zij haar Engelsch hondjen op de bevalligste wijze, niet waar Caro, wij zullen elkander wel vermaken, wij zullen zamen naar de blaauwe lucht zien en aan de frissche bloemen ruiken, wij zullen zamen wat teekenen, en zamen wat uitrusten, en dan zullen wij gaan wandelen in het park, maar zorg Caro dat gij niet om de paarden vraagt, want die zijn vermoeid en het zou Mijnheer spijten, indien hij ze u weigeren moest’.....
Charski was zijn koud sarcasme reeds lang vergeten; hij was zich zelven niet meer meester, hij werd bleek van drift, dacht aan niets, zag niets, hoorde niets dan louise, het voorwerp zijner wraak, was met een sprong bij de sofa, waarop louise was gezeten, trok Caro van haar schoot, hief hem zoo hoog op als hij kon en kwakte het arme dier uit het venster op de steenen plaats voor het huis. Het diertjen was dood.
Den volgenden morgen lag louise met een zware koorts te bed, terwijl de doktor haar met een ernstig gelaat gadesloeg. De trouwe adonero zat aan het voeteneinde en bereidde de geneesmiddelen.


III.

Charski, gelijk het met dergelijke karakters pleegt te

{==43==} {>>pagina-aanduiding<<}
gaan, was zelf verschrikt van hetgeen hij gedaan had, welligt nog meer dan louise, ofschoon ook zij, diep vernederd en gekrenkt door de wreedaardige handelwijze van charski, bewusteloos was nedergezonken.
‘Het is uw schuld, riep hij uit, zoodra hij het vertrek van zijn moeder was binnengetreden, het is uw schuld, het is uw werk, gij hebt mij dit ellendige leven berokkend, gij hebt mij en mijn arme louise ongelukkig gemaakt en ook mijn kind;.... mijn kind zal nooit het licht aanschouwen. Louise sterft en ik zal,’-
‘Tot wie spreekt gij, charski?’
‘Gij, mijn moeder, gij zijt de oorzaak van alles. Ik heb louise altijd bemind, ik heb haar altijd gelukkig gemaakt, maar gij,’-
‘Mag ik u verzoeken, als gij tot mij spreekt, een eerbiediger toon en houding aan te nemen, anders zal ik ieder gesprek terstond moeten afbreken.’
‘- Gij hebt het op uw geweten, gij zijt 'er verantwoordelijk voor.’
‘Mag ik u vragen, waarover gij spreekt?’
‘Gij hebt gemaakt, dat ik louise de grootste beleediging, de grootste vernedering, de grootste droefheid heb aangedaan, hemel, hemel, wat zal er van mij worden! Moordenaar van mijn vrouw, moordenaar van mijn kind, mijn eigen moordenaar!’
‘Wat hebt gij dan toch gedaan, charski?’
‘Ik heb Caro, den lieveling van louise, doodgesmeten en louise ligt in eene ijlende koorts.’
‘Is het anders niet!’
‘Is dat niet genoeg, moeder, wat wilt gij nog meer?’
‘Dat gij eindigt met uwe zinnelooze taal, ik houd niet van dat heftige. Wil men bedaard met mij spreken, dan is het mij wel, maar ik kan niet tegen die hartstogtelijke tooneelen, en vooral niet, als al dat geraas en getier is om een dood hondjen.’

{==44==} {>>pagina-aanduiding<<}

Hierbij schaterde de gravin van lagchen en ging voort:
‘Het is wel der moeite waard, een dood hondjen! Nu, dat neem ik gaarne voor mijn rekening. Het is gelukkig, dat dit de zwaarste zonde is, die mij kan worden te laste gelegd.’
‘Maar louise, moeder! louise ligt met een zware koorts te bed, zij zal sterven!’
‘Ach, kind, laat gij u al weder door die dwaze vrouw overwinnen? Zij is naar bed gegaan om u een schrik aan te jagen, meent gij dat men de koorts krijgt of sterft om een dood hondjen. Bah! kom mij zulke dingen niet vertellen. Is zij naar bed gegaan, dan moet zij 'er slechts weder uitkomen, dat is alles wat ik u zeggen kan.’
Deze opmerkingen maakten op charski den gewenschten indruk. Dat zou het wezen: Louise had hem een schrik willen aanjagen. Hij was verlangend om te zien, hoe lang deze komedie duren zou en bepaald besloten, geen vrees hoegenaamd te koesteren voor louise's toestand. Het was hem een groote opluchting, zoo op eenmaal bevrijd te geraken van de schrikkelijkste zelfverwijten, die hij zich reeds begon te doen. Zoo had hij dan toch wel gelijk gehad met Caro voor de oogen zijner jonge en zwangere vrouw te vermorselen. Het zou haar een goede les zijn, het zou haar toonen, dat hij haar heer en meester was. Hoe kon hij ook zoo kinderachtig zijn van te denken, dat men om een dood hondjen de koorts krijgen, ja sterven zou!
Door deze gedachten getroost, verwijderde hij zich met blijdschap voor eenige dagen van zijn huis. Misschien gaf hiertoe ook aanleiding de vrees, dat hij, door te blijven, van de werkelijkheid zou worden overtuigd. Hij ging althands heen, zonder louise vaarwel te zeggen.
Louise was inderdaad in een bedenkelijken toestand geweest. Een tijdige lating alleen had het gevaar, waarin zij zich bevond, afgewend. Nu was haar rust aanbevolen.

{==45==} {>>pagina-aanduiding<<}
Haar werd in haar eenzaamheid, want de gravin zag evenmin als charski naar haar om, door den ouden adonero gezelschap gehouden, die, vooral in de eerste dagen, geen oogenblik, zelfs niet des nachts, van haar week. Het hinderde hem en louise weinig dat de laatste bijna niet mogt spreken, want de grijsaard had met louise altijd stof genoeg tot gesprek en het was haar steeds een buitengemeen genot naar haar held te luisteren.


IV.

Er was echter, zoo menigmaal de Spanjaard met louise over zich zelven sprak, eenig duister overgebleven, dat reeds dikwijls louise's nieuwsgierigheid had opgewekt. Het was alsof de oude man diep in zijn hart een geheim hield verborgen, dat over zijn gelaat en zijn leven een eigenaardigen tint verspreidde. Soms had louise listig getracht hem zoo aan het verhalen te brengen, dat hij ongemerkt van zelf tot de mededeeling zou komen, van alles, wat in hem omging, maar zij had hierin nog niet kunnen slagen. Thands, nu de velerlei gesprekken, gedurende haar ziekte, de groote vertrouwelijkheid tusschen haar en den grijsaard hadden vermeerderd, waagde zij het een openhartige vraag aan hem te doen.
‘Zeg mij, adonero, is er niets, wat gij mij verbergt? Als gij mij spreekt van zelfverloochening en teleurstelling, wat bedoelt gij dan? Waarom zoudt gij mij niet alles zeggen, gij weet toch dat niemand u beter begrijpt dan ik?’
Deze eenvoudige, openhartige vraag trof den grijsaard. Zij deed hem levendig gevoelen, dat hij voor het eerst iemand had gevonden, die met hem overeenstemde. Louise's woorden behelsden volkomen waarheid. Zij had hem begrepen, zij was zijn vertrouwen waardig. Sints den eersten oogenblik, waarop zij hem haar geloofsbelij-
{==46==} {>>pagina-aanduiding<<}
denis der vrijheid had afgelegd, had hij nog niet anders dan echt republikeinsche gevoelens in haar opgemerkt. Hij was haar broeder, en zou het zijn gemoed niet lucht geven, wanneer hij aan louise zijn geheele hart opende?
‘Maar wat hebt gij er aan, antwoordde adonero na eenig nadenken, schoon met een uitdrukking in stem en gelaat, die duidelijk verried dat hij niets liever wenschte dan aan louise's begeerte te voldoen, wat hebt gij er aan of ik u alles zeg, wat mijn oud hart gevoelt en mijn oud hoofd weet?’
‘Wat ik er aan heb, dat doet er weinig toe. Ik wil alles weten, wat u aangaat; ik wil u kennen en begrijpen, geheel en al.’
‘Kent gij mij dan niet louise?’
‘Niet zoo als ik het wenschte.’
‘Neen, gij hebt gelijk, gij kent mij niet, gij weet niet tot welk een heerlijke taak ik in mijn leven geroepen werd, gij weet niet, wat nu reeds veertig jaren achter mij ligt en wat nog mijn blijdschap en mijn roem uitmaakt, gij weet niet, maar neen, gij behoeft het ook niet te weten, ik wil,’-
‘Wat behoef ik niet te weten, adonero?’
‘Indien gij het dan wilt weten, zoo begrijp, dat, wat ik u thands ga zeggen, nooit over mijne lippen is gekomen, het is een geheim, dat ik altijd in mijn hart heilig heb bewaard. Louise, ik heb drie zonen gehad, ik heb ze, den een na den ander zien wegkwijnen en sterven, maar geen hunner is ooit waardig geweest mijn geheim te vernemen. Zij dachten aan niets anders dan aan de verouderde wetten onzer kwijnende maatschappij, die alle denkbeeld van wijsheid en grootheid heeft verloren. Zij knielden allen neder voor dien ellendigen afgod, die gewoonte, overlevering, vooroordeel heet of hoe gij hem noemen wilt, maar die den mensch terughoudt van ooit iets waarachtig groots tot stand te brengen. Ik heb ze,’-

{==47==} {>>pagina-aanduiding<<}

‘Maar gij maakt mij hoe langer hoe nieuwsgieriger, zeg het mij toch, of ben ik het evenmin waardig?’
‘Zoudt gij het waardig zijn, zou er iemand op aarde zijn, aan wien ik het kon mededeelen, iemand, die mij begrijpen, die mij bewonderen, die mij gelukkig achten kon?’
‘Maar ik bid u, zeg het.’
‘Ach, louise, de wereld bewondert het kleine, aanbidt het verachtelijke, veracht het groote en keurt af het bewonderenswaardige. De gansche orde van zaken is omgekeerd. Ik gevoel mij alleen te midden der geheele menschheid, ik ben als op een eiland te midden van wezens, die mij niet verstaan en wier taal mij vreemd is en altijd vreemd zal blijven.’
‘Maar, adonero, eindig toch in 's hemels naam met uwe algemeene beschouwingen en onverstaanbare woorden, zeg mij uw geheim of zeg het niet, wilt gij het niet zeggen, laat mij dan alleen, want ik heb behoefte aan rust,’ zeide louise, eenigzins geraakt door de achterhoudendheid van adonero. ‘Ik wil, zoo ging zij voort, ik wil het niet hooren, of misschien later, ik ben thands te vermoeid,’ en zij keerde haar gelaat van hem af en scheen te willen insluimeren. Adonero was hierdoor blijkbaar teleurgesteld, daar het geheim hem op de tong brandde en hij de belangstelling zoo wel als de nieuwsgierigheid van louise slechts had willen vermeerderen. Zou hem de gelegenheid nu ontgaan, de eerste die zich opdeed, van zijn gemoed uit te storten? ‘Louise, hernam hij, indien gij driftig wordt, kan ik u niets mededeelen. Gij moet in een goede stemming zijn om mij aan te hooren. Zoo ik het nu niet zeg, zeg ik het u nimmer.’
Dit deed louise weder de aandacht spannen. Ook zij wilde deze gelegenheid niet laten voorbijgaan. ‘Nu, vergeef mij, zeide zij, ik verzeker u dat ik in een goede stemming ben en bereid om alles te hooren.’

{==48==} {>>pagina-aanduiding<<}

De oude man stond op van het voeteneinde, waar hij gezeten was. Hij stond voor louise in al zijn lengte. Zijn spierwit haar golfde langs zijn bruin gelaat, zijne gitzwarte oogen tintelden. Louise was weder geheel bewondering; zij zag weder op eenmaal haar held, haar aangebeden held voor zich en riep met een onbeschrijfelijke uitdrukking van stem: ‘adonero!’
‘Louise, hernam de grijsaard, ik was eenmaal een aanzienlijk man aan het hof van Spanje, maar van eer en aanzien leerde ik walgen om iets beters, iets grooters te verrigten, om het volk te verlossen, om de vrijheid te dienen, en ik diende de vrijheid en ik deed iets groots. louise, de oudste zoon van den vorigen Koning stierf, toen hij nog een kind was. Weet gij hoe? weet gij door wien? Door mijne hand, louise, mij viel die eer te beurt. Dat deed ik voor de vrijheid. Deze hand heeft gebaad in Koningsbloed. Louise, ik ben Koningsmoordenaar!’
Een koude rilling ging louise over hare leden. Wel had zij altijd de republiek lief gehad, wel had ook zij om den dood der Koningen gebeden, wel had zij de vrijheid tot haar afgod gemaakt, maar dat alles was voor haar poesie en nooit werkelijkheid geweest. Zij had zich nooit duidelijk gemaakt, wat zij wenschte, wat zij lief had, wat zij aanbad. Maar nu daar voor haar stond een moordenaar, maar nu zij denken moest zoo dikwijls een hand te hebben aangeraakt, die met bloed bezoezeld was, werd haar republiekeinsche droom een werkelijkheid, waar van zij gruwde, en veranderde haar bewondering en liefde plotseling in een diepen en schrikkelijken afkeer.
Ditmaal wendde zij haar gelaat in allen ernst af van adonero en riep hem toe: ‘Verwijder u, ik kan u niet meer aanzien.’ Adonero, diep geschokt en verontwaardigd, waggelde naar zijn kamer, waar hij in de eenzaamheid tot bezinning kwam van het vreeselijk geheim, dat hij

{==49==} {>>pagina-aanduiding<<}
voor de ooren eener onwaardige, over zijne lippen had laten komen.
De oude adonero was een dier geesten, voor wie de politiek alle levensvragen insluit. Zijn zij in onze noordelijke streken zeldzaam, een zuidelijker luchtstreek kweekt ze in overvloed. Al de gevoelens, die in de menschelijke borst voor vriendschap, voor godsdienst, voor schoonheid, voor levensgenot plegen te leven, koesteren dergelijke geesten uitsluitend voor de politieke rigting, die zij zich hebben gekozen. Een ontembaar verlangen naar de verwezenlijking van hun staatkundig ideaal en een onverdoofbare wraakzucht voor een ieder, die zulk een verwezenlijking in den weg staat, verteeren hun geheele leven. Daaraan worden opgeofferd banden der vriendschap en des bloeds, daarvoor worden gewillig gedragen armoede en ballingschap, daarin vindt het hart volkomen bevrediging. Neen, niet een glimlach vol medelijden, niet een schouderophalen vol verachting, allerminst een ligtzinnig ontkennen van het bestaan eener zoodanige gemoedsgesteldheid zij het, wat dergelijke geesten van onze zijde ontmoeten; maar een diep medegevoel en allermeest een vriendelijk en krachtig heenwijzen naar iets anders, iets hoogers, iets wat waardiger is de menschelijke borst te vervullen, wat edeler gemoedsaandoeningen in beweging brengt en zuiverder snaren doet trillen.
Voor adonero ware een heenwijzen naar iets hoogers vruchteloos gebleven. De overspanning, waarin zijn geest gedurende zijn geheele leven, maar vooral in de laatste weken, tijdens zijn omgang met louise, had verkeerd, en boven alles de laatste schok, door hem ondervonden, hadden zijn uitgeput ligchaam van zijne laatste krachten beroofd. Toen charski, na eenige dagen van afwezendheid, weder huiswaarts was gekeerd, ontstelde hij niet weinig bij het aanschouwen van zijn ouden vriend. Adonero verliet zijn sponde niet meer en het werd spoedig

{==50==} {>>pagina-aanduiding<<}
onmogelijk een geregeld gesprek met hem te voeren. Hij verviel in een onrustige sluimering, die door onzamenhangende alleenspraken soms werd afgebroken.
Den derden dag na charski's tehuiskomst kwam bij louise de begeerte op, den ouden man voor zijn verscheiden nog eenmaal te zien. Het was reeds laat in den avond en een flaauw kaarslicht verlichtte adonero's vertrek. Zelve nog naauwelijks hersteld, kwam louise in haar nachtgewaad het vertrek binnen, om den grijsaard het laatst vaarwel toeteroepen. Maar deze had, bij het schemerachtig licht, de witte gedaante naauwelijks ontdekt, of zijn geest geraakte in een schrikkelijken toestand. Hij rigtte zich op in zijn bed en, in een onafgebroken vloed van woorden, riep hij louise toe: ‘Ja, gij hebt gelijk, gij hebt gelijk, ik ben een lafaard, zwijg in 's Hemels naam,... een onvergeeflijke lafheid!... mijn geheim niet verzwegen, gesnoefd, gesnoefd voor onwaardigen. Ik, de held der vrijheid?.... Onwaardige handen hebben dat bloed doen vloeijen, onwaardig, onwaardig!.... Ik ben als gij, koningskind, ik ben niet beter, - ik heb de eer gezocht.... ha! adonero, gij sterft als een lafaard... Wat deed ik!... Ik ben geen moordenaar... Ach steek uw hand niet omhoog!... Ik zie haar wel, ja, ik heb u vermoord!.... wacht, ik zal uw wonde verbinden.... Laat dat bloed niet vloeijen, gij zult sterven.... ja, sterf, koningskind, gij zult mijn volk onderdrukken, sterf, gij zult.’-
Louise had de kamer reeds verlaten, charski stond aan het voeteneind van het ziekbed. Het kaarslicht wierp een flaauwen glans op den grijsaard, wiens hoofd weder in de peluw was gezonken. Reeds begonnen de oogen te breken en spelde de vertrokken mond het naderend einde.
Weinige dagen later was hij niet meer.



{==51==} {>>pagina-aanduiding<<}

V.

Na adonero's dood had het leven voor louise weinig aantrekkelijks meer. Nu was zij geheel alleen met de oude Gravin en met charski, die meer dan ooit op haar verliefd was. Hij streelde, hij liefkoosde haar, hij deed alles voor zijn vrouw, want het hondjen en adonero waren niet meer daar om zijn afgunst op te wekken. Louise leed nog oneindig meer onder charski's liefkozingen dan onder zijne vroegere jaloersche en norsche nukken. De gevolgen der verandering, die in hare gevoelens voor den grijsaard had plaats gegrepen, deden zich nu ondervinden. Haar republikeinsche droom was verstoord. Zij wierp hare vroeger zoo geliefde borstbeelden aan stukken. Wie zeide haar, dat het niet allen moordenaars waren! Hierdoor ontstond een groote leêgte in haar hart, die niets scheen te kunnen aanvullen. Er was nu niets meer in haar omgeving, dat haar verbeelding kon prikkelen. Haar geest werd door niets meer beziggehouden in dat schrikkelijk eentoonige leven, dat zij, onverbiddelijk, met charski en de Gravin moest doorbrengen. De eenige verandering, die zich weldra in dat leven opdeed, was niet in staat haar gemoed bijzonder veel te vervrolijken. Ongeveer twee maanden, namelijk, na adonero's dood bragt zij een dood kind ter wereld. Zoodra charski het levenlooze kind zag, omarmde hij het met buitengemeene en ijzingwekkende vurigheid, als wilde hij het door zijne kussen weder in het leven terugroepen. Hij besproeide het met zijne tranen, hij sprak het toe, als leefde het kind, en de man, die niet het minste had gedaan om tot de gelukkige verlossing zijner vrouw iets bij te dragen, beweende den ongelukkigen afloop dagen en weken lang. Charski's hartstogtelijkheid wekte louise's afkeer voor het levenlooze kind nog in hoogere mate op.

{==52==} {>>pagina-aanduiding<<}
Zij kon het kind niet aanzien, niet in haar tegenwoordigheid dulden. Dus was zij wederom alleen en deed het schrikkelijk ledig in haar ziel zich met kracht gevoelen.
Menschelijke ziel, welk een ontstemd, ja ontsnaard instrument zijt gij, als de schoone dagen der jeugd voorbij zijn en het werkelijke leven eerst begint. Mij dacht het leven was zoo schoon, er was ruimte voor zooveel groots, zooveel edels en wat blijkt het te zijn? Rondloopen in een molen, als het geblinddoekte paard, zich geregeld en eentoonig bewegen als de slinger van het uurwerk; voort, voort in alledaagsche bemoeijingen of in de vervulling van stoffelijke behoeften, tot aan het graf. Daarvoor bezit men een ziel, daarvoor klopt een hart in onzen boezem, daarvoor spreekt men van het vermogen der rede, die ons van het gedierte onderscheidt. Onbeteekenend leven van de groote meerderheid der menschen, wat zal u een ziel, wat een hooger beteekenis geven!
Zoo dacht, zoo sprak louise dikwijls, en het scheen haar onbegrijpelijk, waarom de Schepper zulk een groot aantal menschen op deze armzalige wereld deed geboren worden, menschen voor niets anders geboren dan, sommigen om te eten en te drinken, sommigen om te lijden en sommigen om zich te vervelen.
Louise behoorde tot de laatsten. Zij verveelde zich, zij de begaafde, de talentvolle, de gevoelvolle, de levendige louise verveelde zich. Idealen waren ineengezonken en haar ziel miste de kracht zich andere idealen te scheppen; en hoe walgden haar bij die verveling de overdreven liefdebetuigingen van charski; zijn leven ging op in de aanbidding zijner vrouw, wier schoonheid hij bewonderen, wier ziel hij nooit begrijpen kon.
Twee jaren verliepen of liever kropen langzaam heen; want hoe lang waren niet de dagen en onuitsprekelijk lang de avonden! Zij wist naauwelijks wat te gevoelen, toen zich weder voor haar het uitzigt opende van moeder

{==53==} {>>pagina-aanduiding<<}
te worden. Met ongeduld werd het oogenblik verbeid. Misschien zou het haar vroeg naar een gewenscht graf brengen. Toch werd het met blijdschap begroet, toen het eindelijk onder de gunstigste omstandigheden daar was, en louise voor de eerste maal een kind, naar haar naam genoemd, aan haar hart drukte. Zij gevoelde zich op eens een ander mensch worden. Alle somberheid verdween eensklaps. Zij was gelukkig, volkomen gelukkig. Haar gestel kreeg vorige kracht en levendigheid terug; haar kind, schoon als zij zelf, was een beeld van gezondheid en leven. Hoe zalig was haar het moeder zijn! Nu, meende zij, bezat haar hart, wat het tot hiertoe vruchteloos zocht. Nu was het ledig verdwenen en het schrikkelijk spooksel der verveling verjaagd, maar nu was het haar ook duidelijk dat de wereld alleen bestond, opdat er moedervreugde zou worden genoten. Er was dan ook geen leed op de wereld, en zoo er nog werd getreurd, de menschheid behoorde zich te troosten bij het aanschouwen van moedervreugde, de menschheid behoorde eigen leed te vergeten, bij den blik op zooveel weelde, zooveel zaligheid. Nu was de tijd verre van te lang om met haar kind te spelen en te dartelen. Bij het plooijen van haar lippen tot een lach brak een helder zonlicht door den meest bewolkten hemel, bij haar eerste gestamel was het als klonk daar een weldadige muzijk. Louise bezat thands als weleer een ideaal voor haar verbeelding, een aanbidding voor haar hart. Voorspoedig groeide haar evenbeeld op, bewonderd, gevleid door allen. De liefste rozen bloeiden op hare wangen, de zachtste zijde golfde haar langs hoofd en schouders, en toen het den leeftijd van vijf of zes jaren had bereikt, luisterde het reeds met zooveel gevoel naar de toonen van haar moeders harp, zag het reeds met zooveel geest naar de voortbrengselen van schilder- en beeldhouwkunst, dat charski volstrekt niet begreep, wat smaak zulk een klein kind kon hebben

{==54==} {>>pagina-aanduiding<<}
in de taal der muzijk of in de verwen van het paneel. Deze verwondering van charski verhoogde louise's genot. Zij en haar kind, - hoe duidelijk bewees charski's bevreemding het niet - behoorden tot een andere soort van menschen, dan waartoe charski moest worden gerekend. Zij en haar kind waren edeler, geestelijker en vonden haar hoogste genot juist in datgene wat charski en zijns gelijken zou hebben afgeschrikt en verveeld. Charski, die zelf een duister gevoel had van eenigzins buiten, ja, tegenover louise en haar kind te staan, vond ook niet veel liefde in zijn hart voor het wezentjen dat hem eenigermate van zijn aangebeden vrouw verwijderde en hij had daarin een reden te meer om nog van tijd tot tijd in heete tranen uit te barsten over zijn eerste kind, dat natuurlijk (men weet niet waarom) een geheel ander karakter zou hebben bezeten en hem meer gelijk zou zijn geweest.
Het scheen derhalve, of het geluk voor charski en louise nooit gelijktijdig kon bestaan. Was charski, gedurende de jaren dat louise zich eenzaam en ongelukkig gevoelde, zalig geweest in de aanbidding van het voorwerp zijner liefde, thans smeulde weder bij charski het vuur der jaloerschheid, terwijl louise in haar kind onbegrijpelijk veel genoot. Dit verschil zou echter niet lang meer aanhouden, maar was bestemd om zich in een treurige gelijkheid van toestand op te lossen.
Datgene juist, waarin de jonge moeder zich zoo uitnemend had verblijd, datgene wat zij in den aanleg en ontwikkeling van haar kind als een bijzonder voorregt had aangemerkt en waardoor zij haar kind beschouwde als van een edeler natuur, bleek de oorzaak te worden eener kwijning der ligchaamskrachten, die aan het moederlijk oog niet meer kon ontgaan. Had een wijzer leiding over de geestesontwikkeling der kleine louise gewaakt, het evenwigt tusschen deze en den groei des ligchaams zou

{==55==} {>>pagina-aanduiding<<}
mogelijk bewaard zijn gebleven; nu had sints geruimen tijd het eerste ten koste van het laatste plaats gegrepen en droeg het kind reeds sporen op het gelaat, die vreezen lieten, dat het niet lang meer op een aarde zou vertoeven, waarop de mensch gedurig aan het naauwe en onafscheidelijke verband tusschen ziel en ligchaam wordt herinnerd. Ach, als de kleine louise, nu op negenjarigen leeftijd gekomen, met oogen glinsterend van gevoel en van leven naar het zachte lied en het spel harer moeder stond te luisteren, dan werden de banden langzamerhand geslaakt, die den jongen, vurigen geest aan het teedere en zwakke lichaam verbonden. Weldra werd de harp der moeder voor het kleine bed geplaatst, dat naauwelijks meer door het lieve kind werd verlaten, en reeds begonnen de toonen dier harp zich te mengelen met de zangen der Engeltjens, die haar tot zich riepen. ‘Moeder, als gij ophoudt met spelen en zingen, zeide zij eens, dan hoor ik toch nog muzijk, en bijna nog schooner, al is uw lied ook nog zoo schoon.’
‘Dat verbeeldt gij u, mijn kind, dat is onmogelijk.’
‘Neen, ik verzeker het u, moeder, ik hoor het duidelijk, soms word ik des nachts wakker gemaakt door een zacht lied, dat al duidelijker en duidelijker begint te klinken, en dan heb ik geen pijn meer in mijn hoofdjen, dan heb ik nergens meer pijn, dan heb ik zulk een aangenaam gevoel, hoe komt dat?’
‘Dat komt daarvan, dat gij u des nachts herinnert, wat ik overdag gespeeld heb.’
‘Neen, moeder, wezenlijk niet, want het is een geheel ander lied, dan wat gij voor mij zingt, o, het klinkt geheel anders, ik kan duidelijk onderscheiden, dat het meer dan één stem is, die voor mij zingt.’
Louise begreep haar kind al te goed, maar zij wilde haar niet begrijpen.
‘Gij moet daaraan niet meer denken, was haar haas-
{==56==} {>>pagina-aanduiding<<}
tig antwoord, gij moet zorgen dat gij des nachts slaapt, des nachts moogt gij niet luisteren naar de muzijk, mijn kind; zult gij nu gerust gaan slapen, mijn lieve?’
En zij kuste het lieve kind en koesterde het en drukte het in haar armen, als zag zij den Engel reeds naderen, die het haar weldra uit de armen nemen zou, en hoe de moeder haar kind ook duizendmaal ‘goeden nacht’ toeriep, toch sloten de oogjens zich niet, maar lag zij te luisteren, nachten lang, naar dat vreemde en dat schoone lied, dat altijd voortklonk en al welluidender werd, totdat eindelijk, terwijl de moeder, zelve schooner dan ooit door de wanhoop der moederlijke liefde, die zich op haar gelaat teekende, aan het bed van haar louise zat te waken, omstreeks middernacht het kindjen insliep bij het lied der Engelen, maar insliep om niet meer te ontwaken.


VI.

Met haar kind stierf alles voor louise, alles. Geen bloem der vreugde, geen bloem der hope zelfs, ontlook meer in haar hart. Het licht, het leven van haar leven was uitgedoofd, alles was verloren, alles. Louise verzonk in een sprakelooze smart; zij zag niets, dan het graf van haar kind, zij hoorde niets dan die ontzettende stilte, die zich nu van het huis had meester gemaakt, zij gevoelde niets, dan een schrikkelijk ledig, in haar, om haar, overal. Wie zou haar troosten? Daar was geen troost. Er was niets dan de vreeselijkste smart, een smart zoo als nog niemand ooit op aarde gekend had, een smart die, zoo meende louise, ook niemand in de verte kon beseffen. De tegenwoordigheid van charski was haar ondragelijker dan ooit. Gelukkig dat de oude Gravin reeds voor twee jaren het tooneel des levens had verlaten. Louise wilde alleen zijn, geheel alleen. Zij dacht,

{==57==} {>>pagina-aanduiding<<}
zij was zich zelve genoeg. Zij was krachtig genoeg om haar leed alleen te dragen. Zij had niemand noodig, zelfs God niet. Zij vermant zich en vindt rust, toen zij eindelijk, het hoofd opheffende en rondziende als om alles te trotseeren, kalm uitsprak: ‘daar is geen God in den hemel, anders zou ik niet zoo veel lijden.’ Ja, dat gaf haar rust. Het was een ijsselijke vreugd, maar het was een vreugd, het was een schrikkelijke troost maar het was een troost, zich zelve geheel alleen te weten en het ledig, dat de aarde haar aanbood, ook in den hemel te doen ontstaan. Het was de vreugd, het was de troost der vertwijfeling. Daar is geen ‘God in den Hemel,’ dit uit te spreken, dit voor een wijle te gelooven is de stoute poging van het menschelijk hart om een God die ons het dierbaarste, die ons alles ontnomen heeft, van zijn heerschappij, neen, van zijn bestaan te berooven, en die poging geeft kalmte aan het gemoed, wanneer het den hoogsten trap van lijden heeft bereikt.
De gevoelige, de dichterlijke ziel van haar, die zooveel had lief gehad, zooveel had aangebeden en zooveel had zien sterven, had eindelijk van al de teleurstellingen, al het lijden dezes levens geleerd, dat er geen God is in den hemel.
In dezen toestand was het louise geheel en al welkom, dat door een nieuwen maatregel ten opzigte der partij, waartoe de oude graaf d'avédo had behoord, charski bijna alles verloor wat hem van het vaderlijk fortuin was overgebleven. Daar charski zelf tot niets in staat was, werd er spoedig besloten, dat louise van hare talenten gebruik zou maken om voor beiden het dagelijksch brood te winnen. Zij wilde dien ten gevolge Marseille verlaten, waar zij zooveel geluk had gekend en vestigde zich te Lianre, waar zij zich bij de familie henderson aanmeldde, de familie, wier naam wij in het begin van dit hoofdstuk hebben genoemd. Tante keghton scheen niet

{==58==} {>>pagina-aanduiding<<}
zooveel te hebben nagelaten, dat louise voor haar deel, daaruit een onafhankelijk bestaan kon verkrijgen. Zij was dus genoodzaakt tot een maatregel haar toevlugt te nemen, die haar onder alle andere omstandigheden onmogelijk zou zijn geweest, maar die haar nu welkom was. Immers zou zij, door eene plaats als gouvernante te aanvaarden, grootendeels van charski's tegenwoordigheid worden verlost en haar geest in een geregelden gang van bezigheden worden gebragt, die haar niet zonder verstrooijing en afleiding zou laten. Nu is ons dus bekend, hoe louise d'avédo in het huisgezin van den Heer henderson haar intrek nam, met welk huisgezin zij nog eenige maanden te Lianre woonde, de plaats, waarmede wij door ons bezoek in het Jesuiten-gesticht reeds in het eerste hoofdstuk kennis hebben gemaakt.




{==59==} {>>pagina-aanduiding<<}

Hoofdstuk III.


Het roomsche hospitaal te Wallain.

I.

De karakters van de familie henderson zijn ons niet meer vreemd. De ruwe en soms vrij zelfzuchtige goedhartigheid van den heer henderson, alsmede de aandoenelijkste sentimentaliteit van zijn echtgenoote waren weinig in staat het hart van louise te winnen. Louise had 'er ook geen behoefte aan. Zij had naar sympathie, naar liefde gezocht in haar leven, zij zocht nu niet meer; daar viel niet meer te zoeken, want er viel niet meer te vinden. Er was geen God meer in den Hemel, hoe zou er nog liefde op aarde zijn! Louise ging dus voort in haar wanhopig atheïsme, zich buigende onder het noodlot van het troostelooze leven en God antwoordende, gelijk zij het eenmaal haren echtgenoot deed, ‘volstrekt niet ongelukkig.’
De mensch wordt liever door een blind noodlot, dan door een persoonlijken God ongelukkig gemaakt.
De familie henderson bemerkte weinig of niets van louise's eigenaardigen zielstoestand. Die familie behoorde

{==60==} {>>pagina-aanduiding<<}
trouwens tot die menigte van overgelukkige menschen, die het leven zoo aangenaam doorbrengen, omdat zij niets zien, dan datgene wat juist op de oppervlakte ligt en allerminst lezen kunnen in het hart eens anderen. Had mevrouw henderson ook iets van louise's atheïsme vernomen, zij had zeker eenige malen uitgeroepen: ‘verschrikkelijk, allerverschrikkelijkst (horrid, most horrid, shocking) en zij had welligt gemeend den boozen geest van het atheïsme met die uitroepen te kunnen bezweeren, terwijl de heer henderson van de geheele zaak zelfs den naam niet had begrepen. Overigens deden de beide echtgenooten alles, wat in hun vermogen was om de gouvernante van hunne kinderen aan haar ondergeschikte betrekking gedurig te herinneren, terwijl zij natuurlijk van meening waren, dat de onderhoorigen het nergens beter dan in hun huis konden hebben, aangezien zij geregeld werden betaald en goed werden gevoed en wat kan men, vooral in een ondergeschikte betrekking, meer wenschen?
Hoe zwaar viel dagelijks aan louise die gang van haar woning naar het huis van den heer henderson en terug, niet slechts omdat zoodanig een geregelde werkzaamheid, hoe aanlokkelijk zij haar ook in het begin had toegeschenen, voor haar geest niet geschikt was, maar voornamelijk omdat die gang vaak met ondragelijke pijnen gepaard ging. Langzamerhand namelijk, misschien tengevolge van haar zielelijden en van de wanhopige overspanning, die zij zich had eigen gemaakt, vertoonden zich de sporen eener kwaal, die meer en meer het aanzien verkreeg van een kanker te zijn in de maag. Soms was het haar onmogelijk haar weg te vervolgen en moest zij een geruimen tijd, in elkaâr gezonken, op de openbare straat vertoeven, waardoor haar komst bij de familie henderson werd vertraagd, hetgeen haar altijd een minder aangename bejegening berokkende van den vader des huisgezins, die volstrekt niet begreep, wat ter wereld iemand

{==61==} {>>pagina-aanduiding<<}
die goed betaald werd verhinderen kon, op zijn tijd aan zijn werk te zijn.
Nog waren de pijnen over het algemeen dragelijk, daar de kwaal slechts haar eerste periode was ingetreden. Met weinige uitzonderingen kon louise hare lessen voortzetten, ja zelfs liet haar gezondheid toe met de familie henderson het minder gezonde Lianre met het in dit opzigt beter gelegen Wallain te verwisselen; hier kon louise met charski in de nabijheid van het huis, waar zij haar onderwijs gaf, een kleine woning betrekken. Doch de gezonder luchtstreek, hoewel haar in den aanvang gunstig, kon de gevaarlijke kwaal niet uitroeijen, die onverbiddelijk voortwoedde en louise's pijnen al heviger en heviger maakte. Zij was weldra genoodzaakt hare lessen geheel te staken en bedlegerig te blijven. Het gevolg hiervan was dat de geldelijke toestand van charski en louise dagelijksch moeijelijker werd. Wat slechts in het minst als weelde kon worden aangemerkt, werd langzamerhand verkocht om de eerste en noodzakelijke onkosten voor de ziekte te dekken. Die voorraad van weelde was echter spoedig uitgeput en het werd het ongelukkige paar weldra duidelijk dat andere en meer afdoende maatregelen moesten worden genomen.
Of beter gezegd: Het werd louise duidelijk, want het was onmogelijk dat aan charski ooit iets van dien aard duidelijk worden kon. Zij had geleden, zij had vertwijfeld, zij had alle hare krachten ingespannen om zich het noodige te kunnen aanschaffen; hij had toegezien, en zoo hij iets had verrigt, het had veeleer gestrekt om louise het leven nog moeijelijker, nog ondragelijker te maken, door de uitbarstingen zijner hartstogtelijkheid en afgunst. Overigens kon hij uren lang, met de handen over elkander nederzitten aan den haard en in het vuur blijven staren met dien onbestemden, zoekenden, dommen blik, die hem zoo bijzonder eigen was; en hoe de regen ook

{==62==} {>>pagina-aanduiding<<}
kletterde en de wind loeide, als louise van de familie henderson huiswaarts moest keeren en hoe vermoeid en uitgeput zij te huis komende ook nederzonk, zij moest nog het eerste woord van zijn lippen vernemen, dat, wij zeggen niet, haar versterken, haar oprigten, maar ten minste overtuigen kon, dat hij althands eenigzins gevoelde en waardeerde, wat moeite, wat opofferingen zij zich voor hem getroostte. Hij leerde het eenigermate gevoelen, toen zij daar nederlag op haar legerstede, het noodige reeds somtijds begon te ontbreken, en louise hem het volgende toeriep:
‘Ga in 's Hemels naam naar den Heer henderson, charski, ga, hij is de eenige, dien wij kennen, zeg hem in welken toestand wij ons bevinden.’
‘Maar wat zal ik zeggen?’ antwoordde charski.
‘Zeg hem dat wij - niet meer kunnen leven, dat is, dunkt mij, reden genoeg om tot hem te gaan.’
‘Kunnen wij dan niet meer leven, louise?’
‘Is dat nog niet duidelijk genoeg?’
‘Maar hebt gij dan niets meer overig?’
‘Meent gij dat, als ik iets overig had, ik het achterwege zou hebben gehouden, meent gij, dat ik met dwaasheid ben geslagen?’
‘Ach, louise, word niet driftig, ik heb u zoo lief, louise, ik heb u zoo innig lief, gij weet niet hoe innig lief ik u heb.’
‘Ga dan voor mij naar den Heer henderson.’
‘Zoudt gij het niet beter kunnen doen? louise gij kent hem.’
‘Charski, drijft gij den spot met mij, ziet gij dan niet dat ik mijn bed niet meer kan verlaten?’
‘Nu ik zal gaan, louise, houd u bedaard, gij zijt mijn eigen lieve vrouw, die ik zielslief heb.’
Charski maakte zich gereed, groette louise en ging tot aan de deur, maar kwam spoedig terug om vollediger instructiën te vragen. ‘Verzoek een voorschot, charski,

{==63==} {>>pagina-aanduiding<<}
zeg hem dat ik spoedig hersteld zal zijn, en dan gemakkelijk het geld zal verdienen, om het weêr te geven, maar ga, ik kan in dezen toestand niet blijven, ik moet geholpen worden.’
Louise had namelijk begrepen dat een geregelde verzorging door haar krankheid dringend gevorderd werd en was besloten, om, indien zij de daartoe benoodigde gelden kon vinden, een afzonderlijke kamer in het hospitaal te Wallain te huren, waar de behandeling en verzorging der ziekte natuurlijk kosteloos kon geschieden. De vraag, van wier beantwoording nu alles af zou hangen was, of de Heer henderson het hiertoe benoodigde voorschot zou weigeren of toestaan. Na alle de aarzelingen, die wij gevolgd hebben, was charski eindelijk aangeland in het vertrek van den Heer henderson. Charski, van Spaansche geboorte, gelijk wij weten, drukte zich slecht in het fransch uit en de Heer henderson sprak als Engelschman deze taal weinig beter. Het gesprek miste dus nog al eenigen vlotten gang en de beide heeren, die te zamen een zeer geringe hoeveelheid verstand bij elkander konden brengen, hadden veel tijd noodig eer zij begrepen, waarover het gesprek liep. Het gesprek werd niet weinig verlengd door een misverstand, dat uit de taalkundige zuiverheid van charski ontstond. Hij wist namelijk toevallig dat het gebruik van den tweeden persoon, enkelvoud, in het fransch, een beleediging is; toen henderson dus gedurig sprak van ‘le femme à toi,’ verstoutte hij zich een verbetering voor te stellen, door te zeggen: ‘à vous,’ waarop henderson, deze verbetering niet begrijpende, riep: à moi, my wife à moi no, le femme à toi. Toen dit en andere dergelijke duistere punten eindelijk tot de noodige klaarheid gebragt waren, kon de eigenlijke reden, waarom charski gekomen was, ter tafel komen en, gelukkig, met dezen uitslag, dat 
henderson, wiens goedhartigheid door den pathos van charski wezenlijk getroffen

{==64==} {>>pagina-aanduiding<<}
was, tot een voorschot overging, belangrijk genoeg om de eerste onkosten van louise's verblijf in het hospitaal te dekken. De zaak was dus beklonken en een kamer in het hospitaal zou louise's woning worden.
Na drie, vier dagen zou het oogenblik daar zijn, dat louise en charski welligt voor een geruimen tijd scheiden zou. Louise verlangde, verlangde in allen ernst naar dien dag. Zij zag niet op het hospitaal, niet op het verlaten van haar eigen woning, zij verlangde slechts voor hare ondragelijke pijnen, naar eene goede verpleging en naar de eenzaamheid. Gelukkig mogt zij heeten, zoolang zij aan niets anders, dan aan hare pijnen kon denken en het overige vergeten kon, maar zelfs dat geluk, hoe vreemdsoortig ook, mogt niet duren. In den nacht vóór haar vertrek, terwijl zij als naar gewoonte slapeloos nederlag, verscheen voor haar geest in zijn killen, doodschen ernst en naaktheid dat hospitaal, dat zij tot op dezen oogenblik als een zeer gewenschte schuilplaats had beschouwd. Wat voor een beschaafde, vooral voor eene Iersche vrouw een hospitaal is, kan ieder weten die Iersche vrouwen en hospitalen heeft gezien en gekend.
Een Roomsch hospitaal! Droeve vergaderplaats van sujetten voor geneeskundige collegiën en chirurgische lessen, verzamelplaats van onderwerpen en aanleidingen tot den hevigsten nijd, de lasterlijkste verhalen, den kleingeestigsten strijd. Wie er niet op staat een enkele illusie te bewaren, maar het menschelijk hart wil leeren kennen in zijn adel en in zijn verval, hij bezoeke langdurig en geregeld een hospitaal. Daar zal hij de zeventigjarige zuster van liefdadigheid zien nederzitten aan dezelfde sponde, waar zij reeds vijftig jaren van haar leven heeft doorgebragt, vol liefde, vol zelfverloochening, vol opofferingen voor de kranken, die zij verpleegt; want, welk ander beginsel, zoo zult gij u zelven afvragen, welk ander beginsel drijft haar te midden van allerlei gevaar en allerlei besmetting een leven

{==65==} {>>pagina-aanduiding<<}
door te brengen, dat zonder vreugd, althands zonder genot is? En toch - bij nadere kennismaking - zal hij vinden in datzelfde hart, waarin zooveel liefde, zooveel zelfverloochening schijnt te heerschen, in datzelfde hart zal hij vinden kleingeestige zelfzucht, lage onopregtheid, kinderachtige knevelarij. De liefderijke verpleging der kranken schijnt bij velen een beroep geworden, een arbeid die werktuigelijk verrigt wordt en als het ware buiten het hart zelf omgaat. Men is soeur de charité, gelijk men schoonmaakster is, men is soeur de charité en dit op zich zelf voldoet in de R. Catholieke kerk om de zaligheid te verzekeren, men is soeur de charité maar daarom nog geen soeur charitable; men is pleegzuster, maar daarom beschouwt men zich ook als magtige en onverantwoordelijke opperheerscheres van alle kranken, die het Hospitaal binnentreden. Het hospitaal is het uitgestrekte domein dezer oppermagtige heerschappij, een heerschappij, die zich niet slechts laat eerbiedigen door de kranken en de lijders, maar zelfs door het gansche geneeskundige personeel, dat aan het Hospitaal is verbonden. Honderd misbruiken vallen u terstond, bij een eerste kennismaking met het Hospitaal, op; honderd zaken in de behandeling en verzorging der zieken, schijnen u toe verbetering te behoeven, gij raadpleegt den geneesheer, hij stemt u alles toe, gij slaat een tijdige verandering voor, hij antwoordt u met kinderlijke eenvoudigheid: ‘Dat moet om de pleegzusters zoo blijven, het is voor haar gemak aldus ingerigt.’
Hoe lief ware het ons, zoo de Roomsche zuster van liefdadigheid altijd voor ons het vriendelijk ideaal verwezenlijkte, dat ons van de gewone koudheid en het gewone egoïsme der wereld van tijd tot tijd wilde vertroosten, als zij geen besmetting ontziet, geen gevaar vreest, geen afkeer kent, geen ondankbaarheid schroomt, maar als een van God gezonden engel balsem heeft voor iedere

{==66==} {>>pagina-aanduiding<<}
wonde, heulsap voor iedere kwaal en, wat oneindig meer is, een hart voor iederen lijder. En zij zijn er, God zij geloofd, die nog dat ideaal verwezenlijken, wie onze ziele liefheeft en vereert en wie God loonen moge; maar wie waarheid zoekt, zal vinden, dat het menschelijk hart, zoo het aan één edel gevoel toegeeft, zich altijd daarvan wreekt door in andere omstandigheden en andere betrekkingen soms zeer onedel te zijn. Het schijnt dat een zekere hoeveelheid egoïsme tot de scheikundige bestanddeelen van het menschelijk hart behoort, en dat die hoeveelheid zich bij sommigen vertoont, als verspreid over alle de bestanddeelen des harten en bij anderen zich voordoet als zamengeperst in één massa. Bezie het hart dezer laatsten van negen zijden, gij vindt welligt niets dan liefde en zelfverloochening, totdat gij de tiende uw aandacht waardig keurt, waar gij zooveel egoïsme vindt als noodig zou zijn om, verspreid, het geheele hart in te nemen, en als reeds genoeg is om het hart zelfzuchtig te doen noemen. Niet talrijk is de soort van menschen bij wie de tien zijden van het hart, allen zonder onderscheid, niets dan egoïsme doen vinden, maar evenmin talrijk is de soort van hen, bij wie slechts een enkele zijde van het hart door dat vergif is aangedaan. O, wie liefderijk en vertroostend nederzit aan de sponde des lijders wordt welligt verteerd van gierigheid of jaloesie en onder dien nederigen sluijer, die dat bleeke gelaat bedekt, vermoedt gij niet, dat een daemon kan huisvesten in de ziel.
Is er geen hospitaal voor de lijders aan die vreeselijke ziekte - cholera? neen, Egoïsme?
Doch het waren niet deze beschouwingen, waarmede louise grootendeels onbekend was, die haar in dien schrikkelijken nacht het hospitaal onder zulk een ijzingwekkende gedaante deden voorkomen. Het waren, wat reeds een ieder vermoedt, de gedachten van armoede, van gebrek, van verlatenheid, die van de gedachte aan een

{==67==} {>>pagina-aanduiding<<}
hospitaal onafscheidelijk zijn. Al de zoetheid, al het gemak, dat de huiselijke haard altijd pleegt aan te bieden, verdubbelt, ja, verdrievoudigt zich van het oogenblik af aan, dat wij aan het ziekbed zijn gebonden. Hoe hard ook dat ziekbed zij gespreid, hoe weinig ook de eentoonige stilte der ziekekamer worde afgewisseld of veraangenaamd, men is te huis; en zegt dat niet alles, is dat, bij de gedachte aan een hospitaal, niet schier voldoende om ons te genezen? Maar juist in dagen van krankte het huis te moeten verlaten en dat groote huis te moeten betrekken, waar zelfs de gezonden lijden moeten onder den indruk van het leed dat er wordt doorgestaan, dat groote huis te moeten binnengaan, waar niets u toebehoort, waar vreemden u verzorgen en waar gij kosteloos wordt geholpen en genezen, dat groote huis, waar gij welligt des nachts zult bezwijken, als wanneer de portier, die onverbiddelijk te zeven ure sluit, geen uwer magen of vrienden bij u zal toelaten, - o, dat alles was genoeg om louise's hart te doen breken.
Voor het eerst sints een geruimen tijd barstte zij uit in een vloed van tranen, hetgeen zelfs niet na het overlijden van haar louise had plaats gegrepen. Zij weende, gelijk men, op rijperen leeftijd gekomen, niet dikwijls meer weent. Zij weende, gelijk een kind weent en gelijk het zoo goed doet te weenen. Zij was diep bedroefd. In deze smart was niets wanhopigs, niets onnatuurlijks. Moest het dan daartoe komen? Was dat het eind van een leven zoo rijk, zoo dichterlijk, zoo gelukkig aangevangen? Had zij daarvoor met vrijheid gedweept, en van liefde gedroomd, daarvoor het doek bezield en de harp getokkeld? Was dat het leven? Te sterven in een hospitaal, zonder zeker te zijn van een enkele bevriende hand, die haar de oogen zoude sluiten!
Een vrouw kan veel dragen, veel uitstaan, veel lijden: lichaamslijden knakt haar niet, een zeker zielelijden ver-
{==68==} {>>pagina-aanduiding<<}
breekt haar niet, maar vernedering, maar armoede en dat in het openbaar, voor de oogen van iedereen, dat grieft het vrouwenhart dieper dan de man zich kan voorstellen.
Als een zachte daauw vielen op den atheïstischen ijskorst, die haar hart had omgeven, de eerste tranen, die haar zoo mild uit de oogen vloeiden. Ach, hoe vruchtbaar had die daauw kunnen zijn om een ander, een nieuw leven, een leven des geloofs, der hope en der liefde in haar hart te doen ontluiken!
Maar dat hart had zich reeds te ver van de bron des levens en der liefde verwijderd. De ijskorst ontdooide een weinig maar brak niet. Wederom is zij zich zelve genoeg, wederom trotseert zij het lijden, wederom vermant zij zich en, ofschoon de klok nog een zeer vroeg morgenuur aanwijst, rigt zij zich op en verlaat haar ziekbed met diezelfde woorden: er is immers geen God, anders zou hij mij niet zooveel kunnen doen lijden.

II.

Het was afgesproken, dat charski reeds vroeg in den morgen het rijtuig zou doen voorkomen, dat louise naar het Hospitaal zou vervoeren en dat hij insgelijks den Bestuurder op hare komst zou hebben voorbereid. Niets van dit alles was geschied. Geen vertrek, geen rijtuig was gehuurd en toen louise reeds vroeg in den morgen de huiskamer binnentrad, om terstond te vertrekken en zich sterk gevoelende slechts om haar moeijelijk besluit terstond te volvoeren, werd haar moed en veerkracht op geen geringe proef gesteld, toen zij ontdekte dat alle toebereidselen nog moesten worden gemaakt. Het was eerst in den namiddag, dat zij haar woning kon verlaten. Charski begeleidde haar, onder allerlei hevige betuigingen van liefde

{==69==} {>>pagina-aanduiding<<}
en medelijden en was op het punt van een alleraandoenlijkst afscheid te nemen, toen het rijtuig stil stond en louise, al hare krachten verzamelende, in een oogwenk hem had verlaten om in het groote gebouw uit zijn oog te verdwijnen. De lange gangen werden doorgevlogen, menige deur sloot zich achter haar, tot dat de deur van een klein hoog vierkant vertrek met steenen vloer en steenen muren zich opende en louise zich op haar legerstede nedervleijen kon.


III.

De eerste dagen en weken van haar verblijf in het Hospitaal waren gekenmerkt door steeds vermeerderende pijnen, zoowel als door de liefdevolle oplettendheid der zusters, die haar beurtelings verzorgden. Langzamerhand echter begon die liefdevolle oplettendheid over de ondragelijkste pijnen te zegevieren en liet zich een niet geringe beterschap bespeuren. Tot die beterschap droeg niet weinig bij het gemis van alle zenuwachtige overspanning des geestes, waarvan zij sints de laatste jaren zoo menigmaal de ongelukkige prooi was geweest. Niettegenstaande of liever juist omdat men wist, dat louise tot de protestantsche godsdienst behoorde was de teedere verpleging, die men aan haar wijdde niet genoeg te roemen; en voor al die onbaatzuchtige zorg werd door de pleegzusters niets van louise gevorderd, dan dat zij in haar vertrek een crucifix met een wijwatersbakje duldde en bovendien een beeldtenis van de Heilige Maagd. Louise glimlachte soms om deze kinderachtigheden, als haar oog daarop viel maar dacht er verder geen oogenblik meer over na.
De stilte der ziekekamer werd somtijds afgebroken door ruw digtslaan van deuren, somtijds door een bezoek van charski die, ontevreden met zijn eenzaam leven, onaan

{==70==} {>>pagina-aanduiding<<}
genamer was dan ooit en goed vond zijn vrouw allerhande verwijten te doen over de ligtzinnigheid, waarmede zij door weêr en wind naar de hendersons plag te gaan en waardoor zij natuurlijk haar gezondheid volkomen moest hebben bedorven.
Somtijds daarentegen werd een aangenamer verscheidenheid in het eentoonige leven gebragt door het bezoek van den dokter van het Hospitaal, die iederen tweeden of derden dag den toestand zijner patienten kwam opmerken.
De heer colin, sedert een jaar geneesheer van het hospitaal, was een dier vele doktoren, die voor gezonden weinig en voor zieken iets zeer aantrekkelijks bezitten. Hij wist wat hij wilde; hem was een snelle en juiste diagnose eigen, zijn behandeling der zieken was zacht en voorkomend. Met een onpartijdig oog beschouwd was colin leelijk te noemen, doch zijn grootste vijand kon hem geenszins ontzeggen een levendig, gevoelvol en toch doordringend oog, welks opslag over zijn gelaat een aangenaam licht verspreidde. Hoe weinig ook gewoon zijne patienten meer dan twee of driemaal per week te bezoeken, boezemde hem de kwaal van louise d'avédo genoeg belangstelling in om hem van deze zijn gewoonte ten haren behoeve te doen afwijken. Hij bemerkte spoedig uit het een en ander, dat louise hem mededeelde, hoezeer het gedeelte van het menschelijk organisme, gelijk hij zich uitdrukte, door sommigen geest genoemd, een buitengemeen sterken invloed op haar uitoefende en, hetzij uit nieuwsgierigheid, hetzij uit belangstelling, colin wist louise's vertrouwen te winnen en was spoedig geen vreemdeling meer in de geschiedenis van haar leven. Gedurende haar verhalen bleef hij haar polsslag aandachtig nagaan en vergat den tijd bij een mededeeling zoo rijk, zoo belangrijk van inhoud. Louise's gelaat, dat niettegenstaande haar ligchaamslijden een eigenaardige en indrukmakende schoonheid had behouden, teekende, met

{==71==} {>>pagina-aanduiding<<}
schilderachtige juistheid, de verschillende aandoeningen, die bij de verschillende gedeelten harer mededeelingen in haar ziel opwelden. De koorts joeg vaak het bloed naar het anders zoo doodsbleeke gelaat en haar sneeuwwit vel kwam er te schooner door uit. De oogen van colin en van zijn patient ontmoetten elkander niet zelden en het was of bij die ontmoeting een elektrieke stroom tusschen hun beider hart ontstond. Schoon zijne bezoeken zich vermenigvuldigden en zich verlengden, waren de uren van den dag, die vóór zoowel als die ná colin's komst moesten verloopen, voor louise onuitstaanbaar lang. Hij begon reeds alle hare gedachten te vervullen. In de stilte van den nacht klonk zijn stem haar welluidend in de ooren, in het schemerachtige duister blonken zijne oogen, zijne levendige oogen als twee sterren haar tegen. Zij vergat haar lijden, als zij in haar verbeelding hem zag aan de zijde van haar ziekbed gezeten, als zij overdacht met hoeveel teederheid, hoeveel gevoel, hoeveel kieschheid hij in de verborgen geschiedenis van haar ziel wist te lezen, hoe volkomen goed hij haar begreep, ja hoe het scheen dat iedere snaar, die in haar ziel trilde, in de zijne een snellen en welluidenden weerklank vond. Zij had lief, zij had lief voor de eerste maal van haar leven. In haar jeugd op het ideaal der vrijheid verliefd, later met Platonische liefde aan den ouden adonero verbonden, nog later geheel levende voor haar aangebeden kind, en in den jongsten tijd verzonken in hare onuitsprekelijke en wanhopige smart, ondervond zij voor het eerst die liefde, waaraan geen vrouwelijk gemoed ooit vreemd bleef. En wat was er inderdaad, wat had er kunnen zijn dat aan de liefde het volledig bezit harer ziel kon betwisten! Voor charski gevoelde zij den diepsten afkeer, zij beschouwde hem niet meer als haar echtgenoot, zij had hem nooit bemind en behalve hem was er 
niemand of niets dat zelfs in de verte op haar toege-
{==72==} {>>pagina-aanduiding<<}
negenheid aanspraak kon maken. Haar hart was dus een ligte roof voor hem, die het smeulend vuur zou weten te ontvlammen. Colin's oog was ruimschoots daartoe in staat.
Want uit dat oog sprak een hartstogt, niet wild en onvernuftig als charski's hartstogt was geweest, een hartstogt waaraan dat geestelijk karakter had ontbroken, dat het zinnelijke der liefde schijnt weg te nemen, maar inderdaad verhoogt. Neen, uit dat oog sprak een hartstogt der ziele en van welk een ziele? Een ziel gevoelvol en verheven, teeder en krachtig, een ziel in een woord, die lief kon hebben. Wanneer een mannenhart liefheeft, waarachtig liefheeft, is het onwederstaanbaar en het vrouwelijk hart moet er, vrijwillig of met weêrzin het slagtoffer van worden. Hoe gelukkig achtte zich louise, het slagtoffer van zulk een liefde te zijn! Van het oogenblik, dat colin haar vertrek binnentrad, hechtte zich haar blik aan hem vast als wilde zij hem door dien blik aan zich vast kluisteren; haar boezem joeg, haar wangen kleurden, hare oogen schitterden en colin aanschouwde met onuitsprekelijken wellust den diepen, den noodlottigen indruk, dien hij te weeg bragt. En als hij, schijnbaar kalm haar naderde en zijn adem langs haar voorhoofd zweefde en zijn hand de hare aanraakte, dan verdween voor haar geest krankte en krankbed, verleden en toekomst, dan was hij haar een en haar al, haar held, haar God.
Ook deze stroom van gevoel werd op eenmaal gestremd. Weinige weken later werd colin een andere betrekking aangewezen, die hem de stad deed verlaten, en lag louise nog op dat zelfde ziekbed in angstigen doodstrijd naar het scheen.



{==73==} {>>pagina-aanduiding<<}

IV.

Het was omstreeks dezen tijd dat de protestantsche leeraar van Wallain het hospitaal bijna dagelijks bezocht, dewijl zich aldaar sedert eenigen tijd een lid zijner gemeente bevond. Hoewel met leede oogen aangezien, zoo ondervond hij, onder de bescherming der wet, gereeden toegang tot de kranken, die tot zijn kerkgenootschap behoorden. Sénévan, zoo noemen wij hem, had de leeraarsbetrekking te Wallain aanvaard met het doel van allereerst voor zijn gemeente maar ook niet minder, waar hij kon, voor zijn uitgebreide Roomsch-Catholieke omgeving nuttig te zijn.
Somtijds kon dit dubbele doel te gelijker tijd worden bereikt, daar de godsdienstoefeningen niet zelden door Roomsch-Catholieken werd bijgewoond. De evangelieverkondiging aan een Roomsch-Catholieke en meestal diep onkundige bevolking was echter de werkzaamheid zijner liefde. Evenwel, zelfs te midden zijner werkzaamheid vroeg hij zich zelven menigmaal af, of hij, in opregtheid met zich zelven omgaande, zich wel den geschikten persoon kon achten, om de belangen van het Protestantismus onder Roomsch-Catholieken, naar eisch en pligt voor te staan. De R.-C. kerk, hoezeer sénévan natuurlijk niet blind kon zijn voor hare ongerijmdheden en vaak verderfelijke dwalingen, bezat voor hem zooveel dat de sympathie van zijn hart opwekte en levendig hield, dat hij, de hand slaande aan dat eerbiedwekkend gebouw, toch niet zonder medegevoel haar mogelijken val kon beschouwen. Stond hem de Roomsche kerk niet menigmaal voor den geest als de hoogbejaarde moeder van ontelbare kinderen, die schoon daardoor ook van verouderde gebreken niet vrij, zich in de liefde tot haar kroost gedurig weet te verjongen? Kon zijn hart gesloten blijven voor den magtigen indruk, dien de poësie der lijnen, de architek-
{==74==} {>>pagina-aanduiding<<}
tuur, de biddende architektuur der eerbiedwaardige Cathedrale op hem uitoefende. Bleef zijn ziel koud of onaandoenlijk als de muzijk haar welluidenden vloed deed ruischen, de wierook hare geheimzinnige wolken deed opstijgen, de schilderkunst hare verwen deed spreken, en dit alles ter eere van Hem, wiens wonderlijke tegenwoordigheid aan dat statig altaar scheen verbonden! Klonk niet de aloude poëzij in dat vroom latijn hem weldadig tegen, dat, aan beelden arm en kreupel van rijm, ons het aandoenelijk Recordare, Jesu pie! schonk? Werd daar geen gemeenschap der heiligen levendig in zijn hart, als de ontelbare menigte nederknielde en de tempelbogen trilden van het gebed, dat door de wolken 
drong: Veni, Creator Spiritus Sancte. Of, als de orgeltoonen zwegen en de wierookdampen daalden en de ernstige prediker den kansel beklom, bespeurde hij het niet, dat daar een stilte heerschte en een aandacht, waarbij de woorden, bekrachtigd door het gezag van zoovele eeuwen, in de harten der hoorders nedervielen als woorden niet eens menschen, maar als woorden Gods?
Neen, wie niet gewoon is den spot te drijven met wat heilig is en dierbaar aan duizende harten, neen, wie te veel heeft nagedacht om wat eeuwen lang magt en invloed heeft behouden op de gemoederen van verstandigen, van rijken en van armen, als een laffe en niets beteekenende kleinigheid aan te merken, neen, hij kan niet anders dan met de grootste belangstelling, ja met de grootste liefde, zij het ook dat die liefde zich in medelijden openbare, een kerk beschouwen, die aan de sponde der lijders heeft gewaakt, die aan wilden den naam van christus heeft verkondigd, die een wijze van Godsvereering heeft geschapen, dichterlijk en harmonisch, die in haar boezem orden heeft gekweekt, bezield van onverdoofbaren ijver, versierd door ontzettende geleerdheid, in stand gehouden door onnavolgbare tucht. Neen, schoon hij de banier om-
{==75==} {>>pagina-aanduiding<<}
hoog heft, de banier van het zuiver en Goddelijk Evangelie, en moedig in het strijdperk treedt, waar de waarheid moet zegevieren, toch ontrolt aan dezen krijgsman een mannelijke traan over de ruïne van zooveel goeds, zooveel schoons, zooveel edels. Neen, schoon hij Rome het apostolisch woord toeroept: ‘Ik nam niet voor iets te weten, dan jezus en dien gekruist,’ toch weigert hij niet den tol zijner hulde te betalen aan zooveel menschelijke liefde, zooveel menschelijke wijsheid, zooveel menschelijke kunst.

Maar als de dienaar des Evangelies het oog liet vallen op de diepe onkunde der groote menigte, die, door een praktisch materialisme ten volle bedorven, een godsdienst volgt zonder troost of kracht voor het gemoed; als hij in de hutten der armen het leven zonder God slechts in andere vormen wedervond dan in het studeervertrek des beschaafden, waar het, uit hooghartige onverschilligheid geboren, gevoed wordt door aardschgezindheid, die de vermaken najaagt, zoowel als door eene dusgenaamde wijsgeerte, die de wereld leert verachten; als hij inniger vertrouwd werd met zoovele edele geesten, zoovele ontwikkelde verstanden die, omdat zij de godsdienst voor onafscheidelijk houden van een ondragelijke priesterheerschappij, het edelste wat de mensch kan bezitten met verachting of met medelijden verwerpen; als hij van den leerstoel der waarheid aan een aandachtige gemeente de onzedelijkste, de verderfelijkste leerstellingen met eigen ooren hoorde verkondigen; als hij met kranken en lijders in aanraking kwam, die, geregeld door hun priester bezocht, omtrent hun toekomstige zaligheid stelselmatig in de schrikkelijkste onzekerheid werden gehouden en aan wie hoogstens een schemerend uitzigt op een langdurig vagevuur werd geopend; dan rees in zijn gemoed de bede: Heer, uw Koningrijk kome en in zijn borst

{==76==} {>>pagina-aanduiding<<}
gloeide een heilig verlangen van daartoe, in zijne geringe mate, een niet al te onwaardig werktuig te zijn.
Het was noodig eerst dezen blik in de ziel van sénévan te werpen, vóór wij aan zijn persoon en werkzaamheid, in den verderen loop van ons verhaal, onze aandacht schenken. Wij hebben hem aangetroffen in het hospitaal van Wallain, waar hij een kranke komt bezoeken. De persoon, die het voorwerp uitmaakt zijner herderlijke zorg, een vioolspeler, bevond zich eerst sedert drie weken te Wallain, toen hij, ziek geworden, in het hospitaal werd opgenomen. Het losbandig en ongeregeld leven door hem geleid sprak uit zijne glazige oogen en ingevallen wangen. Déterre, zoo noemen wij hem, was een dier ongelukkige slagtoffers eener verwaarloosde opvoeding, die al hun genie gebruiken om zich zelven zoo ellendig mogelijk te maken. Déterre, eerst acht en twintig jaren oud, was van kwaad tot erger vervallen en het scherpziend oog der christelijke liefde alleen kon in dit verbasterd schepsel een gevoelig gemoed ontdekken. Toen sénévan hem de eerste maal zag vond hij hem in een schrikkelijken zielstoestand. Godslastering en scheldwoorden was het eenigste wat men van hem vernam. Te vergeefs had men hem een rozenkrans en schapulier gegeven. Hij had alles van zich geworpen en lag daar te midden zijner R.C. medelijders als een schoon toonbeeld van het protestantisme. Het was juist geen streelend gevoel voor sénévan dezen kranke onder zijne geloofsgenooten in het hospitaal te tellen, dezen, een toonbeeld eerder van zedelijke verwoesting en goddeloosheid. Het is, of het spel spreekt, zeide hij vaak bij zich zelven, dat juist zulke personen onze godsdienst komen vertegenwoordigen. Evenwel verloor hij den moed niet. Als de Zaligmaker inging tot tollenaren en zondaren kon men ook hem met den vinger aanwijzen, als een wiens gezelschap hem niet tot eer verstrekte, en wie komt om te zoeken

{==77==} {>>pagina-aanduiding<<}
en om te behouden trekt zich het diepstgevallene met te meer welgevallen aan. De pogingen van sénévan werden ditmaal met tijdigen zegen bekroond. Déterre, ruw natuurkind, ondervond voor de eerste maal den weldadigen invloed, die een vriendelijke menschelijke stem op het gemoed eens ongelukkigen te weeg kan brengen. Hij begon te luisteren naar het welluidend Evangelie. De eenvoudige geschiedenis van den moordenaar aan het kruis was menigmaal het onderwerp der gesprekken tusschen hem en sénévan en de laatste smaakte de meer dan aardsche vreugde van in dit verwoeste hart langzamerhand te zien ontluiken de vriendelijke hope des eeuwigen levens.
Wie het nooit heeft aanschouwd, loochene daarom niet het plotseling ontstaan van een warm en opregt geloof in zeer schuldige harten; wie hem nooit heeft aanschouwd, loochene daarom niet dien eigenaardigen glans, die zich op het menschelijk gelaat weet te verspreiden, als in de nevelen des doods het troostend beeld des Verlossers zich vertoont.
Het was een overwinning, die sénévans beter gevoel evenzeer als zijn eigenliefde streelde, de overwinning die hij op dat ruwe karakter van déterre had behaald. En verscheidene zieken hadden het moeten toestemmen, dat de protestantsche leeraar toch zoo schoon met dien armen man had gesproken en de pleegzusters hadden die overwinning toch lijdelijk moeten aanzien en wie weet wat krachtigen indruk dat sterfbed op al de aanwezigen ja op het geheele hospitaal had teweeggebragt. Reeds zag hij de zieken hunne handen naar hem uitstrekken om denzelfden troost te ontvangen, reeds zag hij de pleegzusters weenende erkennen, dat zij tot hier toe den lijders het kostelijkste, het noodigste hadden onthouden, reeds - -
Doch weldra ging alles zijn gang als van ouds en dacht zelfs niemand meer aan het sterfbed van déterre.

{==78==} {>>pagina-aanduiding<<}

Buiten het Gasthuis had dit sterfgeval toch meer aandacht getrokken. Sénévan namelijk wilde van de gelegenheid, die déterre's begrafenis aanbood, gebruik maken om op een misbruik in de R.C. de oplettendheid te vestigen, dat hem reeds meermalen met tegenzin had vervuld. Hij deed dit op de volgende wijze. De begrafenis van déterre zou kosteloos geschieden, evenwel stond sénévan er op, dat het lijk naar het kerkgebouw zou worden vervoerd; opdat, ofschoon niet voor den doode, toch bij dezen doode door de gemeente zou worden gebeden. Voor dezulken, wier begrafenis niet kosteloos geschiedt, staat de R.C. kerk open, de mis wordt er gelezen, de lijkzang wordt er aangeheven, het waslicht brandt er, maar het lijk van den arme, waartoe zou het in het huis van God worden gebragt? Immers kan hij niets betalen.
De aannemer der lijkplegtigheden bleef echter sénévan's verzoek volstandig weigeren, aangezien dit nimmer plaats vond en voor een arme niet zooveel omslag kon worden gemaakt. Eerst toen het uitzigt op een kleine schadevergoeding was geopend, werd het verzoek toegestaan. Met nog een andere bedoeling wilde sénévan zijn besluit niet laten varen. Hij was namelijk verzekerd, dat nieuwsgierigheid een groot aantal toeschouwers uit de R.C. bevolking naar het protestantsche kerkgebouw zou voeren en hij dus een altijd welkome gelegenheid zou vinden van de menigte toe te spreken. De uitkomst bedroog zijn verwachting niet. Integendeel, toen het lijk langzaam het kerkportaal was binnengedragen, en aan het andere einde van het kerkgebouw op een kleine verhevenheid was nedergezet, plaatste sénévan zich naast de lijkkist en zag hij een zich verdringende menigte voor zich van Roomsch-Catholieken. Toen het orgel door een kort voorspel eenige stilte had geboden, nam hij het woord, en terwijl de diepste stilte heerschte werd het eenvoudig ge-
{==79==} {>>pagina-aanduiding<<}
loof van den ontslapene door sénévan ontvouwd. Hij bepaalde zich in zijn rede tot drie bijzonderheden: ‘Ik heb, hierop kwam hetgeen hij sprak in de hoofdzaak neder, ik heb met den ontslapene gelezen, gesproken, gebeden. Wat hebben wij gelezen, wat gesproken, wat gebeden? Wij hebben gelezen het Evangelie, wij hebben gesproken van Jezus, wij hebben gebeden om vergeving van schuld en om het eeuwige leven. En wat ik tot dien stervende zeide, daarvan spreek ik tot u en wat ik met hem las, beveel ik ook u aan te lezen en wat ik met hem bad laat ons dat te zamen bidden.
Hij knielde neder, niemand stoorde zijn gebed en toen het lijk het kerkgebouw weder verliet, werd er niet het minste geluid vernomen. Velen begeleidden zwijgend de baar naar het kerkhof heen.


V.

Kort na het overlijden van déterre was sénévan weder verpligt het hospitaal te bezoeken en dat wel om een reden, die hem veel belangstelling inboezemde. Terwijl hij over de veelvuldige vruchteloosheid van zijn arbeid en ook van zijne jongste pogingen bij gelegenheid der begrafenis van den ongelukkigen vioolspeler mismoedig peinsde, werd een persoon aangediend, die hem het volgende had mede te deelen.
‘Mijnheer, ofschoon ik niet tot uwe gemeente behoor, zoo vervoeg ik mij tot u om raad en om hulp. Ik ben diep verontwaardigd over de behandeling, die ik van de priesters mijner godsdienst heb ondervonden. Het zijn schelmen, het zijn deugnieten, vergeef mij de uitdrukking, mijn heer, ik weet er zoo het een en ander van, zij moeten er mij geen nieuws van vertellen; ik ben jaren lang klerk geweest op een dorp, bij een notaris, en daar ziet

{==80==} {>>pagina-aanduiding<<}
men wat, daar zou ik u wat van kunnen verhalen, ik weet niet of mijnheer catin bij u bekend is, daar heb ik jaren lang gewoond en ik deed al de kleine zaken voor hem. Hij had dikwijls het pootjen en vooral des nachts stuurde hij mij altijd uit. Zoo werd ik eens midden in den nacht bij den pastoor van het dorp geroepen; de man lag op sterven en wilde zijn testament maken, maar gij hadt moeten zien, hoe vertoornd de dienstmaagd was, toen zij de kamer moest verlaten. Enfin, het overige begrijpt gij wel, zij wilde zorgen dat zij in het testament niet vergeten werd, en zij had er regt op, zoo als zij zeide, zij had hem zijn geheele leven altijd verzorgd en zij was in den volsten zin des woords als zijn vrouw voor hem geweest. Enfin, mijnheer, zulke schandalen gebeuren. Ik heb altijd gezegd dat uw godsdienst veel beter is. In uw godsdienst behoeft men immers niet te bidden, neen, dat is waar, dat is veel beter. Al dat bidden geeft niets; zij bidden veel, maar zij knijpen de kat in den donker.’
‘Mag ik weten, vroeg sénévan eindelijk, of Mijnheer daarover kwam spreken?’
‘Neen, daarover juist niet, maar ik zal u zeggen, - ik houd u immers niet op?’
‘O neen, volstrekt niet,’ was het antwoord en de antipapist ging ijverig voort. ‘Maar ik zal u zeggen dat een jong meisjen in het hospitaal ziek ligt. Zij is uit een slecht huis gekomen en haar vroegere meesteres bespiedt het oogenblik, waarop zij het hospitaal zal verlaten, om haar weder in het ongeluk te storten. Zij kan ieder oogenblik het slagtoffer van die ellendige vrouw worden en waar zal zij heen? Ik heb nu reeds drie weken geleden aan den pastoor van haar dorp geschreven, een fermen brief, een brief waarvan hij pleizier zal hebben. Ik schreef hem, als ik het met uw permissie u mag voorlezen:
‘Mijnheer de Pastoor, indien gij niet behoort tot die

{==81==} {>>pagina-aanduiding<<}
schelmen en deugnieten, die het grootste gedeelte uwer collega's uitmaken, dan kunt gij u thands ontfermen over een ongelukkig wicht, dat geen tehuiskomen heeft en weldra in de handen eener verleidster zal vallen, ik zend u mijn adres en verzoek u mij binnen drie dagen te antwoorden. Ontvang ik geen antwoord, dan is het mij duidelijk, dat gij niet veel beter zijt dan uwe geachte medebroeders.’
Terwijl onze bezoeker het papier weder opvouwde, waarop hij den brief had overgeschreven, zag hij sénévan vol zelfvoldoening aan, als wilde hij zeggen: ‘Wat zegt ge er van?’ Sénévan scheen niet te gelooven, dat zulk een brief een gewenschte uitwerking kon hebben.
‘En nu is uw begeerte?’
‘Wel, mijnheer, als ik u zou mogen opdragen, wat dat canaille niet heeft willen doen! Ik weet wel, ik behoor niet tot uw godsdienst en dat meisjen evenmin, maar ik dacht, dat gij wel eenig middel zoudt weten om haar te redden.’
‘Ik zal alles doen wat in mijn vermogen is, dit spreekt van zelf, geef mij uw kaartjen, zij kent u, niet waar? Ik zal mij bij haar aanmelden en haar trachten te spreken, dat is het eerste wat ons te doen staat.’
Nadat de driftige antipapist zijn adres had opgegeven en vertrokken was, glimlachte sénévan over de zonderlinge taak, die hem was opgedragen, maar stelde geen oogenblik de eerste poging uit tot redding van het ongelukkige meisjen. Hij ging terstond naar het hospitaal en zag in de verbeelding zijn werk reeds gelukkig voltooid.
‘Zou ik joséphine meijer een oogenblik kunnen spreken?’ vroeg hij aan de direktrice der pleegzusters, toen hij in het hospitaal was gekomen. De direktrice heette zuster maria; zij had de laatste vijftig jaren van haar leven in datzelfde hospitaal gesleten. Zij was dus volleerd in de liefelijke kunst van ziekenverplegen en insgelijks in de minder liefelijke kunst om over een leugentjen om

{==82==} {>>pagina-aanduiding<<}
best wil niet meer te blozen. Met veel handigheid antwoordde zuster maria, dat zoodanig iemand in het hospitaal niet bekend was; want zuster maria kende den wolf, die naar haar wel bewaarde kudde den begeerigen blik scheen te rigten.
‘Maar joséphine meijer moet hier zijn, hernam sénévan met eenigen nadruk.’
‘Ik verzoek u mij te gelooven, was het bedaarde wederantwoord, er is hier niemand van dien naam.’
Sénévan vermoedde de listige greep der zeventigjarige en meende, dat hij haar slechts met geduld kon overwinnen.
‘Dan zal ik verkeerd zijn ingelicht,’ antwoordde hij koel, verliet het hospitaal en begaf zich terstond naar iemand, op wier hulp hij rekenen kon, naar zekere Mevrouw de steinville, lid zijner gemeente. Hij deelde haar het verhaal mede, dat hij zelf zoo even had vernomen, alsook hetgeen hem in het hospitaal was wedervaren. Dringend verzocht hij haar medewerking tot bereiking van zijn doel.
‘Maar wat kan ik in deze zaak voor u doen?’ vroeg Mevrouw de steinville.
‘Wel, indien gij voor mij naar het hospitaal wildet gaan en naar joséphine meijer vragen. Men kent u daar niet, gij zult dus beter slagen, dan ik; men zal niet gemakkelijk achter uw vraag iets vermoeden, en zal het mij welligt altijd onmogelijk blijven haar te zien, zoo zult gij tusschen het ongelukkige meisjen en mij een zeer nuttige en noodzakelijke tusschenpersoon kunnen worden. Dit werd afgesproken en daarbij bepaald dat, om nog minder argwaan op te wekken, Mevrouw de steinville haar bezoek in het hospitaal minstens drie dagen zou uitstellen.
Sénévan keerde eenigzins teleurgesteld huiswaarts; nog drie dagen te moeten wachten, vóór dat aan deze zaak

{==83==} {>>pagina-aanduiding<<}
eenig gevolg kon worden gegeven, scheen hem ongelooflijk lang en niets had hem kunnen wederhouden van zich op den derden dag, tegen het uur waarop hij berekende dat Mevrouw de steinville van haar bezoek in het hospitaal kon zijn wedergekeerd, naar haar huis te begeven om den uitslag van dat bezoek zoo spoedig mogelijk te vernemen.
De kleine list was gelukt. Mevrouw de steinville ontmoette, toevalliger wijze, zuster maria niet. Toegelaten, bevond zij zich in een klein vertrek, waarvan de deur zich spoedig opende om joséphine meijer binnen te laten. Mevrouw de steinville had zooveel beminnelijks, zooveel innemends in haar stem en gelaat, dat het joséphine niet mogelijk was, zich een oogenblik in verlegenheid te bevinden. Het hart der goede vrouw brak, toen zij het ongelukkige kind voor zich zag; want joséphine was nog slechts een kind.
‘Kom eens naast mij zitten,’ was Mevrouw de steinville's eerste woord, dat met een uitdrukking van vertrouwelijkheid werd uitgesproken, die het pijnlijke dezer eerste ontmoeting geheel en terstond wegnam; ‘kom eens naast mij zitten en vertel mij eens, hoe het u gaat, joséphine.’
‘Ach Mevrouw, ik ween dag en nacht, ik ben diep ongelukkig.’
‘Maar wat scheelt er aan, joséphine? hoe komt gij hier, in dit hospitaal?’
‘Ik woon op een boerendorp, Mevrouw; ik help mijn vader, die al lang weduwnaar is, in de boerderij; al mijne oudere zusters zijn getrouwd en hebben het huis reeds verlaten. Er woonde sints eenigen tijd op ons dorp een rijk heer, die mij somtijds zulke fraaije dingen bragt en die heeft mij gevraagd om met hem mede te gaan, om een reisjen te maken, dat niet langer dan twee dagen duren zou. Mijn vader was juist van huis, ik dacht dat

{==84==} {>>pagina-aanduiding<<}
de knecht wel op de boerderij kon passen en toen ben ik meêgegaan, en toen zijn wij gekomen in een groote stad en wij hebben lang door die stad gereden, toen zijn wij gekomen op een groote, mooije kamer en ik dacht niet meer aan huis, zoo schoon was het daar. Dat heeft veertien dagen geduurd. Toen heb ik dien heer niet meer gezien en toen was ik geheel alleen. Toen was er een vrouw, die zeide dat zij een dienst voor mij wist; want ik durfde niet weder naar mijns vaders huis gaan en toen heeft die vrouw mij in deze stad gebragt, in dat huis waar ik nu uitgekomen ben, toen ik er ziek geworden was.’
Na eenige oogenblikken van stilte vroeg Mevrouw de steinville:
‘En zijt gij reeds volkomen ongelukkig gemaakt?’
Een vloed van tranen was hierop het eenig antwoord.
‘En wat zult gij nu doen, als gij het gasthuis verlaat?’
‘Wat kan ik doen, Mevrouw? ik zal naar dat huis moeten wederkeeren, want mijn vader zal nooit weêr van mij willen hooren.’
‘Joséphine, daar is vergeving voor u, mijn kind.’
‘Ja, als ik maar veel tot maria bid, zoo als de zusters zeggen.’
‘Bid liever tot jezus, dan zult gij beter doen.’ Mevrouw de steinville sprak nog een geruimen tijd met joséphine en trachtte haar den beteren weg te wijzen. Toen zij opstond om te vertrekken, gaf zij aan joséphine het adres van de woning waar zij, na het verlaten van het hospitaal, terstond kon worden opgenomen. Joséphine beloofde zeker te zullen komen.
Er was althands iets gewonnen en sénévan bezat het adres van joséphine's vader, aan wien hij nu spoedig den volgenden brief schreef:
‘Daar ik vooronderstel dat gij, sedert uw dochter uw huis heeft verlaten, in groote zorg en ongerustheid zult

{==85==} {>>pagina-aanduiding<<}
hebben verkeerd, zoo haast ik mij u te melden dat mij sints eenige dagen bekend is, waar zij zich bevindt. Uw dochter ligt krank in het hospitaal dezer stad. Ik heb haar aangeboden bij mij haar intrek te nemen, zoodra zij dat gesticht zal hebben verlaten. De gevoelens van droefheid en berouw, die haar hart vervullen, doen mij hopen dat gij het verledene zult kunnen vergeven en haar, hetzij terstond uit het hospitaal, hetzij uit mijn huis, naar de ouderlijke woning zult veroorlooven terug te keeren.’ De brief was door sénévan met den titel van protestantsch leeraar onderteekend.
Ettelijke dagen verliepen, maar er kwam geen antwoord. Mevrouw de steinville bezocht joséphine intusschen geregeld, en gaf haar een kleine uitgaaf van het N. Testament, waarin de duidelijkste en troostrijkste gedeelten met potloodstrepen door haar waren aangeteekend. De gelijkenis van het verloren schaap bekleedde daaronder een eerste plaats. Dit Nieuw Testament was echter een geschenk, dat meer eer deed aan de christelijke liefde der geefster dan aan haar slim overleg. Hiermede toch deed zij zich op eens als protestantsche kennen, en de ontzettende schrik of afkeer, die door vrome Roomsch-Catholieken voor een N. Testament wordt gevoeld, werd als een schrikkelijk spooksel opgewekt, dat weldra Mevrouw de steinville als een hoogst gevaarlijk persoon uit het gasthuis, althands uit de tegenwoordigheid van joséphine, zou verbannen. Eenige dagen later namelijk, toen zij zich weder aanmeldde, waren er allerlei verhinderingen, allerlei moeijelijkheden en vond zij den toegang tot joséphine gesloten. Zij was diep teleurgesteld en niet minder sénévan, die deze onvoorzigtigheid slechts vergeven kon aan de goede bedoelingen, waarmede zij was geschied.
Joséphine was intusschen zeer verwonderd over het achterblijven der dame, die haar zoo trouw had bezocht.

{==86==} {>>pagina-aanduiding<<}
Bovendien moest zij de onaangenaamste bejegeningen van de zijde der pleegzusters ondervinden, omdat zij met eene protestantsche in zulke naauwe vriendschap had geleefd en de onaangenaamheden verminderden niet, toen joséphine halstarrig weigerde het N.T. aan de pleegzusters over te geven. Men sloot haar op in een zolderkamer, men gaf haar dagen achtereen niet dan brood en water; alles vruchteloos. Joséphine bezat een vrij eigenzinnig karakter en deze natuurlijke eigenzinnigheid gepaard aan een even natuurlijke dankbaarheid jegens haar weldoenster, welke dankbaarheid zich in een groote gehechtheid aan het laatste geschenk van Mevrouw de steinville moest openbaren, maakte dat haar op geenerlei wijze het N.T. ontfutseld kon worden. Sénévans ongeduld en verwondering over het stilzwijgen des vaders nam met den dag toe en hij schreef ten tweede en ten derde male, doch met even weinig gevolg; hij vernam later door den persoon, die hem het eerst over joséphine gesproken had, dat ook reeds door hem aan den vader was geschreven, vóór dat hij den vriendelijken brief aan den Pastoor had gerigt.
Niets bleef over, dan door Mevrouw de steinville zich tot den geneesheer des hospitaals te wenden, ten einde van hem den dag te vernemen, waarop joséphine vermoedelijk het hospitaal zou verlaten. Na twee weken wachten ontving Mevrouw de steinville werkelijk van den dokter de tijding, dat joséphine geheel was hersteld. Deze verrassende tijding deed haar terstond naar het hospitaal ijlen om joséphine aftehalen en naar de woning van sénévan te begeleiden. Nieuwe teleurstelling! Zuster maria, die haar eerst, ongeveer een uur, in de spreekkamer liet wachten, kwam eindelijk binnen om Mevrouw de steinville te zeggen, dat joséphine verzocht had nog eenigen tijd in het hospitaal te mogen blijven.
‘Maar dit is onmogelijk, antwoordde Mevrouw de stein-
{==87==} {>>pagina-aanduiding<<}
ville met veel levendigheid, ik weet dat zij niets liever verlangt, dan dit huis te verlaten.’
‘Houdt gij mij voor een leugenaarster?’
‘Neen, zuster maria, maar gij wilt mij joséphine niet medegeven, omdat ik tot de protestantsche godsdienst behoor.’
‘Welnu, Mevrouw, indien dit zoo ware, wat moeit gij u met anderen, Mevrouw? Uwe protestanten hebben uw hulp wel noodig. Wij hebben nog al een lieve soort van protestanten hier, waarom bezoekt gij die Mevrouw niet, daar aan het einde van dien gang, die Engelsche dame?’
Mevrouw de steinville vergat bijna de teleurstelling, die de weigering van zuster maria om joséphine te doen vertrekken, haar moest veroorzaken, voor de belangstelling zoowel als de nieuwsgierigheid, die bij haar werden opgewekt, toen zij van het verblijf eener Protestantsche dame in het hospitaal vernam. Zij bemerkte dan ook naauwelijks, dat zuster maria het vertrek had verlaten en kon de verzoeking niet wederstaan, een poging te wagen, ten einde met die onbekende dame in kennis te treden. Zij doorliep den langen gang, bevond zich voor de deur der kamer, die zuster maria haar had aangewezen, tikte zacht en trad binnen.
Daar zag Mevrouw de steinville eene oude, leelijke, armoedig gekleede vrouw, die men uit medelijden, ook na haar herstelling, in het hospitaal had gelaten, nederzitten op den rand eener bedstede, haar arm geslagen om den schouder eener jonge, beeldschoone, interessante vrouw, doch die de duidelijkste sporen van diep en langdurig lijden op het gelaat vertoonde. De oude vrouw zag op en wenkte dat haar patiënt sliep. Mevrouw de steinville kon niet besluiten terstond het vertrek te verlaten, maar zette zich, onder voorwendsel van een weinig te willen uitrusten, naast het ziekbed neder en was één bewondering, één verrukking. De jonge, schoone vrouw, die

{==88==} {>>pagina-aanduiding<<}
Mevrouw de steinville voor zich zag, was, gelijk men vermoedt, niemand anders dan louise d'avédo, die, vermoeid en uitgeput van de pijnen, gedurende de laatste nachten uitgestaan, in de armen van haar oude, leelijke verpleegster was nedergezegen. Hoe kwam het blank voorhoofd van louise uit tegen het bruine, gerimpelde gelaat van mélanie, (zoo heette de oude vrouw). Mélanie had aan dezelfde kwaal geleden, als waarvan louise thans het ongelukkig slagtoffer was en daar zij niets beters in het hospitaal had te verrigten, had men aan louise vergund Mélanie dag en nacht in haar vertrek te houden.
Mélanie was een dier schrikkelijke wezens, die ons op eens doen gelooven, dat de aarde niets schoons, niets dichterlijks, niets hemelsch meer heeft overgehouden. Mélanie, schoon zij dezelfde pijnen had gekend en dus beter dan iemand voor louise een waarachtig medelijden had kunnen gevoelen, had met het verzorgen van louise slechts één doel, en dat doel was bij het oogenblik van haar overlijden tegenwoordig te zijn, ten einde zich op dien onzaligen stond van een gouden ketting meester te maken, die reeds sedert lang haar begeerlijkheid in de grootste mate geprikkeld had en dien zij zich dacht toe te eigenen, zonder dat iemand het zou bemerken; terwijl zij zich voorbehield, om, mogt er eenige navraag geschieden, vol te houden, dat louise haar dien in hare laatste oogenblikken gegeven had. Deze gouden ketting was vroeger door den ouden adonero aan louise geschonken en (was het herinnering aan hem, dien zij toch eenmaal had bewonderd, of was het ijdelheid?) daarom had zij, toen alles verkocht werd, wat overbodig scheen, van dit voorwerp van weelde geen afstand kunnen doen.
Mélanie kon naauwelijks een eigenaardig knorgeluid onderdrukken bij ieder bezoek dat louise ontving, daar zij niet geloofde dat men om iets anders dan om dien gouden ketting komen kon en dus vreesde dat louise welligt

{==89==} {>>pagina-aanduiding<<}
sterven zou in tegenwoordigheid van anderen, waardoor het voorwerp harer langdurige begeerlijkheid haar onherroepelijk zou ontgaan.
En daarvoor waakte zij dagen en nachten, daarvoor kende zij vermoeijenis, noch uitputting; want niets vervulde haar geest en niets boeide haar oog dan de gouden ketting. Zelfs, als louise het uitschreeuwde van de pijnen, die zij doorstond en, beurtelings, het bed moest verlaten om als een zinnelooze door het vertrek te loopen of zich radeloos op haar legerstede wierp, nooit verloor mélanie den gouden ketting uit het oog, nooit verloochende zij de bewonderenswaardige lijdzaamheid, waarmede het zalig oogenblik door haar verbeid werd, dat haar reikhalzend verlangen in ongestoord bezit veranderen zou. Dat onder deze omstandigheden het vertoeven van Mevrouw de steinville in louise's kamer aan mélanie voor het minst verdacht voorkwam, zal niemand verwonderen. Ja, zij begreep het wel, die oogen der vreemde, zoo onafgebroken op louise gevestigd, zagen naar niets anders dan naar het begeerde voorwerp. De oude begon dan ook haar eigenaardig knorgeluid, dat door den jaloerschen blik van Mevrouw de steinville moest worden gewettigd. Louise was niet ontwaakt, vóór deze haar verliet, en ook later droeg mélanie wel zorg haar van dit bezoek onkundig te houden.


VI.

Weldra werd van de nieuwe belangrijke ontmoeting aan sénévan getrouw verslag gedaan. Vóór wij hem echter met louise in aanraking brengen, zullen wij den verderen loop en de uitkomst zijner bemoeijingen voor joséphine onzen lezers mededeelen.
De pleegzusters hadden te goeder ure vernomen, dat

{==90==} {>>pagina-aanduiding<<}
joséphine reeds twee malen aan haar vader had geschreven, doch niet een enkelen regel tot antwoord had ontvangen. Van deze omstandigheid wenschten zij zoodanig een gebruik te maken, als het meest door de voorschriften der H. Moederkerk niet alleen gewettigd, maar zelfs gevorderd werd. Men sloeg haar voor in de stille eenzaamheid van een klooster met boetedoening en berouw uit te wisschen, wat in haar vorig leven God mogt hebben mishaagd. Hiertoe was joséphine echter niet gemakkelijk te bewegen. De gedachte aan een klooster vervulde haar met niets dan tegenzin. Ook kon zij, schoon haar vader reeds zoo lang had gezwegen, de hoop nog niet opgeven dat hij eerlang tot andere gedachten zou komen.
De vervulling dezer hoop werd echter dagelijks minder waarschijnlijk, en joséphine was genoodzaakt in te zien, dat haar geen ander toevlugtsoord dan een klooster overbleef. Althands, zij scheen dit in te zien en eindigde met haar toestemming te geven, en zuster elise was de bevoorregte, die dit afgedwaalde schaap zou redden en teregtbrengen.
Treurig en zwijgend werd het hospitaal verlaten, waar zij zooveel had geleden en geweend. Spoedig waren de plaatsbriefjens voor het naburige Wapelin genomen, waar het klooster stond, en wandelde zuster elise met joséphine heen en weder voor het stationsgebouw. Door een dier gedachteloosheden, die niemand vreemd zijn en die niemand zich kan verklaren, was de belofte, aan Mevrouw de steinville gegeven, haar niet in de herinnering gekomen, maar daar werd zij het N. Test. in haar zak gewaar en eensklaps vatte zij het besluit op om zich naar het huis te begeven, waarvan Mevrouw de steinville haar het adres had ter hand gesteld.
‘Ik ga niet mede, zeide zij plotseling en op een zeer beslisten toon tot zuster elise, ik ga niet mede.’
‘Waar gaat gij dan heen? vroeg zuster elise ten

{==91==} {>>pagina-aanduiding<<}
hoogste verontrust en verwonderd over dezen snellen omkeer van zaken, in het gasthuis kunt gij niet meer worden opgenomen, dus waar zult gij heen, indien gij niet medegaat?’
Maar joséphine bleef het antwoord schuldig, opende de deur der wachtkamer, ijlde door het stationsgebouw en werd met moeite achterhaald door de hijgende zuster elise.
‘Dwaas kind, wat hebt gij toch in het hoofd?’
‘Ik ga naar mevrouw de steinville, zuster elise, ik moet er heen.’
‘Gij moogt daar niet heen gaan, joséphine; gij zijt reeds zoo ongelukkig, moet gij uw ziel ook ongelukkig maken?’
‘Ik moet die Mevrouw gaan bedanken, het moet, gij hebt niets over mij te zeggen, ik kan doen wat ik wil.’
‘Moet gij u dan in het ongeluk storten, gij zijt onder de magt van den duivel, weet gij niet dat die mevrouw een ketter is en u van uw geloof zal afbrengen?’
Joséphine antwoordde niet meer, maar liep haastig en zonder ophouden voort, totdat zij stond voor de woning van sénévan.
Zuster elise maakte een kruis en ging bedroefd heen.
Mevrouw sénévan opende zelve de deur en daar zij joséphine niet kende, riep zij terstond haar echtgenoot, die zich niet weinig verrast en verblijd gevoelde, toen hij van het ook aan hem nog onbekende meisjen vernam, dat zij joséphine meijer was in eigen persoon.
‘Ik kom mevrouw bedanken voor haar goedheid en dan ga ik weêr heen.’
‘En waar wilt gij heengaan?’ vroeg sénévan.
‘Wel naar het huis, dat ik heb verlaten om naar het hospitaal te gaan. Van een klooster wil ik niet hooren en als mijn vader niet van mij weten wil, dan wil ik ook den goeden weg niet op. Ik ben hem zeker geheel onverschillig, dan wil ik ook niet goed wezen, dan wil ik slecht zijn.’

{==92==} {>>pagina-aanduiding<<}

Sénévan vond joséphine in zulk een overspannen zielstoestand, dat hij haar van zich liet met de woorden: ‘Wij zullen daarover later spreken, ga nu een weinig uitrusten, gij hebt rust noodig.’
Joséphine verliet het vertrek en herhaalde nog eens: ‘Het zal mijn schuld niet zijn, mijn vader zal het op zijn rekening hebben, hij heeft mij nu kunnen redden, hij wil niet, ik kan er niet aan doen, ik kan niet onder den blooten hemel slapen.’
Sénévan's blijdschap over de tegenwoordigheid van joséphine in zijn woning werd niet weinig verminderd door den treurigen zielstoestand, waarin het ongelukkige kind zich bevond. Juist twee dagen geleden had hij den laatsten brief aan haar vader geschreven, en daar hij zich van dezen even weinig gevolg als van de vorigen beloofde, was hij in groote verlegenheid, wat te doen. Meest van alles hield hem bezig, hoe hij joséphine tot andere gedachten zou brengen, en het middel, dat hij daartoe aanwendde bewijst, hoezeer de denkbeelden, in de kindschheid gevormd, ook nog op later leeftijd den sterksten invloed op het menschelijk gemoed blijven uitoefenen.
Den volgenden morgen liet sénévan joséphine weder bij zich komen en begon haar ernstig en gemoedelijk toe te spreken. Al de redenen, die een opregt geloof aan het Evangelie aan de hand doen, om den zondaar te bewegen zich van de dwaling zijns wegs te bekeeren, werden door hem uitgeput. Alles te vergeefs. Joséphine bleef bij haar treurig voornemen en dat niet zoo zeer uit een bepaalde voorliefde voor haar vroeger ligtzinnig leven, dan wel, gelijk wij reeds deden zien, uit behoefte van zich op haars vaders hardheid of onverschilligheid te wreken.
‘Maar, zeide sénévan eindelijk, maar joséphine hebt gij ooit in uw leven tot maria gebeden?’
‘Wel zeker, hernam zij, waarom vraagt gij mij dat?’
‘Joséphine, gij kunt, gij moogt dit nooit meer doen.’

{==93==} {>>pagina-aanduiding<<}

‘Waarom niet?’
‘Hoe kunt, hoe durft gij aan maria denken, terwijl gij zelve een zondig en schandelijk leven leidt? Moet gij dan niet trachten te zijn, zooals maria, die Gods wil lief had en haar gemoed rein bewaarde van de wereld?’
Joséphine zweeg en sénévan bemerkte, dat hij het eerste terrein in dit verstokte hart veroverd had, hij ging nog eenigen tijd voort met te spreken van Hem, wiens liefde op den duur in staat is het hart van het kwaad te weêrhouden, toen hij tot zijn groote vreugde door joséphine in de rede werd gevallen, die uitriep: ‘Mijnheer, ik zal alles doen, wat gij mij zegt.’
‘Blijf vooreerst hier, hernam sénévan, ik ben zeker dat uw vader zal antwoorden, als hij zal weten, dat gij den slechten weg niet meer bewandelen wilt.’
Joséphine bleef nu, als dienstmaagd gekleed, in de woning van sénévan, waar zij met grooten ijver den huiselijken arbeid hielp verrigten. Zij begon zich te huis en gelukkig te gevoelen en als des morgens de huisgodsdienst werd verrigt en sénévan met zijn gezin en ook met haar den roerenden boetpsalm aanhief:

‘Gods offers zijn een gansch verbroken geest, 
Door schuldbesef getroffen en verslagen.....’ 


dan mogt hij vertrouwen, dat de eerste zaden van een beter leven in het hart dezer zondaresse ontkiemden.
Reeds had sénévan een geschikte betrekking niet ver van Wallain voor joséphine gevonden en had hij het voornemen opgevat haar den volgenden dag derwaarts te begeleiden, toen zich een grijsaard bij hem aanmeldde, die waarschijnlijk reeds vóór eenigen tijd zijn zestigste jaar had volbragt.
‘Mijnheer, sprak hij, ik ben de man, aan wien gij geschreven hebt; ik heb mijn dochter in het hospitaal

{==94==} {>>pagina-aanduiding<<}
gezocht en daar is zij niet meer, weet gij niet, waar zij is?’
Men gist niet de reden van des grijsaards trage komst. Joséphine had zich geschaamd haar waren naam op te geven, die monet was en had zich bediend van den naam harer moeder. De brieven, door sénévan en anderen gezonden, hadden dus nimmer hun bestemming kunnen bereiken, en bovendien had joséphine de dwaasheid gehad van haar brief insgelijks aan den heer meijer in plaats van aan den heer monet te adresseeren. Toevalligerwijze had de brievendrager, toen de brieven aan het onbekende adres zich gedurig opvolgden, den laatsten brief van sénévan aan iemand getoond, die, met monet bekend, zich den naam zijner vrouw herinnerde en daardoor op de gedachte kwam, dat de brief voor monet kon zijn bestemd. Zoodra de oude man den brief had ontvangen, die, hoewel twee dagen voor joséphine's vertrek uit het hospitaal geschreven, door het vruchteloos zoeken van den brievendrager hem eerst veel later was toegekomen, had de goede grijsaard geen oogenblik geaarzeld zijn kind weder tot zich te nemen en was hij dientengevolge terstond naar Wallain gereisd, waar hij zich in het hospitaal bij de pleegzusters had aangemeld. Zij hadden hem het eigenzinnig besluit van joséphine medegedeeld en hem tevens aan het verstand gebragt, dat, zoo zij zich nog ter plaatse bevond waar zuster elise haar had verlaten, hij zonder haar niet weder moest keeren, aangezien het ongelukkige kind zich in handen van protestanten of godloochenaars had geworpen. Het zou echter volgens de meening der zusters waarschijnlijk reeds te laat zijn.
De grijsaard kwam vol hoop en vrees bij sénévan aan en schroomde bijna naar zijn dochter te vragen, daar het antwoord hem alle hoop van haar ooit wedertezien, ten eenemale kon ontnemen. Toen sénévan zich overtuigd

{==95==} {>>pagina-aanduiding<<}
had, dat hij den vader van joséphine voor zich zag en de reden van zijn trage komst had vernomen, verzocht hij den ouden man een oogenblik te willen wachten, ijlde hij naar het vertrek waar joséphine zich bevond, meldde haar niets van de komst haars vaders, maar gelastte haar naar zijn studeervertrek te gaan. Hij volgde haar op een kleinen afstand; zijn hart klopte hevig, toen zij de deur opende, en welk een vreugde ondervond hij niet, toen hij joséphine en haar vader in eindelooze omarming zag verzonken.
Het was een feestelijk oogenblik in de herderlijke woning; er heerschte een blijdschap, welligt niet geheel vreemd aan de blijdschap der Engelen, wanneer het verlorene is gevonden.
De oude man sprak niets, kon niet spreken, maar zette zich zoo digt mogelijk naast zijn dochter neder en deed haar hoofd op zijn schouder rusten en drukte haar hand en kuste haar voorhoofd, en wist niet met welke liefkozingen het eerst aan te vangen.
Nog dienzelfden avond reisden vader en dochter weg, nadat de vader zijn dank niet beter had weten uit te drukken, dan door te beloven, dat hij den volgenden winter naar Wallain zou komen en dan een grooten ham voor de familie zou medebrengen.


VII.

Sénévan's gedachten konden evenwel sints de laatste dagen niet worden afgeleid van de ontdekking, die hij in het hospitaal had gedaan. Zijn eerste bezoek aan de vreemde Engelsche dame, die aan zulk een zware ziekte scheen te lijden, had hij geen dag willen uitstellen, en, gelukkiger dan Mevrouw de steinville, had hij louise in een meer opgewekten en niet al te pijnlijken toestand

{==96==} {>>pagina-aanduiding<<}
aangetroffen. Voor mélanie was de verschijning van een nieuwen bezoeker weder een nieuwe reden tot ongerustheid geweest. Zij had het weder volkomen duidelijk gezien, hoe de gevreesde onbekende een begeerig oog op den gouden ketting had geslagen. Sénévan, met de geschiedenis van louise nog volkomen onbekend, kon haar niet anders dan volgens den eersten indruk beoordeelen. En hoe zou die indruk anders dan zeer gunstig zijn geweest? Schoon te zijn en jong en te lijden behoort wel onder het treurigste, dat op de treurige aarde kan worden aanschouwd. Louise, hoogst gelukkig met de nieuwe afleiding, die haar door het onverwacht bezoek van den protestantschen leeraar werd verschaft, had hem met de meeste vriendelijkheid ontvangen. Het eerste gesprek tusschen haar en sénévan had toevallig geloopen over de schilderkunst. Het was een onderwerp, waarop beiden warm werden, waarover beiden met liefde en opgewektheid spraken. Louise nam uit haar portefeuille een door haar zelve vervaardigde teekening, die sénévan inderdaad moest bewonderen. ‘Dat teekende ik in mijn levenslustigen tijd,’ zeide louise en sénévan vatte dit, gelijk van zelf spreekt, op van den tijd, toen zij nog niet door haar pijnlijke ziekte werd gekweld.
Het zal de aandacht niet ontgaan, dat reeds bij het eerste bezoek louise en sénévan zich wederzijds op een voet bevonden, waarop zij elkander volkomen verstonden en waarop zij tegelijk altijd vreemd aan elkander konden blijven. Waar een kennismaking in het algemeen, maar vooral in de herderlijke werkzaamheid eens leeraars, met een bepaald oogmerk geschiedt, is niets zoo gevaarlijk als mis te tasten in de keus van het onderwerp, omtrent hetwelk men het eerst wederkeerige sympathie zal betuigen. De kennismaking, wordt zij ook later tot vriendschap, verkrijgt dan vaak reeds terstond een karakter, waaraan zij in het vervolg altijd min of meer gebonden is. Men

{==97==} {>>pagina-aanduiding<<}
kan wel later van dat terrein, waarop men het eerst wederkeerig overeenstemming vond, een sprong wagen om op een ander terrein te geraken, maar die sprong blijft altijd gevaarlijk en gelukt zelden. Van waar, dat men met bepaalde personen bijna nooit, en stellig nooit van harte, over bepaalde onderwerpen spreken kan? Het komt, bedrieg ik mij niet, vaak daarvan, dat de eerste kennismaking op een verkeerd terrein is aangevangen. De omgang met menschen, vooral, ik herhaal het, wanneer die omgang met een bepaald oogmerk geschiedt, leert ons, dat van een eerste ontmoeting, een eerste gesprek, zoo het althands niet geheel onbeduidend was, voor het vervolg onnoemelijk veel afhangt. Het was in ons oog een misslag van sénévan den elektrieken stroom, die tusschen twee elkander verwante zielen pleegt te ontstaan, het eerst door wederzijdsche sympathie voor de schilderkunst te doen geboren worden. Want, begrijpt men elkander reeds zoo volkomen op een terrein, waarop men toch niet blijven wil, zoo vertoont zich vaak een niet onverklaarbare schroom van andere terreinen te beproeven, waarop men elkander welligt niet of niet zoo volkomen goed zal begrijpen, en het is die schroom, die aan gesprekken van anderen aard iets stijfs en stroefs geven kan. Hij, die verstandig met anderen omgaat, hij vooral die, met welk doel ook, eens anders hart veroveren wil, moet zorg dragen van niet aan zijn wederpartij de keus van het terrein te laten, maar moet zelf het punt bepalen, waarvan hij den aanval wagen wil.
Ook met betrekking tot den omgang met anderen, vooral met dezulken, die op eenigerlei wijze aan ons onderrigt of bestuur zijn toevertrouwd, sta ons het voorbeeld van den eenigen Meester, van den eenigen Hartenkenner gedurig voor den geest. In zijn gesprek met de Samaritaansche bepaalt Hij zelf het punt van uitgang voor dat gesprek, laat zich door de theologische vraag aangaande

{==98==} {>>pagina-aanduiding<<}
de ware plaats der aanbidding niet eerst verrassen, maar ontwikkelt tot den einde toe de gedachtenreeks, die naar aanleiding van het gevraagde water is ontstaan; in zijn nachtelijk onderhoud met nicodemus slaat Hij in het allerminst geen acht op het vleijend terrein, waarop de schriftgeleerde Hem brengen wil, maar vangt terstond aan met zijn ernstigen eisch, den eisch eener geboorte uit den Hemel. Op de farizeesche vraag, waarom de discipelen de inzettingen der ouden versmaden, volgt geen netelige twist over de geldigheid dier inzettingen, maar een vreeselijk: ‘Gij doet Gods gebod te niet, opdat gij uwe inzettingen zoudt onderhouden.’
Hoe het zij, sénévan keerde van zijn eerste bezoek bij louise d'avédo met een dubbele gewaarwording huiswaarts. Hij had een aangenaam, een onderhoudend, een belangrijk gesprek met haar gevoerd, maar niet dat gesprek, dat hij wenschte. Hij had haar leeren kennen als een beschaafde en begaafde vrouw, maar hij had haar niet leeren kennen uit dat oogpunt, waaruit zij hem voornamelijk belangrijk zou zijn geweest. Wel maakte hij zich dit alles nog niet terstond duidelijk, doch bij een tweede en derde en inderdaad bij al de overige bezoeken, ondervond hij een eigenaardige moeijelijkheid om openhartig die onderwerpen aan te roeren, die vooral in het aangezigt des doods een dringend belang verkrijgen.
Want het is nog iets anders voor den leeraar om over godsdienst te handelen en bij een ziekbed een preek in miniatuur te houden, waarbij men zich wederkeerig in postuur stelt, de een om te preeken, de ander om bepreekt te worden en iets anders is het van hart tot hart over de gewigtigste belangen des geestes te spreken en dat op zulk een wijze als juist het meest met de behoefte, het karakter en den toestand van den persoon, dien men voor zich heeft, overeenkomt.
De vertrouwelijkheid derhalve, die sénévan met ieder

{==99==} {>>pagina-aanduiding<<}
lid zijner gemeente zoo veel mogelijk wenschte te bezitten, kwam tusschen hem en louise d'avédo niet tot stand Zij bleef hem daardoor in vele opzigten een raadsel en dit deed hem te vergeefs zoeken naar den weg, dien hij moest inslaan om dit zedelijk zoo verwoeste hart voor zijn Zender te winnen. Hij vond bij haar niets dan de grootste koelheid, waarvan hij zich echter in haar anders eerder hartstogtelijk karakter geen rekenschap kon geven. Sprak hij met ingenomenheid, met liefde van de dienst van God, van den Verlosser, van de hemelsche gelukzaligheid, zoo bewonderde louise somtijds de natuurlijke welsprekendheid, die zijne woorden dan onderscheidde, doch overigens ging alle indruk te loor, om de eenvoudige reden, dat zij nu eenmaal aan alle deze zaken niet geloofde. Ook werd sénévan niet weinig geschokt, toen zij hem in de rede vallende uitriep: ‘alles, wat gij zegt is goed voor gelukkige menschen, maar wanneer men zooveel heeft geleden als ik, dan weet men wel wat meer,’ en toen sénévan zocht door te dringen in hetgeen die uitroep had uitgelokt, werd vermoeidheid door louise voorgewend om het gesprek af te breken.
Gedurende een jaar ging hij voort met louise te bezoeken. Aan het einde van dien tijd meende hij eenige verandering in haar gemoedsgesteldheid op te merken. Hij kon zich namelijk niet herinneren in een zeer geruimen tijd een enkel woord van haar lippen te hebben vernomen, dat weerzin of onverschilligheid ten opzigte der godsdienst verried. Reeds begon de gedachte sénévan te streelen, dat deze gunstige verandering eenigermate het gevolg was van zijn omgang en gesprekken, toen het bleek dat intusschen een andere hand in het spel was gekomen, waarop sénévan in het allerminst niet had gerekend en waarvan hij op geheel onverwachte wijze overtuigd werd.



{==100==} {>>pagina-aanduiding<<}

VIII.

Het kon omstreeks acht dagen geleden zijn sedert sénévan zijn laatste bezoek aan louise had gebragt. Hij nam zich dus voor, den dag niet te laten voorbijgaan, vóór hij zijn belangwekkende patient had gezien. Nadat hij aan de deur van louise geklopt had, en, als naar gewoonte, naauwelijks het antwoord had afgewacht, trad hij binnen, in de overtuiging van niemand anders te zullen zien, dan de lijderes en haar verzorgster. Hij was niet weinig verwonderd, toen hij behalve mélanie naast het ziekbed nog iemand zag nederzitten, dien hij spoedig voor een R. Catholiek geestelijke, en wel, aan zijn costuum, voor een uit de orde van jezus herkende. Sénévan dacht bij zich zelven: ‘vriend, van waar gij hier?’ doch liet van zijn verwondering niets blijken en knoopte een gesprek aan, dat over onverschillige onderwerpen liep.
Er zijn van die oogenblikken in het leven, waarin men bemerkt, dat men deftig en met inachtneming van alle mogelijke vormen gefopt wordt. Wie dan boos wordt, fopt er zich zelf bij.
De geestelijke, aan sénévan volkomen onbekend, is ons geen vreemdeling meer. Hij is niemand anders dan de eerbiedwaardige grijsaard, de Rector van het Jesuiten-College, met wien wij te Lianre hebben kennis gemaakt en onder wiens leiding wij den jeugdigen theodoor laroche een vurigen aanbidder der H. Maagd zagen worden. Reeds sedert den aanvang van louise's verblijf in het hospitaal had men getracht den aalmoezenier met haar in aanraking te brengen, in de hoop van daardoor de belangrijke kranke tot het geloof der R.C. Kerk te bekeeren. Louise had het herhaald aanzoek niet langer willen afslaan en de pastoor van het gasthuis was bij haar toegelaten geweest, doch was in zijn spreken op zulk een

{==101==} {>>pagina-aanduiding<<}
onverstandige en onhandige wijze te werk gegaan, dat louise vriendelijk had verzocht, voortaan van zijne bezoeken verschoond te mogen blijven. Nu was sedert eenige weken de Rector van Lianre, P. blanca, in zijn waardigheid opgevolgd, waardoor ZEw., thands weder eenvoudig medebroeder der orde van jezus, terstond kon uitgezonden worden tot een missie in de stad en omstreken van Wallain. Schier elken avond beklom P. blanca den kansel en hij besteedde zijne dagen aan het bezoeken van dezulken, die zijn leiding of raad hadden ingeroepen. Op hem, die door de beminnelijkheid van zijn karakter, de beschaafdheid zijner manieren, zoowel als door de overredingskracht zijner taal te Wallain reeds zoo gunstig bekend was, moest de aandacht onmiddellijk vallen, toen men naar iemand omzag, die op louise's gevoelens en denkwijze den gewenschten invloed zou kunnen uitoefenen. Pater blanca werd dus spoedig door den pastoor van het gasthuis geraadpleegd en de eenvoudige aalmoezenier aarzelde niet de hulp des Jesuits voor een taak in te roepen, die voor zijne krachten en gaven te zwaar was bevonden. Er moge somtijds, omdat zij menschen zijn, tusschen de verschillende priesters der R.C. Kerk afgunst ontstaan wegens de uitmuntendheid van den een boven den ander in geleerdheid of in de eereplaats, die hem in het bestuur der Kerk is aangewezen, wij gelooven niet dat die afgunst ligt spreken zal, wanneer het er op aankomt een ziel voor de H. Moederkerk te winnen. Men zal geen ziel laten verloren gaan, die men zelf niet heeft kunnen redden, liever dan den bijstand te vragen van een, die bekwamer zij of met meer gaven wierd toegerust. Tot bewijs daarvan strekt ook het bezoek van den aalmoezenier aan P. blanca gebragt en deze, niet van oordeel, dat iets hoegenaamd buiten zijn werkkring lag, wat het heil der zielen of den bloei der Kerk ook slechts in 
de verte betrof, beloofde zijn medebroeder, zoo spoedig

{==102==} {>>pagina-aanduiding<<}
mogelijk de gewenschte dienst te komen bewijzen. Wijsselijk werd het niet aan louise gevraagd of zij den Jesuit ontvangen wilde. Hierdoor toch had men zich aan een weigering al te roekeloos blootgesteld. Het gewigt der zaak die het gold zou zulk een roekeloosheid onverantwoordelijk gemaakt hebben. Op een oogenblik, dat louise niet te veel leed en helder was van geest, hetgeen door haar gedurig tot zich nemen van een steeds aangroeijende hoeveelheid morphine niet dikwijls plaats greep, trad de gewezen Rector van het Jesuiten-College te Lianre het ziekenvertrek binnen en zette zich met al het aplomb, dat levenswijsheid en oude jaren in dergelijke gevallen plegen te geven, aan de sponde der kranke neder. Wij hebben reeds in zijn omgang met theodoor Pater blanca's menschenkennis kunnen waardeeren. In zijn betrekking tot louise verloochende hij zijn karakter allerminst. Zijn innemend uiterlijk, zijn welluidende stem, wisten al dadelijk louise gunstig voor hem te stemmen en de Rector, bekwamer, handiger dan sénévan, gaf aan het gesprek dien loop, dien hij verlangde en noodzakelijk keurde.
‘De krankheid des lichaams, zoo sprak hij onder anderen, is zelden buiten verband, mijn dochter, met krankheid der ziele. God zendt ons vaak de eerste de krankheid toe, om ons op de tweede opmerkzaam te maken. De krankheden der ziel zijn niet minder verschillend dan die des ligchaams, en zoo deze laatsten dikwijls door uitwendige omstandigheden worden veroorzaakt, ook de eersten zijn van onze lotgevallen in geenen deele onafhankelijk. God weet dit, en daarom heeft hij medelijden en daarom is hij toegevend voor de kwalen, waaraan ons hart lijden mogt, even als voor de dwalingen, waarin onze geest mogt verkeeren. God is niet een onregtvaardige, noch een harde meester die maait, waar hij niet gezaaid heeft; integendeel, God heeft geduld met zijne schepselen en zij er voor alle ziekten des ligchaams al geen kruid

{==103==} {>>pagina-aanduiding<<}
gewassen, daar is geen krankheid der ziele zoo gevaarlijk, die niet kan worden genezen. Ik ken uw toestand, Mevrouw, ging hij voort, ofschoon er hem niet meer van verhaald was, dan aan sénévan, ik ken uw toestand, ik begrijp dien volkomen, gij lijdt veel, gij hebt reeds veel geleden: dit kan u niet anders dan aangenaam maken in de oogen van God, maar hiervoor eischt hij dan ook van u, dat gij hem geheel onderworpen en gehoorzaam zult zijn.’ In dien geest sprak Pater blanca, doch hij bemerkte spoedig bij louise de koelheid en onverschilligheid op, die ook aan sénévan niet waren ontgaan. Zijn scherpziend oog bespeurde evenwel onmiddellijk, dat die onverschilligheid wortelde in een volslagen gebrek aan geloof. De taak, die hij had te vervullen, stond hem dus op eenmaal duidelijk voor den geest: hij aarzelde geen oogenblik die taak op zich te nemen. Hij zag in dit hart, wij zeggen niet ongeloof, maar volslagen gebrek aan geloof, dat wil zeggen, niet zoozeer een stelselmatig ontkennen van bepaalde waarheden der Christelijke leer, dan wel een gemis van die hoedanigheid, dien eigenaardigen toestand der ziel, dien men geloof noemt en die uitsluitend bestaat in die zekere overgave des gemoeds, waarvan louise de zaligheid nooit had begrepen. Hoe meer de doornen der aarde haar wondden, des te meer had zij zich teruggetrokken: als de bloem had zij hare kelken gesloten, toen het zonlicht des voorspoeds verdwenen was; zij had nooit vermoed, dat er na het dalen dier zon nog een koesterender licht kon verrijzen, waarvoor het wel der moeite waard is de kelken weder te ontsluiten. Hij besloot dien overeenkomstig alle gezag, en wel zulk een gezag, als vertrouwen niet vraagt, maar gebiedt, in zijn persoon te vereenigen en de onbewaakte vesting van louise's hart alzoo met een onwederstaanbaren greep te overrompelen.
Tevens opende zich hier een dier rijke gelegenheden voor den medebroeder van de orde van jezus, om dat

{==104==} {>>pagina-aanduiding<<}
benijdbaar en dat gevaarlijk talent te ontwikkelen, dat van die orde tegelijk de eer en de schande uitmaakt, het talent van in goeden en kwaden zin allen alles te worden, het talent van zich zelven d.i. zijn toevallige individualiteit zóó te vernietigen, dat men beurtelings zacht en gestreng, beurtelings streelend en donderend, beurtelings beloonend en dreigend worden kan en dat, waar het met een verkeerd doel geschiedt, niet altijd uit sluw overleg, niet uit voorbedachte valschheid, maar uit een kwalijk begrepen liefde en vooral uit een kwalijk begrepen gehoorzaamheid.
Na eenige weinige bezoeken, die voldoende waren geweest om den grijzen Jesuit volkomen in het hart van louise te doen lezen, knielde P. blanca, zonder iets te zeggen, voor de sponde der lijderes neder. Op zijn gelaat was een uitdrukking van aandacht en gebed, die er het natuurlijk schoon niet weinig van verhoogde. Hij bad de litanie van maria. Toen hij eenigen tijd had gebeden, viel louise hem met een flaauwen glimlach in de rede:
‘Weet gij wel, Pater blanca, dat ik daaraan niet geloof?’
‘Daarom bid ik juist, mijn dochter,’ en hij bad weder eenigen tijd voort.
‘Gij verliest uw tijd, P. blanca, ik zal daaraan toch nimmer gelooven.’
‘Dat staat niet aan u om te beslissen,’ was het eenige antwoord en nogmaals verzonk hij in gebed. Toen stond hij op, greep de hand van louise en zeide:
‘God, mijn dochter, heeft mij tot u gezonden. Ik zal u den weg wijzen, langs welken alleen gij Gods ontferming en gunst waardig kunt worden. Ik zal u de waarheid toonen, zoo als zij is, zoo als God haar aan Zijn kerk heeft geopenbaard; verwerpt gij haar, zoo zal ik u moeten verlaten, om haar aan waardigeren dan gij te verkondigen.’

{==105==} {>>pagina-aanduiding<<}

‘Laten wij daarover eens nader spreken, Pater, ik ben thands nog al vermoeid.’
‘God geeft u geen morgen. Hij geeft u dezen dag, dit oogenblik. God schonk zijn waarheid ook niet, opdat wij er over spreken, maar opdat wij haar gelooven zouden.’
‘Maar hoe wil ik gelooven?’
‘Gods dienaar, Gods gezant staat voor u. Hij spreekt tot u in den naam van God, ontvang uit zijn mond de woorden des levens en word een gehoorzame dochter der alleen zaligmakende kerk. Ik wil u genezen, ik wil u behouden naar ligchaam en ziel, ik wil uw eeuwig geluk verzekeren, mijn kind, ik heb tot maria gebeden en zij heeft mij beloofd, dat ik u voor haar winnen zal. Bied dus geen wederstand, het zou al vruchteloos zijn en tijdverlies.’ Zoo ging hij een geruimen tijd voort en langzamerhand ontstond in louise's ziel vertrouwen voor den man, die niet twijfelde, niet vroeg, niet besprak, maar stelde, maar verkondigde en zeker was van zijn zaak. Zij liet van dat vertrouwen aanvankelijk blijken door te zeggen: ‘Welnu, Pater blanca, zeg mij wat gij mij te zeggen hebt, ik zal u aanhooren.’
‘Kus eerst deze beeldtenis van maria, mijn dochter.’
‘Waarom, Pater?’
‘Dit zal u ten eerste bewaren tegen een al te hevigen aanval van ligchaamspijnen, gedurende ons gesprek; zeg ook een wees gegroet, want, die dit overeenkomstig de meening en de inzigten der H. Kerk bidt, kan niet veel pijn lijden.’
‘Hoe weet gij dat?’
‘Hoe.... weet.... gij.... dat...! herhaalde P. blanca met verachting. Denkt gij, dat ik u mijn wijsheid verkondig, Mevrouw? Moet ik u van die duizenden verhalen, die een wees gegroet hebben gebeden en die van allerlei kwalen zijn genezen? Maar neen ik mag mij niet verlagen tot het bewijzen van Gods waarheid; welnu, kus

{==106==} {>>pagina-aanduiding<<}
deze beeldtenis niet, zeg geen wees gegroet, sta uwe ondragelijke pijnen uit, indien gij dat verkiest. Er zijn nog ongelukkigen genoeg, die maria helpen zal.’
‘Reik mij de beeldtenis van maria toe, mijn vader.’
‘Neen, kind des twijfels, gij gelooft niet, gij wilt het hoofd, het trotsche hoofd niet buigen; welnu, lijd hier en ginds, het is mijn schuld niet langer, het is niet meer op mijn verantwoordelijkheid; gij spreekt op zulk een oneerbiedigen toon van de heilige Moeder Gods, dat zij u niet genezen kan. Wie geeft u het regt om de onbevlekte Koninginne des Hemels maria te noemen? Zij zal u nimmer genezen, vóór gij vol eerbied en vroomheid tot de H. Maagd uw wees gegroet hebt gebeden.’
‘Wilt gij het mij voorzeggen?’ vroeg louise, door de hoop op een mogelijke genezing aangetrokken en gevleid, zoowel als door de persoonlijkheid van Pater blanca meer en meer overweldigd.
‘Vouw de handen, mijn dochter en blijf een wijle in stilte en aandacht verzonken.’
P. blanca knielde neder.
Er heerschte een diepe, diepe stilte.
Langzaam en plegtig bewoog P. blanca herhaalde malen de hand over borst en gelaat om zich het geheimzinnig teeken des kruises te maken. Nog lag hij nedergeknield, het hoofd gebogen, de handen gevouwen. De diepe stilte hield aan. Louise was onder den indruk van iets zeer geheimzinnigs, dat met haar plaats greep. Haar hart klopte hevig en onrustig. Zij zou voor niets ter wereld die doodelijke stilte hebben afgebroken. Eindelijk stond P. blanca op en bad langzaam een wees gegroet, dat louise hem nazeide: daarna nam hij uit een fluweelen foudraal de beeldtenis van maria en bragt ze aan de lippen der lijderes. Louise drukte een kus op het gelaat der Madonna, een kus vol liefde en teederheid, een kus niet ongelijk aan den laatsten kus,

{==107==} {>>pagina-aanduiding<<}
dien zij op het stervend gelaat van haar kind had gedrukt.
‘Blijf nu rustig en aandachtig, mijn dochter, sprak de grijsaard, gij behoeft nu slechts te luisteren en - te gelooven.’
P. blanca had het karakter van louise ten volle begrepen. Hij had begrepen, dat men haar van de zijde der verbeeldingskracht en niet van die des gevoels moest aanvallen. Het gevoel toch was ten gevolge van haar opvoeding, haar nooit bestreden egoïsme, de uitwerking die haar veelvuldig lijden op haar had gehad, veel minder sterk ontwikkeld dan die wonderbare kracht der verbeelding, die den mensch zoo gelukkig en zoo ongelukkig maakt, die wonderbare kracht der verbeelding die, wordt zij in hooge mate aangetroffen, soms in de plaats treedt der rede. Gelijk de ervaring leert, dat er over het algemeen veel overeenkomst en verband bestaat tusschen de wijze, waarop de vrouw liefheeft en de wijze waarop zij haar godsdienstig gevoel openbaart, zoo kunnen wij ook zeggen, dat van dezelfde verbeeldingskracht, die bij louise door colin was opgewekt geworden, ook Pater blanca zich bediende om zijn doel te bereiken. De wonderdoende beeldtenis van maria, de indrukwekkende stilte, het plegtig teeken des kruises, het ernstig gebed, dat alles had louise onder den persoonlijken invloed van P. blanca gebragt; maar de indruk, daarvan ontvangen, zou slechts voorbijgaande zijn geweest, had de grijze Jesuit niet iets meer gegeven. Hoe vreemd het ook klinke, zoo meenen wij toch, dat een naauwkeurige waarneming ons onwedersprekelijk aantoont, dat een afgerond stelsel, een afgesloten theologisch systeem in hooge mate tot de verbeeldingskracht spreekt, zoowel als die verbeeldingskracht prikkelt en voedt. Van daar dat men gewoonlijk voor dichters en vrouwen niet te dogmatisch zijn kan. De twijfelingen, de onzekerheid eener altijd

{==108==} {>>pagina-aanduiding<<}
zoekende en navorschende, bovenal eener onpartijdige wetenschap vinden bij personen, die met het hart en met de verbeelding oordeelen, hoegenaamd geen bijval. Zij moeten veeleer de waarheid ontvangen en bezitten als één geheel, dat zij terstond kunnen overzien. Het lust hun niet aan den Ariadnedraad der wijsbegeerte den weg langzamerhand te ontdekken door den doolhof der menschelijke meeningen. P. blanca wist dit en begon nu, aan de sponde van louise nedergezeten, niet, als tot theodoor, van de poësie der Mariadienst te spreken, - hier toch was geen gevoelig gemoed, waarop hij werken kon, - maar hij begon haar het geheele stelsel der R.C. waarheid harmonisch te ontvouwen. Geen enkel punt werd in het midden gelaten, vooral geen enkel gedeelte der kerkelijke leer als twijfelachtig of als minder belangrijk voorgesteld, terwijl met de ontzettende Almagt Gods alles, ook het onmogelijkste, het onwaarschijnlijkste, het ongerijmdste werd gewaarborgd en gehandhaafd. Louise, die zich nimmer bijzonder veel met de waarheden van het geloof harer moeder had bezig gehouden, zag nu voor het eerst als een eerbiedwaardigen tempel het geheel der R.C. waarheid voor haar geest verrijzen. Is het wonder, zoo zij één aandacht, één bewondering was?
‘In dien schoonen tempel der waarheid, zoo eindigde Pater blanca zijn lange en boeijende rede, hebben halstarrige bestrijders, overwonnen, de schendige wapenen nedergelegd; in dien tempel hebben de vorsten en edelen dezer aarde het hoofd vernederd in het stof; in dien tempel hebben de heiligen van alle tijden aangebeden en geloofd. Het kind heeft op den drempel van dat Godsgebouw zijn dartel spel geheiligd, de jongeling heeft er in het voorportaal de eerste geloften van zijn ontluikend leven gebragt, en de grijze priester der waarheid, in het heiligdom doorgedrongen, heeft er zijn scheidenden geest aan den Vader der lichten opgedragen, en allen zijn bevredigd geworden,

{==109==} {>>pagina-aanduiding<<}
allen hebben eindelooze zaligheid genoten. Aan den ingang van dien tempel weent de Mater dolorosa, die met geopende armen hare afgedwaalde kinderen tot zich roept, en in zijn binnenste breidt de duive de vleugelen des vredes uit en, symbool van den geest des Allerhoogsten, spreekt zij van een God, die vergeeft, een God die zijne menschenkinderen aanneemt. Zie, de schare verdringt zich om in dien tempel te aanbidden. Hoor, de lofzangen rijzen... de wierookwalmen stijgen. God daalt neder. Hij woont onder zijne kinderen en de dag licht aan, waarop alle tranen van de oogen worden afgewischt. Daar vinden lang gescheiden vrienden elkander weder, daar koestert de moeder haar lang beweend kind, daar vliegt de zoon aan het milde vaderhart, daar is geen pijn, geen rouw, daar is God en God alles en in allen. - Maar - gij wilt daar niet ingaan; gij blijft van verre staan, gij kiest liever het deel der goddeloozen en der zondaren.’
Pater blanca was ongemerkt van de beschrijving der Roomsch-Catholieke waarheid tot de aanschouwing der hemelsche gelukzaligheid opgeklommen, om louise's verbeelding al hooger en hooger te spannen. Zijn doel werd niet gemist. Zijn rede, waarvan wij slechts een flaauwen nagalm hebben gegeven, had louise diep getroffen. Pater blanca stond op en verliet louise met de woorden: ‘Houd goeden moed, mijn dochter, ik zal voor u bidden, gij zult genezen, morgen kom ik weder.’
Naauwelijks had Pater blanca het vertrek van louise verlaten, of mélanie, die al knorrende bij de komst van den Rector haar plaats geruimd had, stak met oogen, vol hatelijke nieuwsgierigheid, het hoofd binnen de deur om te zien, of de gouden ketting nog hing om den hals van louise.
Gelukkig had Pater blanca den ketting niet medegenomen.
Het gemoed van louise en mélanie kwam tot rust;

{==110==} {>>pagina-aanduiding<<}
dat der eerste door de welsprekende voorstelling der Roomsch-Catholieke waarheid; dat der andere door het gezigt van den gouden ketting.


IX.

Sints het gewigtig gesprek, dat wij hebben medegedeeld en de aanvankelijke bekeering van louise tot de R.C. Kerk, waren reeds eenige weken verloopen, toen sénévan den Jesuit in het ziekenvertrek aantrof.
In dien tusschentijd had louise reeds eenmaal aan P. blanca gebiecht, maar had nog altijd het ontvangen van het H. Sacrament uitgesteld, zonder zich zelve evenwel van dit uitstel rekenschap te geven. Sénévan bleef in het vertrek van louise, totdat de Jesuit haar had verlaten, daar hij nog dienzelfden dag met de reden en het doel van de komst des Rectors wilde bekend zijn. Louise wilde zich echter weinig uitlaten.
‘Is dit de eerste maal, vroeg hij, dat gij zulk een bezoek ontvangt, Mevrouw?’
‘Mijnheer valt een weinig nieuwsgierig.’
Sénévan gevoelde geen lust de zaak met deze aardigheid te laten afloopen en hernam daarom met ernst:
‘Mevrouw, indien deze bezoeken zich herhalen, dan moeten òf mijne bezoeken òf die van den Roomschen geestelijke u onaangenaam zijn.’
‘Daar zie ik geen reden voor, mijnheer sénévan; uwe bezoeken, gelijk die van alle beschaafde en verlichte menschen, zijn mij ten hoogste aangenaam.’
‘Mevrouw, ik zou ongaarne met een R.C. geestelijke deelen, waar ik alleen regt op meen te hebben.’
‘Zijt gij zoo bevreesd voor een R.C. geestelijke?’ zeide louise, die sénévan gaarne driftig wilde maken, opdat hij welligt zelf zijn betrekking met haar afbreken

{==111==} {>>pagina-aanduiding<<}
en zijne bezoeken staken zou. Sénévan begreep gelukkig te goed zijn roeping om zich door iets, wat hem persoonlijk onaangenaam mogt zijn, te laten afschrikken. ‘Ik ben niet bevreesd, hernam hij, voor een R.C. geestelijke, maar ik vrees zeker zijn invloed voor u.’
‘Er is toch veel schoons in de Roomsche kerk.’
‘Om alle misverstand weg te nemen, Mevrouw, moet ik u zeggen, dat het mij niet te doen is om een ziel te behouden of te winnen voor de kerk, waartoe ik behoor. Hoogere belangen dan die van een kerkgenootschap gaan mij ter harte. Zonder in de verte te beweeren, dat men in de R.C. kerk God niet zou kunnen dienen en in de blijde hope van velen uit dat kerkgenootschap in den Hemel te zullen ontmoeten, is het toch ontwijfelbaar zeker, dat wie onder het licht des Evangelies geboren, dat licht eigenwillig verdonkert en aan menschelijke dwalingen de voorkeur geeft, het bezit der waarheid op geringen prijs schijnt te stellen.
‘Wees maar gerust, mijnheer sénévan; Pater blanca is mij juist heden zijn afscheidsbezoek komen brengen; hij moet Wallain verlaten, gij behoeft dus niet te vreezen dat hij mij Roomsch zal maken.’
De gesprekken met den Jesuit hadden in zeker opzigt aan louise een dienst bewezen, doch een dienst die, uit andere oogpunten beschouwd, zeer onwezenlijk mogt worden genoemd. Nu haar verbeeldingskracht getroffen was geworden, had zij iets leeren kennen wat aan overgave des gemoeds, wat aan geloof niet geheel vreemd was. Maar dat geloof, dat vertrouwen was niet zoozeer ontstaan voor het eenige voorwerp, dat alleen al ons vertrouwen waardig is, dan wel voor Pater blanca's persoonlijkheid. Op zijn gezag, een gezag dat voor haar geest onwederstaanbaar was geweest, had zij een geheel, een welgesloten geheel van waarheden aangenomen. Maar, moge een menschelijk leeraar al in staat zijn aan het ver-
{==112==} {>>pagina-aanduiding<<}
stand bepaalde waarheden mede te deelen of op te leggen, de goddelijke Meester alleen kan het hart treffen en het gemoed den troost der aangenomen waarheid doen ondervinden. louise's Roomsch Catholicisme kwam dan ook niet veel verder dan haar verstand en bleef buiten betrekking tot hart en leven. Het maakte haar geen enkel oogenblik meer onderworpen aan den wil van God, het gaf haar nooit kracht om geduldig te lijden, noch blijmoedige hope om de ure der verlossing biddende te verbeiden. De eenige verandering, die sénévan thands bespeuren kon, wanneer hij haar vorigen toestand bij den tegenwoordigen vergeleek, was hierin gelegen, dat zij thands omtrent de leeringen der Christelijke godsdienst geen twijfel meer scheen te koesteren, en dit zeker bood een grond aan, waarop men trachten kon verder voort te bouwen.
De toevallige omstandigheid van Pater blanca's vertrek uit Wallain bragt louise weder onder sénévan's invloed. Ware de Rector in louise's nabijheid gebleven, hij had gewis de laatste hand gelegd aan een werk, dat hij met zooveel bekwaamheid had aangevangen. Daar het ons bleek, dat louise's catholicisme vooral door blanca's persoonlijkheid was ontstaan, moest het zeer in kracht afnemen, toen deze persoonlijkheid van haar week. De oude vooroordeelen zoowel als de overtuigingen van haar jeugd kwamen langzamerhand weder boven en deden haar het ongelooflijke van vele punten der R.C. leer weder beter gevoelen. Zonder evenwel te willen bepalen, in hoeverre zij de R.C. waarheid bleef toegedaan, zij hier alleen vermeld, dat zij zoowel door het bewustzijn van tegenover den Protestantschen leeraar niemand meer te hebben, op wien zij steunen kon, als door den algemeenen indruk van blanca's onderwijs, te gereeder naar sénévan begon te luisteren, en op deze wijze drie maanden verliepen, waarin louise's gezondheid gedurig

{==113==} {>>pagina-aanduiding<<}
verminderde. Van haar naderend einde wilde zij echter in het geheel niet hooren spreken. De doctor had haar, gelijk zij beweerde, beloofd, dat in de volgende maand Mei haar genezing volkomen zou zijn. Wie haar bezochten, vonden er insgelijks hun vermaak in, de lijderes in haar zelfbedrog te stijven. ‘Het gaat zoo goed, gij gaat werkelijk vooruit’ waren de gewone geruststellende verklaringen, die door de bezoekers werden afgelegd en die het sénévan hoe langer zoo moeijelijker maakte dat zelfbedrog te verstoren. Hij deed het evenwel. Louise hoorde hem geduldig aan en toen hij haar vroeg naar den indruk, dien zijne woorden op haar hadden te weeg gebragt, gaf zij ten antwoord: ‘Gij deedt uw pligt.’
Intusschen naderde de laatste ure. Louise hield hare vingeren onafgebroken op haar polsslag, om zelve te gevoelen, hoever hare levenskrachten zouden reiken. Eens riep zij uit: ‘Ik sterf niet, wanneer ik niet wil sterven. Haar vroeger zoo krachtige en onafhankelijke geest trad weder te voorschijn; ook was het alleen aan haar groote geestkracht toe te schrijven, dat zij, tot niet geringe verbazing des geneesheers, nog verscheidene dagen haar leven voortsleepte. Maar met iederen dag putte de hardnekkige strijd tegen den dood hare krachten meer uit. Weldra werd alle strijd onmogelijk, en zou deze bloem voor goed afvallen van haar reeds lang geknakten stengel.
Omstreeks middernacht begon zij te zieltogen. In den vroegen morgen ontsliep zij. Requiem!
Mélanie had den rand der legerstede niet verlaten. Thans was zij op het toppunt harer wenschen. Niemand, niemand dan zij was bij het sterven tegenwoordig en de gouden ketting ging van louise's hals in mélanie's bezit over.
Nog dien zelfden dag werd louise gekist en geplaatst in een voor de lijken van het hospitaal bestemd vertrek. Naast de lijkkist van louise stonden nog drie of vier ande-
{==114==} {>>pagina-aanduiding<<}
ren en voor die allen brandde één kaarsjen, dat voor allen in de donkere vallei des doods waarschijnlijk even veel licht verspreidde.
Charski begeleidde het lijk zijner vrouw naar de laatste rustplaats onder veel misbaar en geween. Hij had zich kunnen troosten met de gedachte, dat hij van alles wat ooit in de ziel van louise was omgegaan, nooit iets had begrepen.
In zijn armoede rekende hij op den gouden ketting om de kosten der begrafenis eenigzins te dekken.




{==115==} {>>pagina-aanduiding<<}

Hoofdstuk IV.


De protestantsche gemeente van Wallain.

I.

Toen de begrafenisplegtigheid was afgeloopen begaf sénévan zich terstond naar Mevrouw de steinville, die niet alleen in alles, wat met de beklagenswaardige kranke was voorgevallen een levendig deel had genomen, maar haar ook zelf menigmaal had bezocht. Lang bleven zij spreken over al het weemoedige, dat de gedachte aan louise in de herinnering riep en sénévan had gelegenheid het gevoelig hart en het juiste oordeel van Mevrouw de steinville op nieuw te waardeeren.
Het wordt dus tijd, dat wij in kennis treden met een persoon, die in ons verhaal reeds handelend is opgetreden en in wier familie wij zelfs geen vreemdelingen meer zijn. Mevrouw de steinville was de zuster van Mevrouw laroche. Reeds dikwijls had zij sénévan van deze beminnelijke zuster gesproken, zoo wel als van haar veelbelovenden neef theodoor, dien zij niet dan met leede oogen aan de leiding der Jesuiten toevertrouwd had gezien.

{==116==} {>>pagina-aanduiding<<}

Mevrouw de steinville had te Parijs, in de schoone dagen van het keizerrijk, haar jeugd gesleten. Van haar kindschheid kon haar echter geen aangename herinnering overblijven. Haar vader, generaal in het groote leger, eerst van de republiek, daarna van den eersten consul had zij vroeg moeten verliezen. Met een eenigen broeder en zuster overgebleven, bragt zij hare kindsche jaren onder de leiding van haar moeder en van een tante door. Deze tante, zuster van Mevrouw de steinville's vader was een dier personen, wier verschijning, na de zon onzer jonkheid te hebben beneveld, een duurzamen en somberen indruk in ons gemoed voor ons geheele leven kunnen achterlaten. De tante was van een ziekelijk gestel en gemelijk humeur en schonk haar liefde aan niets en aan niemand dan aan een papegaai, die den ganschen dag, te beginnen van des morgens vijf uur, het vervaarlijkste geluid wist te maken. Tante was steeds van oordeel dat de kinderen toonbeelden waren van ongehoorzaamheid en woestheid, beklaagde zich vaak ten ernstigste over den weinigen eerbied, dien men haar toedroeg en waardoor haar krank en zwak gestel door de kinderen veel te weinig werd ontzien. Het minste geluid hinderde haar, het minste geraas bezorgde haar de ondragelijkste hoofdpijnen, maar de papegaai mogt schreeuwen, zooveel het ongelukkige dier slechts verkoos en wie er zich eenige aanmerking op veroorloofde werd door tante van meedogenlooze hardvochtigheid beschuldigd en van haar zelfs het minste genot niet te gunnen. De moeder van Mevrouw de steinville, zelve een goed en stil mensch, was geheel en al onder de zedelijke heerschappij van haar waardige schoonzuster. Zij wachtte zich dus wel van ooit de partij der kinderen op te nemen. Dezen vonden geen toevlugt dan bij de oude dienstmaagd, een regt huismeubel, die de heerschappij en het oppermagtig bestuur aan tante laroche voet voor voet betwistte. De oude dienstmaagd nam de

{==117==} {>>pagina-aanduiding<<}
verdediging der kinderen heldhaftig op zich en zij ontzag zich niet die verdediging nu en dan in daadwerkelijken aanval te doen overgaan. Zij plaagde de goede tante op allerlei wijzen en lieten de kinderen soms, met vervaarlijk gedruisch, hun speelgoed langs al de trappen vallen, dan smaakte de oude charlotte een genot zoo als slechts zelden in dit tranendal gesmaakt wordt. Dat deze welgevoerde en onvermoeid volgehouden strijd niet in staat was op het gemoed der kinderen een buitengemeen gunstigen invloed uit te oefenen, zal ieder begrijpen. Mevrouw de steinville vooral, als kind reeds vlug van begrip, bemerkte terstond, dat zij in de oude charlotte een uitnemende verdedigster bezat, waardoor haar afkeer tegen tante zich des te stouter durfde te openbaren, hetgeen van de zijde der laatste nieuwe kwellingen uitlokte. Op haar tiende jaar kwam in zoo ver eenige verandering in haar toestand, dat tante stierf en haar moeder in een tweede huwelijk trad met den Heer pamier. Deze verandering maakte echter de jeugd van Mevrouw de steinville weinig gelukkiger. De heer pamier was een der zonderlingste en wispelturigste menschen, die ooit de ondankbare rol van stiefvader hebben vervuld. 's Mans grootste vermaak was zijn goedige, zwakke echtgenoot te zamen met zijne kinderen de vreeselijkste schrikken aan te jagen. Een dier schrikken stond Mevrouw de steinville op later leeftijd nog levendig voor den geest. Zij had dien ondervonden, bij gelegenheid dat pamier de kamer, waar zijn vrouw en kinderen zich bevonden, binnentrad, van een paar pistolen voorzien, die met ligt kruid waren geladen. Hij schoot het eene pistool na het andere af en een dikke rookdamp vervulde het geheele vertrek. Het verschrikte kind verliet het huis, ijlde naar buiten en dwaalde uren lang door Parijs, tot zij eindelijk des avonds, door een 
vriendin van Mevrouw pamier gevonden, met veel moeite bij haar moeder werd teruggebragt.

{==118==} {>>pagina-aanduiding<<}

Zoo ving het leven des lijdens van deze vrouw aan. Wat kinderen lijden kunnen, wie zal het uitspreken! Waar is de menschenvriend, die de rijke en volle kinderwereld naauwlettend en met liefde heeft bespied, om er de verschillende aandoeningen, de snelle overgangen van de hoogste blijdschap tot de bitterste droefheid van te leeren kennen! Neen, de wreedheid der menschen komt nooit sterker uit noch vertoont zich ooit in een hatelijker daglicht, dan waar zij het geluk van kinderen tot haar noodlottig slagtoffer kiest. Gelukbedervers treft men aan op allerlei leeftijden, maar nooit is men weerloozer tegenover die booze geniën der menschheid, dan op dien leeftijd waarin men zich nog met zooveel beminnelijke naïveteit als ‘tot geluk geschapen’ beschouwt. Vreeselijk zullen zij het voor den grooten Kindervriend te verantwoorden hebben, die voor een dezer kleinen het leven verbitterd of de eerste rozen, als zij ontloken, op haar stengel geknakt hebben. Het is slechts zelden dat zij, hoewel altijd tegen hun bedoeling, aan kinderen de beste dienst bewijzen, door hun geluk en vrolijkheid van den beginne af aan te dwarsboomen. Wordt menig kind voor goed daardoor bedorven in zijn geestelijke soms ook in zijn lichamelijke ontwikkeling, er zijn kinderen, die, door zich vroeg aan de doornen des levens te wonden, een heroiek vermogen verkrijgen om veel te lijden, veel te strijden en veel te overwinnen. Er zijn kinderen, wier jong gemoed een vroegen adel zich verwerft door een vroegtijdige en diepgaande smart, en dezulken zijn niet zelden bestemd, de beminnelijke en navolgingswaardige volgelingen te zijn van Hem, die het kruis heeft gedragen en door lijden is geheiligd geworden.
Zoo ging Mevrouw de steinville's jeugd voorbij onder vele tranen, vele heete kindertranen. Toen zij den leeftijd van zeventien jaren had bereikt, kwam de Heer de steinville als een reddende engel opdagen, dien

{==119==} {>>pagina-aanduiding<<}
pauline (zoo noemen wij Mevrouw de steinville) niet liefhad, niet haatte, zelfs niet kende, maar wiens hand haar verlossen zou uit de treurige ouderlijke woning. Het scheen, of dagen van ongestoord geluk voor haar aanbraken, toen zij voor het eerst haar eigen woning kon betrekken en weldra een engelachtig kind haar een blijde moeder maakte. De steinville, wien zij haar hand, maar niet haar hart had geschonken, won ook dit laatste in korten tijd, daar hij een beschaafden geest aan de beminnelijkste inborst paarde. Het ouderlijke huis werd nu zelden bezocht en het scheen dat uit haar gemoed spoedig de laatste indruk van vroeger verdriet zou zijn uitgewischt. Doch de goede genius van haar leven had den weg des voorspoeds niet uitgekozen, als den weg, waar langs hij haar natuur tot dien waren zielenadel wilde opvoeren, die ligter het deel wordt dergenen, die weenen en bidden, dan dergenen, die lachen en dartelen. Haar kind, naauwelijks drie maanden oud, stierf onder hevige stuiptrekkingen en hare drie volgende kinderen, waaronder een beeldschoon knaapjen, sliepen weldra bij hun oudste zusjen in het kille graf. Maar Mevrouw de steinville weende niet als die geen hope hebben. Hoewel tranen van echt moederlijk gevoel nu reeds vier lieve lijkjens hadden besproeid en getracht te verwarmen, toch had zij met edele onderwerping het bloempjen, dat de Heer noodig had in zijn hof, afgeplukt en aan den Hemelschen Hovenier zonder klagen overgereikt; en was bloempjen na bloempjen gevraagd, zij werden willig afgestaan als zij dacht:

Lieve herinnering zijn ze dier aarde 
Waar hij een hulpeloos kind voor ons werd. 


En bij ieder kind, dat teêr beweend werd, ontlook haar eigen karakter meer en meer als een schoone en edele plant, die de groote Hovenier veel snoeide en wel ver-
{==120==} {>>pagina-aanduiding<<}
zorgde. Voor de vijfde maal in het blijde uitzigt van moeder te worden, verdubbelde de steinville voor zijn echtgenoote zijn zorg en teederheid. Hun beider hart, van des levens ernst vervuld, had de hope niet verloren. Wel verre van, gelijk het menschen, die veel lijden pleegt te gaan, als het ware aan een geheimzinnig en onwederstaanbaar noodlot te gelooven, dat hen doemt in deze wereld altijd ongelukkig te zijn, zagen zij de aanstaande vervulling hunner verwachting met kalm vertrouwen, zij het ook niet zonder oogenblikken van vrees te gemoet. Het oogenblik der vervulling was daar en weder drukte pauline een kind aan het hart. Had dat hart niet gemord, toen de dierbare offers werden gevraagd, het scheen haar toe, dat de hand, die zooveel wonden had geslagen, zich thans mild opende, opdat haar geheele ziel zou kunnen genieten. Het kindjen groeide voordeelig op en schoon het zich niet door vrolijkheid onderscheidde, was deze omstandigheid niet in staat de gelukkige ouders in het minst te verontrusten. Zelfs werd het door pauline niet spoedig opgemerkt, dat het kind een bijzonder klein hoofd bezat.
Onze lezers vermoeden welligt van wat treurige werkelijkheid de ouders bij het opgroeijen van hun kind overtuigd moesten worden. Het werd nooit uitgesproken, men geloofde het ook niet, men gaf het een anderen naam, maar dit alles belette niet, dat het kind een slagtoffer was van het Idiotisme, hoewel dan ook niet in den sterksten graad. Het kind was achterlijk, het kind was zwak, het kind mogt niet te vroeg met leeren beginnen, dit was wat aan anderen werd gezegd, maar in de eenzaamheid, als Mevrouw de steinville met het ongelukkig kind op haar schoot nederzat en zij dat zoekende oog op geen enkel voorwerp kon doen rusten en zij geen enkelen glimlach om die lipjens kon doen spelen, die eenig besef van wat gezegd of gedaan wierd, bij het kind verried, dan knaagde

{==121==} {>>pagina-aanduiding<<}
een onnoemelijke pijn aan haar hart. Niemand die haar kind ooit toesprak of liefkoosde, niemand die er de aardige streken van opmerkte en navertelde, niemand, die haar benijdde om het bezit van zulk een kind. Zooveel weelde als het moederhart geniet, als haar kind wordt gevleid en gestreeld en ieders mond van zijn lof weergalmt, zooveel pijn moet het lijden als de moeder zelve trachten moet haar kind zooveel mogelijk te verbergen. En dit betreft slechts het heden, maar als de moeder het oog wendt naar de toekomst, naar de dagen vooral waarin zij zelve niet meer zal kunnen waken over het ongelukkige voorwerp, dan krimpt haar het hart inéén en dan heeft welligt wat een moeder lijden kan, haar toppunt bereikt.
Heil ons vaderland, waar de Christelijke liefde zich het lot der Idioten heeft aangetrokken en reeds vruchten op zulk een moeijelijk en ondankbaar veld heeft geoogst.
Het ware Mevrouw de steinville, wie gelooft het niet, duizendmaal ligter gevallen, ook dit kind als de vorigen aan den grooten Kindervriend weder te geven, aan wiens boezem het pandjen veilig rusten zou. Maar hiertoe riep God haar niet. Het was niet tot de smart, de hevige smart van den oogenblik waarop het dierbare offer gebragt wordt, het was tot de langzame, de dagelijksche, de ieder oogenblik wederkeerende smartvolle taak van Gods ondoorgrondelijken wil te blijven eerbiedigen en liefhebben, dat zij verkoren werd; en wel verre van eenig lichtpunt te ontwaren, scheen de Hemel nog donkerder te zullen worden. Terwijl zij den boozen geest der ontevredenheid met deze beschikking van haar hemelschen Vader in haar eigen binnenste had te bezweeren, moest ook zij het nog zijn, die de steinville opbeurde en vertroostte. Hij, minder krachtig, minder geduldig dan zijn echtgenoote, verzonk bij het aanschouwen van zijn kind en bij de herinnering aan vorige smarten langzamer-
{==122==} {>>pagina-aanduiding<<}
hand in groote droefgeestigheid. Hij kon zijn ongelukkig kind uren lang aanstaren. - Niet zelden werd dan de blik des vaders even wezenloos als die van zijn dochter. Mevrouw de steinville deed alles wat in haar vermogen was om dit te verhinderen, soms verwijderde zij zelfs het kind met geweld uit zijn tegenwoordigheid. Soms gelukte haar dit, soms echter volstrekt niet, dan sloeg zijn droefgeestigheid in ontembare drift over, die pauline voor het ergste deed vreezen. Het ergste kwam. Nadat, op zekeren dag, de steinville, als naar gewoonte, zijn kind was blijven aanstaren en pauline hem met geweld van het kind scheiden wilde, verviel hij in een toestand van driftige overspanning, die in een zenuwtoeval eindigde. Pauline bewaarde haar tegenwoordigheid van geest volkomen, wendde de voorgeschreven geneesmiddelen zelve aan en verpleegde haar echtgenoot met 
voorbeeldige teederheid en liefde. Drie maanden verliepen vóór het zenuwtoeval zich herhaalde en in dien tijd had pauline zich niet in het allerminst op een herhaling voorbereid. De schok, dien zij derhalve ondervond, toen zij de steinville voor de tweede maal in dien vreeselijken toestand moest zien, was niet minder gevoelig, dan toen zij daarvan voor het eerst de ongelukkige getuige was geweest. Sedert bleek het dat de epileptische ziekte hem had aangegrepen en verdween alle hoop op herstel meer en meer.
Wat nieuwe en schrikkelijke smart: haar echtgenoot, wiens beschaafde en verlichte geest haar zoo menigmaal tot steun en bemoediging was geweest, dagelijks meer te zien versuffen, en wat wreede speling der natuur de verstandige en edele pauline te plaatsen tusschen een idioot kindjen en een langzamerhand in krankzinnigheid vervallenden echtgenoot.
De ziekte van de steinville duurde drie volle jaren. Die jaren besteedde pauline met haar zinneloos kind en

{==123==} {>>pagina-aanduiding<<}
haar verstompten echtgenoot bezig te houden en den dag zoo aangenaam mogelijk te doen doorbrengen. Het was ongelooflijk, hoe zij het verstand van haar ongelukkige dochter wist te ontwikkelen en hoe wezenlijk, hoe volkomen gelukkig pauline was, wanneer haar kind het oog op iets kon rigten of een wijs onthield of een nieuwe letter had aangeleerd. Dan dankte zij God voor den onverwachten zegen en bad om kracht voor de onzekere en pijnlijke toekomst. Op het einde dezer drie jaren ontwaakte de steinville naauwelijks meer uit zijn verdooving, zijn spraak was reeds sedert eenigen tijd meer belemmerd en de ure des doods kon niet meer ver zijn, toen hij eensklaps de oogen opende, zich oprigtte in zijn bed, pauline tot zich trok en met een volkomen duidelijke stem zeide: ‘pauline, ik dank u voor alles, wat gij voor mij deedt.’ Eenige uren later was hij niet meer.
Wat heelende balsem had de hemelsche Vader door dit woord in hare wonden gegoten. Want de steinville was voor een oogenblik weder geheel dezelfde geweest, die hij vroeger was. Zijn stem had denzelfden toon, zijn gelaat en oog volkomen dezelfde uitdrukking herkregen. Het was weder datzelfde liefdevolle hart, dat altijd voor haar geklopt had en dat zich ook in dat enkele woord had uitgesproken, en met dat liefdevolle hart was hij naar den hemel gegaan. ‘Ik dank u:’ neen, zij had geen dank begeerd, maar dat woord klonk haar als een zegen, een laatste zegen van die dierbare lippen tegen, die thands voor altijd zwijgen zouden. Het versterkte haar moed. Met dat woord, steeds versch in de herinnering, dacht zij later nooit meer aan hem, zoo als hij gedurende de drie laatste jaren zijns levens geweest was, maar zoo als hij plag te zijn, verstandig, edel, gevoelvol.
Nu was pauline alleen met haar tienjarige dochter. Daar haar echtgenoot een openbaren post had bekleed en geen vermogen had bezeten, was een zeer gering pensioen

{==124==} {>>pagina-aanduiding<<}
het eenige wat haar ten deel viel en hieruit moesten reeds eenige schulden worden betaald, die de steinville's langdurige ongesteldheid noodzakelijk had gemaakt. Pijnlijk was dus de geldelijke toestand waarin pauline zich bevond, en dat geldgebrek op den mensch een grooten invloed pleegt uit te oefenen mogen zoogenaamd antimaterialistische wijsgeeren loochenen, maar blijft daarom niet te min waar. De Heer laroche, haar schoonbroeder, dien wij reeds eenigzins hebben leeren kennen uit de wijze, waarop hij theodoors opvoeding behartigde, achtte het minder noodig aan zijn zuster eenige aanbiedingen te doen. Zijn teergevoeligheid verbood hem haar met iets dergelijks te beleedigen, en hoewel zijn echtgenoote hem de moeijelijkheden onder het oog bragt, waarin haar zuster moest verkeeren, zoolang deze niet zelve sprak, zoolang deze hem niet met zoovele woorden haar armoede mededeelde en zijn hulp inriep, kon noch mogt hij iets doen.
Mevrouw de steinville was de laatste persoon, die aan iemand ter wereld van haar armoede zou spreken. Zij doorzag haar toestand in een oogenblik, zij nam dien aan als den wil des Allerhoogsten en beraamde terstond een plan, waardoor zij in hare geldelijke behoeften zou kunnen voorzien. Toevallig bevond zich destijds te Parijs een duitsche familie von brunner geheeten, die naar een fransche dame omzag, geschikt de huishouding te besturen en de jonge kinderen, twee knaapjens, in de fransche taal te onderwijzen. Zoodra pauline hiervan vernam, meldde zij zich bij de von brunners aan, werd bij uitstek goed ontvangen en spoedig was de overeenkomst gesloten. Binnen een maand zou zij met de familie naar Bonn vertrekken. Den laatsten avond vóór haar vertrek knielde zij nog eenmaal neder in dezelfde kamer, en op denzelfden plek, waar haar echtgenoot gestorven was en haar idioot kindjen, maar aan wie zij toch reeds een zuiver godsdienstig gevoel had kunnen mededeelen, knielde naast

{==125==} {>>pagina-aanduiding<<}
haar. Zij deed een kort en eenvoudig gebed, overluid, dat haar kind kon nazeggen en daarna bleven moeder en kind nog lang geknield. Toen zij opstonden, zeide haar dochtertjen: ‘God... lief... Mama...’ en toen Mevrouw de steinville zocht te weten wat die uitroep had uitgelokt, bleek het kind te willen zeggen, dat God nu de eenige was, tot wien haar bedroefde moeder zich wenden kon. Het geloof, dat in de eenvoudige, schier onzamenhangende taal van het idiote kindjen was uitgesproken, was de kracht en de troost van Mevrouw de steinville, toen zij eindelijk haar huis verliet en zich met de familie von brunner op weg bevond naar Bonn.

II.

De Heer von brunner stond aan het hoofd van een groot Duitsch handelshuis. In korten tijd was door hem een aanzienlijk vermogen overgewonnen, dat met duitsche gulhartigheid werd doorgebragt. Het was pauline wonderlijk te moede, toen zij uit haar nederig en bescheiden bestaan eensklaps in zooveel weelde werd verplaatst. De tienjarige maria (zoo noemen wij Mevrouw de steinville's dochter) vermaakte grootelijks al het nieuwe, dat haar oog trof en de moeder, hoe kwalijk deze weelde met hare gewoonten strookte verblijdde er zich in voor haar kind en beschouwde het als een bestuur der goddelijke voorzienigheid, dat haar kind uit haar stil en eentoonig leven in een geheel andere wereld was overgebragt. Haar tegenwoordige levenswijze toch was veel beter in staat maria's weinig ontwikkelden geest op te wekken. Vestibule en gangen prijkten met verschillende beelden en beeldengroepen en deze boden Mevrouw de steinville een geschikte gelegenheid aan haar kind veel aanschouwelijk onderwijs mede te deelen. De vorderingen, die zij daardoor maakte, waren even ver-
{==126==} {>>pagina-aanduiding<<}
blijdend als verbazend. Aan de beide zonen van den Heer von brunner, herman en charles smaakte Mevrouw de steinville insgelijks veel genoegen, want, wel verre van zich te verdiepen in eigen smart, wijdde zij zich met liefde en geduld aan het onderrigt der kinderen. Mevrouw von brunner stelde de zorgen van pauline op den regten prijs en erkende dikwijls, dat haar verblijf in de familie een waas van kalmte en geluk over alles had verspreid. Vooral voor charles, den jongsten der twee broeders toonde pauline een voorbeeldelooze teederheid, daar het knaapjen op krukken ging en dus haar moederlijk gevoel in de hoogste mate opwekte. Zoo was in den vreemde en terwijl 
zooveel om haar heen was gestorven, een vriendelijke lichtstraal doorgebroken voor het hart, dat gebeden had en geloofd.
De verstandhouding tusschen Mevrouw von brunner en Mevrouw de steinville mogt wel den naam van ware vriendschap dragen en hierin lag de reden, waarom zij nog altijd onder den titel van gouvernante in het huis van von brunner was gebleven, schoon de beide knapen den leeftijd van achttien en twintig jaren reeds hadden bereikt. Pauline behoorde tot die bevoorregten onder de kinderen der menschen, die zich niet door hun verbeelding nog ongelukkiger maken dan zij reeds zijn. Velen toch, die zware verliezen hebben geleden, blijven met hun verbeelding turen op den tijd, toen zij hunne dierbare afgestorvenen nog bezaten, vergeten alles wat ook in dien tijd reeds dikwijls werd geleden en weten dat gelukkig verleden zoo lang te versieren, tot dat het een waar paradijs wordt. Overkomen hun in het tegenwoordige oogenblikken van droefgeestigheid of somberheid, zoo als ons zelfs in de gelukkigste omstandigheden niet zelden overvallen, dan worden die oogenblikken niet toegeschreven aan hunne wezenlijke en natuurlijke oorzaken, maar uitsluitend aan het verlies, dat men heeft moeten ondervin-
{==127==} {>>pagina-aanduiding<<}
den. Voor den mensch schijnt het Paradijs altijd in het verledene te moeten liggen. Die gelooft, vindt ook nog bloemen in het tegenwoordige en verwacht een toekomst. Voor het zelfzuchtige hart bloeije geen roos zonder doornen, voor hem die liefheeft en gelooft, groeit er geen doorn zonder rozen.
Het verblijf te Bonn duurde omstreeks zeven of acht jaren. Ofschoon steeds zeer achterlijk in de ontwikkeling van ligchaam en geest was maria nu toch een kind, dat Mevrouw de steinville niet meer had willen missen. Zij was het eenige wat haar van den tijd, met de steinville gesloten, overbleef, en de zekerheid dat voor dit ongelukkig wezen haar leven onmisbaar was, verzachtte niet weinig het pijnlijke, dat een gevoel van verlatenheid haar overigens deed ondervinden. Doch de duive vond geen rust voor het hol van haar voet. Het kalme, gelukkige leven te Bonn mogt niet duren; maakte het al niet voor nieuwe rampen plaats, het werd dikwijls door Mevrouw de steinville teruggewenscht als een tijd, waarin zij na de stormen, die haar jeugd en haar huwelijk hadden gekenmerkt, een rustig toevlugtsoord had gevonden.
Een onweder pakte zich zamen over het huis van von brunner en was op het punt van uit te barsten.
Op een vroegen morgen opende de knecht de staldeur. Hij vond zijn meester op het stroo liggen, het hoofd van één gespleten en de vingers nog krampachtig om het noodlottig pistool, waarmede hij zelf een einde aan zijn leven had gemaakt.
Bankroeten van anderen en eigen overweelderige levenswijze hadden den volkomen ondergang van het huis von brunner na zich gesleept. Hierin was de oorzaak gelegen van den treurigen zelfmoord. Zonder moed om zijn huisgezin van zijn toestand te overtuigen of om een leven aan te vangen van armoede en gebrek, had hij het laatste redmiddel aangegrepen, dat aan lafaards overblijft.



{==128==} {>>pagina-aanduiding<<}

III.

Slechts een half jaar, nadat von brunner's lijk in zijn prachtige stal was gevonden, bevond Mevrouw von brunner zich met hare beide zonen op reis naar L. Volgen wij haar eenige oogenblikken, om later tot Mevrouw de steinville terug te keeren.
Van het oogenblik af aan, dat hermann den dood zijns vaders en den ondergang van zijn huis had aanschouwd, vatte hij het edele en heldhaftige voornemen op, door eigen onvermoeiden arbeid en vlijt, zijn moeder alles weder te geven. Charles kon hieraan niet denken. Gebrekkig en van zwakke gezondheid bragt hij den meesten tijd met schilderen en teekenen door, doch ook aan zijn karakter was door den omgang en de leiding van Mevrouw de steinville genoeg veerkracht medegedeeld om ook hem te doen besluiten alles aan te wenden wat in zijn vermogen was, ten einde in de behoeften van het huisgezin te helpen voorzien.
Veerkracht en verslagenheid, ja, welligt alle gevoelens in het menschelijk hart zijn meer of min overerfelijk. Dat zij het vooral bedenken, aan wier leiding, op wat wijze dan ook, anderen zijn toevertrouwd. Aan deze kinderen der weelde had zich de veerkracht van pauline ter goeder ure overgedaan. Zoo had zij niet alleen haar kruis getorscht, maar hielp zij ook het kruis van anderen dragen. Heeft zij zelve de schoone ontwikkeling vooral van hermanns karakter nooit aan haar eigen zorg en leiding toegeschreven, hij zal de edele vrouw menigmaal in zijn hart hebben gedankt voor de levenskracht, die hij van haar had ontvangen.
Mevrouw von brunner betrok met hare zonen twee kamers in een der achterbuurten van L. Hermann verhuurde zich terstond als knecht in een fabriek van ver-
{==129==} {>>pagina-aanduiding<<}
werijen en charles kon nu en dan tegen geringe prijzen een teekening of een schilderij verkoopen. Twee jaren werden op deze wijze in veel kommer en bezorgdheid doorgebragt, toen hermann eindelijk tot de uitkomst kwam van een onderzoek, dat hem meer dan een geheel jaar had bezig gehouden. De uitvinding van een nieuwe kleurbereiding was hem ten deel gevallen, die, vooral op behangpapier van toepassing, buitengemeen winstgevend kon worden. Hij sprak niemand van zijn geluk, hij wilde zijn moeder een pijnlijke teleurstelling besparen, die onvermijdelijk had moeten ontstaan, wanneer hermann haar de uitvinding had medegedeeld, maar tevens had moeten bekennen, dat hij de gelden miste om zijn uitvinding uit te oefenen en in toepassing te brengen. Twee lange jaren bewaarde hij het kostbaar geheim in zijn boezem en reeds begon hij te wanhopen aan de mogelijkheid van er ooit eenige winst mede te kunnen doen. Wat hij intusschen leed, begrijpt men. Zijn moeder een kommerlijk bestaan te zien voortzetten, terwijl hij haar rijk en gelukkig maken kon met een betrekkelijk gering voorschot, dat hij, eens aan den arbeid, in korten tijd en zonder moeite had wedergegeven! Zooveel kinderliefde zou echter niet onbeloond blijven. Toevallig kwam hij in aanraking met een der oudste correspondenten van zijns vaders handelhuis, tot wien hij zich nimmer had willen wenden, zoolang hij een aalmoes had moeten vragen. Nu zou hij het geleende geld met voordeel kunnen wedergeven, hij wilde de gelegenheid dus niet laten voorbijgaan om een poging te wagen, die hem het toppunt zijner wenschen zou doen bereiken, d.i. die hem in staat zou stellen zijn moeder een ruim en gelukkig leven te verzekeren. De poging gelukte. Het voorschot werd gedaan. 
Hermann schafte zich aan wat hem noodig was om de uitvinding in praktijk te brengen. Zijne verwachtingen werden niet te leur gesteld. In korten tijd had hij aanmerkelijke sommen

{==130==} {>>pagina-aanduiding<<}
overgewonnen en ik waag niet te beschrijven, welk een vreugde op het gelaat des jongelings blonk, toen hij zijn moeder, die er in het minst niet op was voorbereid, in een ruime gehuurde woning binnenleidde, waar hij haar een kamer aanwees, die juist tot in de kleinste bijzonderheden gemeubeld was als haar boudoir in de prachtige woning te Bonn. Nog altijd gaat hermann voort met geld verdienen, maar ook altijd wordt dat geld tot geen ander doel gebruikt, dan om Mevrouw von brunner juist dezelfde omgeving te verzekeren, als die zij voor den val van het Handelshuis had gekend. En charles? Zijn trotsch en onafhankelijk karakter heeft steeds halsstarrig geweigerd een enkelen penning van de hand zijns broeders aan te nemen. Hij bewoont een klein vertrek, waar hij van de matige inkomsten leeft, die de verkoop zijner teekeningen en schilderijen hem verzekert.
Mevrouw de steinville, want wij haasten ons tot haar weder te keeren, had een pijnlijk afscheid genomen van haar vriendin Mevrouw von brunner. Haar eigen leed geheel vergetende, had zij de laatste dagen en weken van haar zamenzijn doorgebragt, met de ongelukkige vrouw op te beuren en te troosten. Niet zonder weemoed verliet zij thands datzelfde Bonn, dat zij voor naauwelijks acht jaren met zooveel hartzeer was binnengereden. Om redenen, die hier van geen belang kunnen zijn, koos zij Wallain tot haar nieuwe woonplaats uit. Zij kan daar, van een legaat haar door Mevrouw laroche bij haar overlijden vermaakt, negen of tien jaren hebben gewoond, toen sénévan er het leeraarsambt aanvaardde.
Het was voor hem geen gering voorregt een vrouw, door lijden en levenservaring zoo eerbiedwaardig, in zijn nieuwe gemeente aan te treffen. Ook wist hij spoedig haar veerkrachtig karakter en edel hart te waardeeren. Dikwijls en nooit zonder vrucht raadpleegde hij haar rijke ondervinding. Aan haar oordeel hechtte hij steeds groot

{==131==} {>>pagina-aanduiding<<}
gewigt en het zal dus niemand verwonderen, zoo Mevrouw de steinville menigmaal door hem werd bezocht.


IV.

Het is noodig, dat wij sénévan op een dezer bezoeken vergezellen, om een ouden vriend te ontmoeten, dien wij te lang uit het oog hebben verloren. Wij zullen dus met hem binnentreden bij Mevrouw de steinville, om aldaar een jong mensch van zeven of acht en twintig jaar aan te treffen, die aan sénévan onder den naam van theodoor laroche, neef van Mevrouw de steinville, werd voorgesteld.
Sedert wij theodoor in het gesticht te Lianre verlieten, zijn twaalf jaren verloopen. Het verheugt ons hem weder te vinden en wij vertrouwen, dat de eerste jaren van zijn verblijf in dat gesticht onzen lezers nog helder genoeg voor den geest zullen staan, om ook hen met belangstelling te doen deelen in het voornaamste, wat met theodoor voorgevallen is sedert Pater blanca hem de geheimen en schatten der geloovige Mariavereering heeft ontvouwd.
Wij herinneren ons, hoe theodoor in den strijd tegen jeugdige, maar daarom niet minder krachtige hartstogten, te vergeefs naar eenige hulp en ondersteuning had uitgezien, totdat hij eindelijk beiden in de verheven raadgevingen van den grijzen Jesuit had gevonden. Zoolang al zijn hartstogt, al zijn verbeeldingskracht, al de liefde van zijn hart, al de geestdrift van zijn jeugd gevestigd konden blijven op de maagd, wier goddelijke beeldtenis alle menschelijke idealen verre overtrof, kende theodoor een rust voor zijn gemoed en een kracht voor zijn geest, die voldoende waren om alle verkeerde gedachten, alle zondige begeerlijkheden, alle onreine beelden uit zijn ziel

{==132==} {>>pagina-aanduiding<<}
te verbannen. Maar zou deze hartstogt blijven branden, zou de vereering voor maria altijd blijven standhouden?
Dit - de opmerking zij ons als in het voorbijgaan vergund - dit is welligt het grootste gevaar aan de moeijelijke kunst van opvoeden verbonden, dat men zich van een maatregel, die spoedig vruchten heeft gedragen, zoo gemakkelijk voorstelt, dat hij ook blijvende vruchten zal opleveren. In de opvoeding is niet de eerste vraag: wat leidt het spoedigst tot de begeerde uitkomst? maar wel deze: wat zal mij van het voortduren eener gewenschte uitkomst verzekeren? Over het algemeen valt het niet moeijelijk een kind eenige deugd aan te leeren of eenige ondeugd af te leeren. Het kinderhart is nog zoo week, nog zoo gemakkelijk te vormen, en zij die snelle vruchten begeeren, rekenen juist op de weekheid van het kinderhart, terwijl het de gewigtigste taak van den opvoeder is juist die weekheid van het kinderhart weg te nemen en er eene stevigheid aan te verschaffen, waarvan alleen voor de toekomst waarlijk goede vruchten kunnen worden verwacht. Kiezen wij een voorbeeld: Ik zal een kind het stelen moeten afleeren. Staat het mij nu vrij, zijn eerzucht te prikkelen en hem het lage van den diefstal gedurig voor oogen te houden, zonder meer, ik geloof dat het mij in weinige weken gelukken zal, maar ik zal zonder twijfel een zeer slecht opvoeder zijn. Immers wat zal ik hebben uitgewerkt? Ik zal al de begeerlijkheid, al de zelfzucht, die in het kinderhart werd gevonden met betrekking tot het goed van anderen, nu op zijn eer hebben gerigt en daar ik hem zijn eer heb leeren liefhebben boven het goed zijner speelgenooten, zoo heb ik aan zijn zelfzucht wel een waardiger voorwerp geschonken, maar die zelfzucht zelve in geenen deele vernietigd. Behelst onze opmerking waarheid, dan zal het aangewezen gevaar, aan de kunst van opvoeden verbonden, allerminst worden vermeden, waar het men-
{==133==} {>>pagina-aanduiding<<}
schelijk hart eenigermate wordt beschouwd als uit verschillende loketten bestaande, waarvan elk een verschillende deugd of ondeugd bevat. Bij deze 
beschouwingswijze wordt op het onderling verband, op den gemeenschappelijken grond der verschillende eigenschappen, zoo goede als kwade, van het menschelijk hart niet gelet. Het kinderhart heeft dan hoogstens enkele zonden, maar dat hart is zelf niet zondig te noemen; of omgekeerd wonen in het kinderhart enkele deugden, maar dat hart zelf is niet goed te noemen. Dientengevolge is men bezig, ijverig, gemoedelijk, met bewonderenswaardige volharding bezig, ieder loket van het kinderhart zorgvuldig te onderzoeken en, is het noodig, te reinigen, om vervolgens tot een ander loket over te gaan, waar men hetzelfde werk zal herhalen. Zijn eindelijk alle loketten gereinigd, d.i. zijn alle de op zich zelven staande gebreken, stuk voor stuk, uitgeroeid, dan schijnt het kind in staat te zijn een braaf man te worden..... Ja, tenzij, men weet niet van waar noch hoe, de kleine daemon der zonde toch ergens weder binnensluipt. Maar ziet gij het niet, dat de zonde, terwijl gij de eene loket reinigt, in de andere overspringt en komt gij aan de volgende weder in uw juist gereinigde loket de wijk neemt en spottend ontspringt en ontsnapt de kleine daemon u altijd, omdat gij hem, zonder het te weten of te willen, gedurig zelf weder binnensluit.
O uw leerling, kundige opvoeder, is een schoon proefstaal van uw kunst, hij was verwaarloosd, hij kon stelen en liegen zonder blikken of blozen en in drie maanden hebt gij het hem volkomen afgeleerd, maar gij bemerkt niet, dat hij vergaat van trots en dat hij de kwade gewoonte alleen ter wille van u, dien hij vreest, dien hij acht, dien hij bemint, heeft afgelegd en door uw goedkeuring zich schadeloos hoopt te stellen van wat hij thans door zijne deugd moet ontbeeren. Nu, toon hem aan allen, die uw uitmuntende inrigting van opvoeding en

{==134==} {>>pagina-aanduiding<<}
onderwijs komen bezigtigen en, na eerst uzelven te hebben bedrogen, laat u nogmaals bedriegen door hun vleijende getuigenis!
Maar zou hij tot het heil der menschheid niet krachtiger medewerken, die nederig en geduldig, met de moeijelijkheid zijner taak ten volle bekend, geene spoedige en onnatuurlijke vruchten wenscht te plukken, maar het inderdaad verachtelijke hulpmiddel versmaadt van door één ondeugd te koesteren, een andere te onderdrukken? Zou hij niet hooger lof verdienen, die alle zijne krachten aanwendt om het verkeerde, het zelfzuchtige beginsel, dat in ieder kinderhart aanwezig is, met alle magt niet te verbergen, niet te knakken, maar te verbreken en uit te roeijen? Het zaad, het goede zaad door hem in de jeugdige harten gestrooid, moge eerst op later leeftijd ten volle ontkiemen en zijn werk moge alzoo voor het oog der menschen verborgen blijven, hij zal de bewustheid bij zich omdragen van het klatergoud eener kunstmatige fatsoeneering des karakters niet te hebben verkozen boven den stillen en nederigen glans, die daar tot eer van God straalt uit een hart, dat het zondige beginsel overwonnen en het beginsel des levens in zich opgenomen heeft. Die bewustheid moge den moeijelijksten maar ook welligt den schoonsten arbeid loonen, die er op aarde gevonden wordt, den arbeid eens opvoeders en onderwijzers!
Of deze opvoedkundige beginselen in het Jesuitengesticht te Lianre werden gedeeld of geduld, meenen wij met grond te mogen betwijfelen. Integendeel, de wijze van opvoeden, die wij bestrijden, heerscht in de kerk van Rome en vooral bij de orde der Jesuiten. Daar hangt zij zelfs, wel verre alzoo van toevallig te zijn, met een geheel stelsel, met een leidend beginsel zamen. Die tweeslachtige beschouwing van den mensch, die met een kunstterm semipelagianisme wordt genoemd en waarbij de mensch beurtelings als een engel en als een monster wordt aangemerkt, is,

{==135==} {>>pagina-aanduiding<<}
in ons oog, de gronddwaling der R.C. kerk, en dientengevolge ook van die orde, die het karakter der kerk van Rome bij uitnemendheid vertegenwoordigt. Die tweeslachtige beschouwing wordt geboren uit een gebrek aan kennis van het menschelijk hart, welke kennis met menschenkennis geenszins moet worden verward. Men behoort hier wel te onderscheiden. Zoo wij de laatsten zijn, om aan de orde der Jesuiten groote menschenkennis te ontzeggen, aarzelen wij daarom niet minder die orde nagenoeg geheel onbekend te achten met het karakter, den aard van het menschelijk hart. In de geschiedenis dier orde zijn hiervoor bewijzen overvloedig voorhanden. Dat tusschen menschenkennis en kennis van het menschelijk hart geen noodzakelijk verband bestaat, en dat de eerste onafhankelijk van de laatste kan worden aangetroffen, zal niemand ontkennen. Want is het mij slechts om menschenkennis te doen, dan zijn het alleen de handelingen der menschen, die ik zorgvuldig, aandachtig en geduldig heb gade te slaan, dan houd ik mij uitsluitend op bij de enkele en op zichzelven staande verschijnselen van het menschelijk gedrag, van het menschelijk leven. Geheel anders is het gesteld, waar ik een hooger doel beoog, waar ik tot de kennis van het menschelijk hart zelf wil doordringen. Dan moet ik mij met de waarneming der uitwendige en op zichzelven staande verschijnselen niet langer vergenoegen, maar tot de wetten of tot de wet opklimmen, waardoor die verschillende verschijnselen worden beheerscht. Tot die wetten of die wet klimt het semipelagianisme der R.C. kerk nimmer op. Als het den mensch beurtelings als een engel en als een monster doet kennen, weet het voor zijn gunstige evenmin als voor zijn ongunstige beschouwing een voldoende reden aan te geven, en waar men die wet, het beginsel, de eigenlijke drijfveer van het menschelijk gedrag verwaarloost, daar moet men met noodzakelijkheid tot die verkeerde en tweeslachtige beschou-
{==136==} {>>pagina-aanduiding<<}
wing komen. Want dan ziet men in het menschelijk 
leven de verhevenste en de laagste handelingen eenvoudig naast elkander staan, dan ziet men het menschelijk gemoed door goddelijke zoowel als door duivelsche gevoelens beurtelings bestormd, zonder dat men zich van deze vreemde afwisseling rekenschap kan geven. Waar nu het Jesuitisme verzuimt op de beginselen van het menschelijk hart te letten, vervalt het in een veel erger dan bloot wijsgeerige of godgeleerde dwaling. Want dit verwaarloozen van beginselen leidt in het systeem van loyola onwillekeurig tot een volkomen verkrachten van het geweten. Hangen toch onze handelingen, onze gevoelens niet met een bepaald beginsel zamen, wordt op de hoedanigheid, neen, zelfs op het bestaan van zoodanig een beginsel volstrekt niet gelet, hebben onze handelingen en gevoelens alzoo geen gemeenschappelijken grond, waaruit zij voortkomen, dan zal een handeling goed of slecht worden genoemd, uitsluitend naar gelang der omstandigheden, waaronder zij is verrigt en geenszins naar gelang van het beginsel waaruit zij ontsproot. Maar dan wordt de zedeleer ook door niets meer verhinderd van in een naauwkeurige en zorgvuldige casuistiek volkomen op te gaan en waar dit het geval is, daar zwijge voor altijd de stem des gewetens.
Ach, dat men afliet van, op gezag van Romanschrijvers en partijdige bedervers der geschiedenis, een tal van afschuwelijke en onwaarschijnlijke fabelen te gelooven, die de orde der Jesuiten met de meest gehate beschuldigingen overladen, den naam van Jesuit slechts tot een verachtelijk en geheimzinnig scheldwoord maken, en naauwelijks de wederlegging van ernstige mannen verdienen. Ach, dat men de dwaasheid niet meer had van aan te nemen, dat een genootschap van duizende menschen gedurende drie eeuwen op den aardbodem kan bestaan met het uitsluitende doel van in de maatschappij allerlei gruwelen stelselmatig te verrigten en dat men in een eeuw, waarin

{==137==} {>>pagina-aanduiding<<}
zoovele vooroordeelen vielen, eindelijk kwam tot een onpartijdige en kalme beschouwing van de inrigting van loyola, om dan, wel verre van den tijd te verbeuzelen in het herhalen van nietswaardige en ongelooflijke sprookjens, veeleer met al het zedelijk licht en al de zedelijke kracht, die wij aan het bezit van het zuiver Evangelie en aan de ontwikkeling des geestes verschuldigd zijn, als een eenig man het regt en den pligt des gewetens in zake van godsdienst en zedelijkheid te handhaven tegenover het menschelijk gezag, dat met zijn giftigen slaapdrank de menschheid van hare kostbaarste goederen, op ieder gebied, wil berooven!
Keeren wij na deze uitweiding tot theodoor terug en treden wij daartoe het Jesuiten-gesticht weder binnen.


V.

Het kan ons niet anders dan natuurlijk voorkomen, dat P. blanca den jeugdigen theodoor als een zijner geliefkoosde kweekelingen beschouwde. Door zijn gevoelig hart en zijn levendigen geest bevond theodoor zich in de gunstigste omstandigheden, om in alle opzigten een prachtexemplaar van het Jesuitische opvoedingssysteem te worden. Het zal nu moeten blijken, hoe hij beantwoord heeft aan de verwachtingen, die men omtrent hem kon koesteren.
Door de liefde voor maria was in het hart van theodoor alles verdrongen. Geen wonder, dat die liefde een geruimen tijd zijn ziel bleef vervullen en zijn verbeelding geen ander voedsel zocht, dan wat in de aanschouwing van haar schoon en verheven beeld werd gevonden. De Rector scheen geen oogenblik te vragen, of nu werkelijk aan theodoor's karakter een krachtig zedelijk beginsel was medegedeeld; integendeel hij was volkomen te vreden en beschouwde theodoor als een voorbeeld van zijn huis.

{==138==} {>>pagina-aanduiding<<}
Ook wist Pater blanca de liefdevolle vereering voor maria bij den jongeling gedurig kunstmatig op te wekken en levendig te houden. Het zou een fijnen opmerker echter medelijden hebben ingeboezemd te zien, welk een angstig bezit het geloovige en maria liefhebbende hart van theodoor voor den grijzen Rector was. Ja, wel in alle opzigten een angstig bezit. Want, ontging hem dat hart, hoe zou maria hem verwijtend aanzien en hoe ongelukkig zou de jongeling ook zelf moeten worden! Maar er was geen gevaar, zoo meende de grijsaard. Maria zou dezen vurigen dienaar niet aan zich zelven overlaten. Hoe werd God niet verheerlijkt in dit offer der jeugd, op het altaar zijner gewijde moeder met zooveel liefde gebragt! Veelvuldig, schoon niet al te veelvuldig werd de adoratio in de kapel theodoor aanbevolen; veelvuldig: want die adoratio zou het meest zijn gevoel bewerken; niet al te veelvuldig, want die vrome plegtigheid zou daardoor haar kracht en invloed kunnen verliezen.
Maar hoe deze onnatuurlijke toestand ook door allerlei kunstmiddelen in stand werd gehouden, de natuur begon zich langzamerhand te wreken, en de hartstogten der jonkheid ontwaakten, daar zij niet waren gedood, maar gedoofd. In den beginne bekende de jongeling zich het niet; want hij had zoo volkomen aan maria geloofd, zoo geheel en al in haar geleefd, dat hij even schuchter was zich de geringste verkoeling in zijn liefde voor maria te belijden, als de jongeling, die tegenover zijn geliefde voor het eerst de ontrouw van het mannenhart ervaart. Neen, hij verbeeldde het zich, het was een dier aanvechtingen, dier temptatiën, waarvan P. blanca hem reeds dikwijls had gesproken en waarvoor de goede grijsaard hem even dikwijls had gewaarschuwd. Zij zouden spoedig voorbijgaan; het was der moeite niet waardig het aan P. blanca te biechten. Nogmaals knielde hij neder voor hetzelfde beeld, dat hem de eerste maal voor maria had bezield en inder-
{==139==} {>>pagina-aanduiding<<}
daad weder gevoelde hij dezelfde geestdrift, dezelfde liefde, dezelfde zalige bedwelming. Maar opgestaan en tot zijne bezigheden wedergekeerd, kon hij het zich niet verklaren, waarom hij niet meer dezelfde bleef. Hij betrapte zich meer en meer van aan geheel andere dingen dan aan maria en haar vereering te denken. Nog ontgaf hij het zich. Dat gevoel voor maria kon ook niet altijd even levendig zijn. Door somtijds te kwijnen, zou het later in kracht en warmte kunnen winnen. Hij had zeker niet genoeg gebeden, niet aandachtig genoeg zijn ‘wees gegroet’ gelezen, morgen zou het beter zijn, morgen zou hij weder dezelfde wezen en zoo niet, hij zou den Rector om raad en besturing vragen.
Zoo hield theodoor nog weken lang het schoone ideaal krampachtig vast, in welks innige vereering hij zich gedurende zooveel tijd gelukkig had gevoeld. Maar langzamerhand versmolt het in zijne handen bij de hitte der driften, die zijn jeugdig gemoed bekampten, tot dat hij eindelijk, als ontwakende uit een droom, zijn ontruste verbeelding met gansch andere beelden dan dat van de reine Moedermaagd zag gekweld, moedeloos opstond en uitriep: ‘Het is alles te vergeefs, ik ben bedrogen; wat heeft mij mijn aanbidding van maria gebaat! het is alles onzin.’
Nog dienzelfden dag; want theodoor kon niet veinzen en allerminst voor den man, dien hij lief had en hoogachtte, nog dienzelfden dag werden deze woorden voor den Rector herhaald. De grijsaard ontstelde hevig, doch liet daarvan zoo weinig mogelijk blijken om hem niet geheel en al te ontmoedigen. Integendeel, hij antwoordde met beradenheid: ‘Wat gij daar zegt, mijn zoon, is godslasterlijk, ik moet u een harde penitentie voorschrijven, opdat gij deze groote zonde moogt uitwisschen.’ De harde penitentie werd voorgeschreven en door theodoor met gehoorzaamheid en onderwerping volbragt; doch

{==140==} {>>pagina-aanduiding<<}
alleen om P. blanca genoegen te doen. Het eerste zaad des twijfels was in des jongelings gemoed gevallen; dat gemoed kon door het volbrengen eener plegtigheid, van wier uitwerking hij zich weinig voorstelde, niet meer worden bevredigd. Ja, zelfs bragt zij op hem een geheel anderen indruk te weeg, dan waarmede de Rector haar had opgelegd. Toen hij zijn ouden leidsman weder onder de oogen kwam, zeide theodoor met de grootste openhartigheid: ‘Houd u niet langer met mij op, mijn vader; het heeft niet gebaat, maar het kan ook niet baten; ik kan nu eenmaal niet meer aan maria gelooven, ik heb voor de laatste maal tot haar gebeden. Zij kan mij niet meer helpen.’ De grijsaard bleef sprakeloos. Zijn wijsheid was ten einde. Van dezen toestand kon hij zich geen denkbeeld vormen, hij, die gedurende zijn geheele leven nooit getwijfeld had. Naauwelijks wilde hij het als iets ernstigs aanmerken, naauwelijks er werkelijkheid aan toekennen. Het kon niet waar zijn, wat theodoor hem had medegedeeld. In het gesticht, aan zijn leiding toevertrouwd, in het gemoed eens jongelings, waarvan hij zich zooveel had voorgesteld, zooveel beloofd, zou zulk een twijfel, neen, meer dan dat, zulk een ongeloof zijn opgekomen, zulk eene ketterij post hebben gevat, - neen, het was een droom, een begoocheling: hij zou spoedig van het tegendeel worden overtuigd.
Toch was het zoo. De overtuiging van het tegendeel kwam niet en, in spijt van alle systeem en theorie, was de daemon des twijfels en des ongeloofs het Jezuitengesticht te Lianre binnengetreden.


VI.

Het behoeft niet te worden vermeld, dat in theodoor's

{==141==} {>>pagina-aanduiding<<}
gemoed een reactie ontstond, nagenoeg evenredig aan de geestdrift, die hem had bezield.
Zoo de opmerkingen, die wij ons omtrent opvoeding in het algemeen veroorloofden, kunnen worden toegestemd, zijn zij nergens meer van toepassing dan met betrekking tot de godsdienstige opleiding der jeugd. Hier vooral kan men door kunstmatige middelen zeer spoedig schijnbaar uitstekende vruchten doen ontstaan en wel door al de vermogens, die in den kinderlijken geest behooren ontwikkeld te worden, aan een enkel vermogen, een enkele vatbaarheid, die voor godsdienst namelijk, roekeloos op te offeren. Ook hier wordt op de weekheid van het kinderlijk gemoed gerekend, in plaats van juist door de godsdienst, door het Christendom te trachten, die weekheid zoo veel mogelijk weg te nemen. Godsdienstige overspanning nu is dubbel gevaarlijk, omdat zij in de meeste gevallen volslagen ongeloof en ongodsdienstigheid ten gevolge heeft. Hoe groot, gedurende ons geheele leven, de zegen zich betoont te zijn eener waarlijk vrome opvoeding, zoo noodlottig blijkt meestal een opvulling met godsdienstige gevoelens te wezen. Men zal, bedriegen wij ons niet, dit gevaar daar het best vermijden, waar men de godsdienstige opvoeding met de opvoeding in het algemeen hand aan hand laat gaan, of liever: daar waar men het Christendom niet verlaagt tot een middel om den mensch zoo eenzijdig mogelijk te maken, maar het, volgens de bedoeling des grooten Stichters, als een zuurdeesem aanwendt, bestemd om het geheele leven weldadig te doordringen.
Aan deze opvatting van het Christendom blijft de R.C. kerk meestal vreemd. In haar, wij geven het gaarne toe, ziet men over het algemeen slechts een zekere devotie, waar naast zich dan nog het eigenlijke leven onafhankelijk beweegt. Hierin ligt iets goeds, dat niet mag worden voorbijgezien.

{==142==} {>>pagina-aanduiding<<}

Inderdaad, wanneer men de vroomheid uit een tweeledig oogpunt beschouwen mag, schijnt het, bij het oog op de twee groote afdeelingen der Christenheid, de Protestantsche en de R.C. kerk, waaronder in dit opzigt ook de Grieksche kerk mag gerekend worden, dat men in twee uitersten is vervallen. Vroomheid is gevoel en vroomheid is doen, m.a.w. de vroomheid heeft een mystiek en een praktisch karakter, dat wel op zichzelf elkander niet behoeft buiten te sluiten, maar toch zelden vereenigd in denzelfden persoon wordt aangetroffen. In de Protestantsche kerk staat de praktische zijde der vroomheid, wij zeggen niet te hoog aangeschreven, daar deze nimmer te hoog aangeschreven worden kan, maar in de Protestantsche kerk wordt op de praktische zijde der vroomheid te veel uitsluitend gelet. Men gaat daar dikwerf zoo ver van een vroomheid, die zich niet terstond en zeer krachtig in een doen openbaart, voor ijdele sentimentaliteit of zelfs voor een verdachte vertooning aan te zien. Omgekeerd kan men zich in de R.C. kerk geen denkbeeld maken van een vroomheid, die zich uitsluitend uit een Godgeheiligd leven doet kennen en geeft men aan meditatie en adoratie verre de voorkeur boven eenige andere uiting van het godsdienstig gevoel. Het karakter van verdienstelijkheid, in de R.C. kerk aan de goede werken toegekend, bewijst overvloedig, dat de goede werken niet worden beschouwd als voortvloeijende uit een vroomheid, die nooit genoeg kan doen en daarom ook nooit iets verdienen kan, maar als op zichzelve staande oefening in heiligheid, waarin de mensch geacht wordt de volmaaktheid te kunnen bereiken.
Het valt te betreuren, dat men elkander te dikwijls wederzijds miskent. De R.C. kerk zou veel kunnen leeren van het frissche, krachtige, godsdienstige karakter, aan het Protestantisme meer bijzonder eigen, dat te midden eener zondige wereld en in het vuur der verleiding zich

{==143==} {>>pagina-aanduiding<<}
sterk gevoelt in God, van de besmetting des kwaads zich rein weet te houden, en overal het goede liefheeft en sticht. Omgekeerd zou de Protestantsche kerk veel kunnen leeren van dat verzinken in aanbidding, dat versmelten in zalige overpeinzing, dat, zich onttrekkende aan het ontwijde oog der wereld, van de aarde zich losscheurt, om in de stilte der eenzaamheid een zien van God te vinden, schier van aangezigt tot aangezigt. Wie niets dan kwezelen of veinzen zien kan in die schuchtere vroomheid, die, liefst met God geheel alleen en jaloersch als een eerste liefde, alles uit haar tegenwoordigheid verbant, wat haar vertrouwelijken omgang met God zou kunnen storen, heeft de oneindige behoeften van het rijke menschenhart nooit begrepen.
O niets dan lof, niets dan hoogachting voor u, wien de vroomheid, wien het Christendom niet een zeggen is maar een doen, doch misgun aan deze ziele, die stil is voor God, de zaligheid niet, die zij in de aanbidding Gods mag genieten, en trek het u niet aan, dat zij u alleen laat dienen en werken en zeg haar niet dat zij u helpe!
O niets dan dank voor de vereering, de zuivere Godsvereering, in geest en in waarheid, die de gezegende kerkhervorming in onze bedehuizen heeft hersteld, maar zeg niet, dat, als wij in onze kerkgebouwen geen oogenblik tijd hebben om te peinzen en te aanbidden, maar altijd bezig zijn, maar altijd òf zingen of luisteren, of spreken, zeg niet dat dan de R.C. kerk niet andere en even wezenlijke behoeften van het menschelijk hart vervult. Treed deze statige Cathedrale binnen en kniel neder. Gij behoeft niet te luisteren, gij behoeft niet te spreken noch te zingen; gij knielt neder; gij ziet niet, wie naast u nederknielt; reeds zijt gij verzonken in aanbidding en zonder dat ieder woord of toon uw aandacht treft, doet het smeekend Kurie Eleison, door het koor aangeheven, reeds zijn weldadigen invloed op uw biddende ziele ge-
{==144==} {>>pagina-aanduiding<<}
voelen, terwijl straks de diepe minor van het klagend ‘miserere’ zich in den breeden major van het ‘da nobis pacem’ op zal lossen. De indruk, hier ontvangen, zal straks weder te loor gaan; het vroom gevoel, hier opgewekt, geen kracht uitoefenen in uw leven, laat het zoo zijn; er is een ure geweest, waarin de ziel niet kleefde aan het stof, er is een ure geweest, waarin het hart zich ophief tot God. Ontken de waarde dezer ure niet, omdat andere uren vaak in dartelheid en zonde worden gesleten, of noem de ure der gezondheid een begoocheling, omdat zij ten allen tijde door een leven van krankheid en lijden kan worden gevolgd.
Indien men echter de uitoefening van dit mystiek karakter der godsdienst, vooral op jeugdigen leeftijd, hoogst gevaarlijk noemt, daar zij het gemoed, in zijn aanbidding overzalig, onbewaakt laat tegen de menigvuldige en verraderlijke verleidingen van het werkelijke leven, dan zijn wij de eersten om daarvoor een sterk sprekend bewijs ook in de gemoedsgesteldheid van theodoor te vinden, nadat de gevoelens van liefde en vereering voor maria uit zijn ziel verdwenen waren.
Wanneer in theodoor's hart, toen hij zich in de Mariadienst bedrogen had gevonden, een volslagen ongeloof, een stoutweg ontkennen van de kracht van eenige Godsdienst ontstaan ware, zijn toestand zou in ons oog niet zoo bedenkelijk zijn geweest; maar hem werd veeleer ten gevolge zijner teleurstelling een hooghartige ironie eigen, die zich in een veelbeteekenenden glimlach openbaarde, zoo menigmaal er van godsdienst sprake was. Ook mogen wij niet vergeten op te merken, dat theodoor, toen de Rector aan het einde zijner raadgevingen was gekomen, volstrekt geen afkeer voor zijn leidsman begon te gevoelen, maar dat veeleer bij hem een zeker goedhartig, doch voor hem zelven hoogst gevaarlijk medelijden met den ouden man ontstond, die nog zoo kinderlijk aan zooveel

{==145==} {>>pagina-aanduiding<<}
geloofde, waarvan hij, theodoor, op zoo jeugdigen leeftijd reeds het volkomen ijdele had leeren inzien.
Doch laat ons eerst des jongelings geschiedenis mededeelen tot op het oogenblik, dat hij door sénévan in het huis van Mevrouw de steinville werd ontmoet.
De Rector wist zelf niet, wat hij aangaande theodoor's verblijf in zijn gesticht wenschen moest. Aan de eene zijde liet hij de hoop niet varen van dit afgedoolde schaap tot maria te kunnen wederbrengen, aan de andere zijde kon hij niet nalaten te vreezen, dat theodoor's omgang voor de overige kweekelingen van het gesticht metterdaad gevaarlijk zou worden. In ieder geval wilde hij niet de eerste zijn, die tot theodoor van heengaan sprak. Het hart van Pater blanca had als ondanks zich zelven den jongeling lief, dien zijn leer hem als een pest gebood te schuwen. Was theodoor niet als een zoon voor hem geweest? Had hij niet als een vader over het geestelijk en ligchamelijk welzijn van zijn zoon gewaakt? Wat duistere, wat helsche magt had zich tusschen hem en zijn zoon geplaatst! Wat zware zonde had hij bedreven, dat hij zoo gevoelig moest worden gestraft?
Uit die pijnlijke onzekerheid aangaande theodoor werd Pater blanca verlost, door een geheel onverwachtte omstandigheid. Op zekeren dag ontving theodoor een brief, die met een onbekende, vrij onduidelijke hand was geschreven. Het was een brief van den ouden huisknecht, die aan theodoor meldde, dat zijn vader sints twee dagen krank was en begeerde hem te zien. Volgaarne gaf de Rector hiertoe zijn vergunning en aan zijn moeijelijken toestand kwam hierdoor een einde.
Theodoor was niet minder ingenomen met de onverwachte verlossing uit het gesticht te Lianre. Het afscheid was van beide zijden hartelijk en de hartelijkheid opregt gemeend. Maar toen theodoor, bij het verlaten van het gebouw, de kapel voorbijkwam, waar hij zooveel had ge-
{==146==} {>>pagina-aanduiding<<}
voeld, geweend en gedweept, kon hij een glimlach niet onderdrukken, waarmede hij vaarwel zeide aan een leeftijd, die met zijne levendige en edele gewaarwordingen nimmer voor hem zou wederkeeren.


VII.

De heer laroche zag zijn zoon terug, zoo als hij het gewenscht had. Zijn opvoedingsplan was volkomen gelukt. Theodoor was volstrekt niet Roomsch en deze negatieve eigenschap scheen den heer laroche de sterkste aanbeveling voor zijn zoon te wezen en hem tevens de kroon op het hoofd te zetten tegenover zijn familie, die hem soms verwijtend had gevraagd, hoe hij zijn kind aan de leiding der Jesuiten kon toevertrouwen.
Laroche had van dit alles zeker oneindig meer genoten, indien zijn gezondheid in beteren toestand had verkeerd. Hij was sints eenige dagen het slagtoffer eener onwederstaanbare en hardnekkige koorts. Theodoor, die zijn vader gedurende een geruimen tijd niet had gezien, was door de verandering getroffen, die hij in zijn voorkomen bespeurde. Hij deelde nu met den ouden huisknecht de verpleging van den zieke.
Het was theodoor wonderlijk te moede in het ouderlijke huis. De herinnering herleefde aan de dagen zijner jonkheid, die hij met zijn lieve moeder had doorgebragt. Hij wilde echter zijn geest niet te veel in dat verleden laten vertoeven; hij verlangde naar de toekomst, naar den tijd, waarin hij zich van de muffe opsluiting in het Jezuitengesticht wreken zou door vrij en onafhankelijk, als een vogel in de lucht, de wijde wereld in te gaan. Somtijds evenwel werd het hem te sterk. Somtijds sprak de geest van het verledene al te luid. Hier - nog zag hij het - hier had hij in de ziekte zijner moeder zoo menig-
{==147==} {>>pagina-aanduiding<<}
maal voor haar bed gestaan om te luisteren naar hare lange kinderverhalen. Daar was de plek, waarop zij in vroeger dagen met hem plag neder te knielen, voor hij ter ruste ging. Ginds weder zag hij nog zijn zusjen spelen, dat zoo geheimzinnig verdwenen was, maar hij glimlachte over zijn sentimentaliteit, besloot het oude, verlatene huis niet meer te doorwandelen en zette zich naast het ziekbed des vaders neder.
Voor zijn vader kon theodoor niet veel gevoelen. Al ware dus het spreken den heer laroche minder moeijelijk gevallen, tot alle gesprek zou een volslagen gebrek aan stof zijn geweest. In de ziekekamer heerschte een doodelijke en eerbiedwekkende stilte, die slechts werd afgebroken door het geluid der klok en door het tikken van den ouden knecht op zijn snuifdoos.
Theodoor begon hartelijk naar eenige verandering te verlangen in dit eentoonig en vervelend leven. De ziekte zijns vaders scheen echter van langen duur te zullen zijn. De koortsen waren van hevigen aard. De zieke werd bij den dag onrustiger en reeds nu en dan vertoonden zich duidelijke bewijzen, dat de hersenen niet onaangetast waren gelaten. De kalme, bezadigde, verstandige heer laroche vloog als een razende door het bed en de vereenigde krachten van theodoor en den ouden huisknecht werden soms niet toereikend bevonden, om hem te bedwingen.
In dezen toestand ontving laroche één bezoek, en wel van den grijzen Jesuit. Dit bezoek maakte een weldadigen indruk. Pater blanca stond bij het ziekbed en zag den ongelukkigen kranke aan met een blik zoo ernstig, zoo gebiedend, dat hij zich stil nedervleide en een weinig tot rust kwam. Bij een tweede bezoek begon Pater blanca niet onduidelijk aan laroche te doen gevoelen, dat het hoog tijd voor hem werd, aan zijn ziel te denken en vrede met God te maken. Laroche begreep

{==148==} {>>pagina-aanduiding<<}
hiervan niet veel en theodoor vond het denkbeeld niet onaardig, dat de Rector thands op den vader een bekeering beproefde, die op den zoon niet gelukt was.
De krachten van den kranke waren eindelijk uitgeput en de heer laroche bezweek.


VIII.

Theodoor gevoelde zich nu geheel alleen en daardoor gelukkig. Kort nadat de laatste eer aan den heer laroche was bewezen, werd huis en inboedel verkocht, de fabriek overgedaan en bevond theodoor zich in het bezit wel niet van een aanzienlijk fortuin, maar toch van een vermogen, dat hem in staat stelde onafhankelijk te leven. Het duurde dan ook niet lang, of hij vatte het besluit op, om de eerste jaren aan het bezoeken van vreemde landen te wijden. Zijn keus viel op Spanje. Van daar zou hij de middellandsche zee oversteken en over het Heilige land, Italië en Duitschland naar Frankrijk wederkeeren. Het hoofd van den ouden joseph duizelde bij de gedachte aan zulk een verre reis, en hij nam afscheid van theodoor in de stellige overtuiging dat, vóór zijn jonge meester van zulk een togt huiswaarts kon zijn gekeerd, hij reeds lang dood en begraven zou wezen.
Theodoor reed dezelfde poort uit, die hij aan de hand van den ouden knecht achter zich had gelaten, toen hij voor het eerst naar het gesticht van Pater blanca was gegaan. Zijn weg leidde hem ook nu langs dat gesticht en onwillekeurig liet hij zijn paard stilstaan voor de kapel en luisterde nog eens naar de toonen van het Vesperlied, dat juist was aangevangen. ‘Daar zingen ze nu nog juist als voor zooveel jaren,’ zeide hij bij zich zelven en zich dubbel verheugende in zijn onafhankelijkheid, reed hij voort en was spoedig uit het gezigt.

{==149==} {>>pagina-aanduiding<<}

Zoo de oude Rector eens uit het venster den jongeling had zien stilstaan, wat zou hij wel hebben gedacht en gevoeld!
Theodoors verwachtingen van Spanje werden eerder overtroffen dan te leur gesteld. Hij reisde niet als de meeste reizigers, langs de groote gebaande wegen, om van een land juist evenveel te zien als iedereen er van gezien heeft, hij reisde te paard en dwaalde geheel alleen vooral langs de kusten rond. De zwarte kruizen, die hem niet zelden van het gevaarlijke zijner reis overtuigden, verhoogden tevens zijn genot. Het was hem goed zoover van al de herinneringen zijner jeugd te leven en zoo menigmaal hij aan de dagen van zijn verblijf in het Jesuitengesticht dacht, gevoelde hij medelijden voor al die goede menschen, die aan de godsdienst hun geheele leven opofferen.
De eenzaamheid, waarin theodoor zich meestal op zijne reizen bevond, maakte hij zich ten nutte om zijn geest, die tot hiertoe een zeer eenzijdige rigting had verkregen, naar alle zijden te ontwikkelen. Hij las veel en aandachtig; leefde beurtelings in de overheerlijke natuur, die hem omringde en in een geheel andere wereld en andere tijden. Het weelderig-vruchtbaar Italiaansch voedde beiden zijn verbeelding met de schoonste poesiën en zijn geest met historische kennis en ruime denkbeelden. Een nieuwe wereld, een nieuw leven ging voor hem open. Hij begon zich voor het eerst man te gevoelen en den man, die zich zelven maakte wat hij wilde. Al wat kleingeestig en bekrompen was of scheen, werd door hem manhaftig afgelegd; aan alle traditiën zijner jonkheid werd met één slag de bodem ingeslagen, alles wat hij vroeger bij instinkt lief had of haatte, moest thands op nieuw worden onderzocht, en in dat hoogere geestesleven vond theodoor natuurlijk een bevrediging, die hij overal elders te vergeefs zou hebben gezocht.

{==150==} {>>pagina-aanduiding<<}

In zijne studiën verdiept en in de herberg van een klein dorp gehuisvest, begon hij langzamerhand bijna te vergeten, dat het zijn doel niet kon zijn in dit afgelegen oord te blijven. Van uit zijn venster had hij het uitzigt op een der heerlijkste gedeelten van de Spaansche oostkust, het vertrek was eenvoudig gemeubeld maar ruim, en theodoor, hij wist zelf nog naauwelijks waarom, gevoelde zich zoo te huis, dat hij geen oogenblik aan heengaan dacht.
Wat hem aldus als door een betoovering aan dat klein en afgelegen oord verbond, was enkel de schoone natuur, enkel de goede gelegenheid, die hij er vond, tot het voortzetten zijner studiën. Althans dit verbeeldde hij zich. Het was echter wonder, dat hij zijn boek soms ongelezen voor zich liet liggen om uit het venster te luisteren naar het zoet gekout van cyrilla, de dochter van den herbergier. Doch neen, hij luisterde niet, hij aanschouwde op die wijze het verrukkelijke natuurtooneel, dat zich voor hem uitspreidde in al zijn zelden geëvenaarde pracht en rijkdom. Dit althands vond hij veel verstandiger, veel meer den redelijken mensch waardig, veel meer getuigende van ruime en verheven geestesontwikkeling.
Maar wat het verstand oordeelde, daar vroeg, als gewoonlijk, het hart niet naar, en het verstand mogt zich in de kundigst geschreven geschiedenis verdiepen of de harmonie der natuur opsporen, het hart vloog het venster uit en vond op zijn weg het hart der Spaansche schoone.
‘Dit is toch beter dan het Mariabeeld,’ dacht theodoor, toen hij op een goddelijken zomeravond, terwijl de ondergaande zon het gelaat zijner schoone verlichtte, naast haar nederzat, voor de nederige woning en Spanje en de geheele wereld niets ter zijner aanschouwing en bewondering overlieten dan de aangebedene cyrilla.
Hij verschrikte niet weinig, toen hij eensklaps tot

{==151==} {>>pagina-aanduiding<<}
de bewustheid kwam, dat de vurige openbaring zijner liefde in de ziel zijner geliefde een hartstogt had opgewekt, die den zijnen verre overtrof, en glimlachend over de dwaasheid van in dit vreemde oord zulk een hechten band te leggen, besloot hij zich hoe eer hoe beter te verwijderen.
Het goede kind weende bitter, toen theodoor wegreed. Zij begon zich nu eerst met den vreemden heer op haar gemak te gevoelen, en hij sprak zoo aangenaam, zoo onderhoudend, hij kon zoo schoon van zijne reizen vertellen, hij had haar altijd zoo vriendelijk aangezien en zulke vriendelijke dingen gezegd en nu was hij eensklaps heengereden. Zij weende bitter.
Theodoor smaakte een geheime vreugd in de tranen van cyrilla. Het maakte hem het heengaan ligter, ofschoon hem op zijne verdere reizen, te midden van ernstige en belangrijke studiën, het lieve beeld der Spaansche schoone nog dikwijls voor den geest stond. Zelfs, als hij in een of andere holle bibliotheek een zeer geleerd gezigt trok, teekende zich soms uit de zwarte letters van het oude perkament het beeld van cyrilla en dan verwonderde hem vaak wat er al op oude perkamenten staan kan.
Theodoor, wij zagen het, bleef meester van zichzelven. Was zijn gemoed voor gevoel en godsdienst aandoenlijker geweest, hij had den stroom zijner hartstogten welligt niet op het juiste oogenlik kunnen bedwingen. Zoo althands kwam het hem voor en hij had diep medelijden met die zwakke, vrome zielen, die bij het beteugelen der hartstogten niet aan de kracht van den wil, noch aan de magt der rede gelooven.
Dat hij op een klein lief bloempjen den voet had gezet, was voor dezen krachtigen geest en onverzettelijken wil natuurlijk een nietswaardige kleinigheid.
En cyrilla treurde voort, tot dat zij een jaar later aan

{==152==} {>>pagina-aanduiding<<}
de tering overleed. Zij werd begraven in de schaduw van den boom, waaronder zij zich zoo vaak met theodoor had nedergezet.
Theodoors reis duurde verscheidene jaren, te meer daar hij op zijn terugtogt uit het Oosten de beroemdste universiteiten van Duitschland bezocht. Hij kwam te Lianre terug op mannelijken leeftijd en met een verrijkten geest. Hoewel hij er een oogenblik aan dacht zich voorloopig in zijn geboorteplaats te vestigen, veranderde hij spoedig van gedachte, nadat hij te Wallain een bezoek bij zijn tante had gebragt. Hij besloot, mede op verzoek van Mevrouw de steinville, te Wallain kamers te huren, en het is op den dag, nadat hij Lianre voor goed had verlaten om zich te Wallain te vestigen, dat sénévan hem ten huize zijner vriendin heeft ontmoet.


IX.

De kennismaking met theodoor, hoe kon het anders, maakte op sénévan een aangenamen indruk. Hij en theodoor waren spoedig vrienden en het verschafte hun geen gering genoegen, zich des avonds in een of ander gesprek te verdiepen. Sénévan liet zich bij die gelegenheden de bijzonderheden van theodoors verblijf in het Jesuitengesticht verhalen, hetgeen natuurlijk aanleiding gaf tot menig belangrijk onderhoud over godsdienst en opvoeding in het algemeen. De groote vraag, waarover hunne gesprekken dikwijls liepen, was deze: of theodoor regt had in zijne beweering, dat sommige gemoederen wel is waar behoefte hebben aan godsdienst en haar inderdaad ook niet kunnen missen, maar dat een krachtig ontwikkelde geest met die gevoeligheid zich niet kan ophouden en in de godsdienst eerder een belemmering dan een levensbeginsel vindt voor zijn ont-
{==153==} {>>pagina-aanduiding<<}
wikkeling. Voor theodoor bestond dan ook geen enkele volstrekt ware vorm voor de uitoefening der vroomheid: integendeel, volgens zijn oordeel wijzigde zich die vorm en moest die vorm zich wijzigen naar ieders persoonlijkheid, welke persoonlijkheid natuurlijk weder op haar beurt van klimaat, opvoeding en andere dergelijke omstandigheden moest afhankelijk zijn.
Het gevolg van deze overtuigingen was, dat hoeveel sympathie en vriendschap er ook tusschen theodoor en sénévan mogten worden gevonden, op een punt althands de gewenschte overeenstemming nooit kon plaats grijpen. Het betrof dat gedeelte van sénévan's werkzaamheid, dat op de verkondiging van het Evangelie aan zijne Roomsch-Catholieke omgeving betrekking had. Reeds de gedachte van zich met eens anders godsdienstige overtuiging te bemoeijen stuitte theodoor geweldig tegen de borst en streed, gelijk ons natuurlijk zal voorkomen, met alle zijne overtuigingen. Alleen de achting, die hij voor sénévan koesterde, belette hem van zijn overtuiging al te sterk te doen blijken. Sénévan deed hem te vergeefs opmerken dat het hier geenszins gold een ijdel proselietenmaken door middel van spitsvondige redeneringen, waarmede het niet moeijelijk valt ieders geloof als een ongerijmdheid voor te stellen, maar dat het er hier op aankwam een geloof, een godsdienst te prediken aan menschen, die in volslagen onverschilligheid, ja zelfs in onbekendheid leven met het geloof, dat door hun kerk wordt beleden. Want, reeds de meest oppervlakkige beschouwing had sénévan overtuigd, dat een groot gedeelte van het volk in een volkomen gemis verkeerde van alle godsdienst en het was daarom zijn ernstige begeerte, hier en daar, en waar hij slechts kon, het goede zaad uit te strooijen. In het begin zijner werkzaamheid had hij dit gedaan met een ijver en een voortvarendheid, die niet nalaten kon de slechtste vruchten te dragen. Te vergeefs toch had hij op de onver-
{==154==} {>>pagina-aanduiding<<}
schilligheid der groote menigte gerekend, toen hij het waagde de banier des Evangelies in het openbaar op te rigten. Hij had geheel voorbijgezien dat menschen, ofschoon veeleer tegen dan voor hun kerk ingenomen, zoolang niemand 
de stem tegen die kerk verheft, terstond de partij hunner kerk opnemen, van het oogenblik dat het geloof hunner vaderen wordt aangerand. Het is niet bij uitsluiting, maar wel in hooge mate aan de R.C. kerk eigen, liever een volslagen ongeloof in haar boezem te dulden, dan hare leden tot een ander kerkgenootschap te zien overgaan. Ook kan men veilig beweeren, dat er minder persoonlijke moed en minder kracht van overtuiging toe behoort om in een R.C. land als godloochenaar, dan als Protestant bekend te staan. De naam van Protestant - en sénévan leerde het tot zijn nut spoedig inzien - klinkt in de ooren der Roomsche kerk schrikkelijker dan godloochenaar en onzedelijke, ja erger dan vader- of moedermoordenaar. Is iemand in staat de kerk, waarin hij is geboren en opgevoed, vaarwel te zeggen, dan is hij ook in staat, zoo oordeelt het volk, de dierbaarste banden des bloeds en der vriendschap te verbreken, en kan hij dus geen vertrouwen meer waardig zijn. Toen sénévan dit begon waar te nemen, leerde hij tevens een onderscheid maken tusschen Evangelisatie en Protestantsche propagande en kwam het hem voor, dat hij door deze twee zaken te scheiden, meer Christelijk leven zou bevorderen dan wanneer hij aan de prediking des Evangelies de behartiging der Protestantsche Propagande altijd verbond. Immers zijn van de laatste, onnadeelige kansen onafscheidelijk, die voor de eerste bijna in het geheel niet bestaan. Hierom achtte hij het aan de Christelijke liefde en voorzigtigheid verpligt te zijn, niet dan in zeer bijzondere gevallen zelf op verandering van godsdienst aan te dringen; hij gevoelde al de moeijelijkheden, waarmede zulk een verandering gepaard moet gaan en zag vooral

{==155==} {>>pagina-aanduiding<<}
in, dat er ook bij den onverschilligste nog dierbare herinneringen der jeugd moeten levendig worden, juist op het oogenblik, dat de beslissende stap door hem zal worden gedaan, die hem uit de kerk, in wier armen zijn vader en moeder ontslapen zijn, in een nieuw, in een vreemd kerkgenootschap overbrengt. Sénévan leerde dus meer en meer de Protestantsche propagande beschouwen, niet als het eigenlijke doel, maar veeleer als het wenschelijk, schoon niet altijd verkrijgbaar gevolg, zijner werkzaamheid en zijn geliefkoosd denkbeeld bleef daarom steeds, voor een Roomsch-Catholiek gehoor de dwalingen van Rome onaangeroerd te laten, om alleen op Hem te wijzen, die de vermoeiden en belasten tot zich roept. Dit was hem evenwel niet altijd mogelijk. Waar de Roomsche bevolking eener plaats reeds zeer ongunstig voor de R.C. kerk of voor één harer leerstukken gestemd was, moest sénévan het erkennen, dat het veel beter was geen voorafgemaakt systeem te volgen, maar zich door de omstandigheden te laten leiden. Zoo werd hij gewaar, dat in een niet onbelangrijke stad, nabij Lianre, de fatsoenlijke burgerklasse grootendeels onder den invloed van liberale geschriften, zelfs in hun veel gelezen dagblad, met de R.C. kerk in het openbaar den spot dreef. Hij kon niet nalaten op deze omstandigheid zijn aandacht te vestigen en wenschte er zulk een gebruik van te maken, als meest aan de bevordering van ware godsdienst kon dienstbaar zijn. Hier moest hij zich bekennen, dat het volkomen nutteloos en onmenschkundig zijn zou, te midden eener bevolking, die, mede ten gevolge van het jongst afgekondigde leerstuk aangaande de onbevlekte ontvangenis van maria, in een zekere spanning verkeerde, slechts de welluidende toonen van het Evangelie des vredes te doen hooren. Alleen daarmede zou hij op dat oogenblik niemands aandacht 
hebben geboeid en op geen gemoed eenigen indruk hebben te weeg gebragt. Want, zoo aan

{==156==} {>>pagina-aanduiding<<}
de ééne zijde de innige gehechtheid, die de meeste Roomsch-Catholieken voor hun kerk gevoelen, met veel teederheid en liefde moet worden behandeld, zoo mag aan de andere zijde het groot aantal dergenen niet worden voorbijgezien, die zich rondweg door de geestelijkheid bedrogen achten. Bij hen, die zich misleid wanen, ontstaat noch terstond ongeloof, noch onverschilligheid, maar allereerst een wrevel, een behoefte aan wraak. Meestal missen zij de noodige kennis, om zich de dwaling hunner kerk duidelijk te maken, maar staat iemand onder hen op, die met snijdende dialektiek de onwaarheden aantoont van een leer, die het gezond verstand inderdaad op de geweldigste wijze moet wonden, dan kan hij rekenen op de sympathie van velen, die dan eerst datgene duidelijk uitgesproken zien, waarvan zij zelven slechts een duister vermoeden bezaten.
Dikwijls wordt dit voorbijgezien, en vergenoegt men zich de dwalingen van Rome met een beroep op den Bijbel te wederleggen, als of een boek, dat volslagen onbekend is, en dat men van zijn kindschheid af geleerd heeft te schuwen of te verachten, bijzonder veel invloed en gezag kon bezitten.
Zoo achtte sénévan zich dan verpligt tot de stad, waarvan wij spraken, zijn werkzaamheid uit te breiden. Hij reisde er heen en maakte zijn voornemen openbaar van een voordragt te houden over het leerstuk der onbevlekte ontvangenis van maria. De aankondiging baarde groot opzien, waarop sénévan gerekend had om zeker te zijn van een talrijk gehoor. Een groote zaal was volkomen bezet. Van alle standen der maatschappij waren er tegenwoordig en naauwelijks kon sénévan het spreekgestoelte bereiken. Zijn hart klopte onrustig. Hij ontveinsde zich niet, dat hij tegen dezen openbaren aanval op de R.C. kerk sterk opzag; allereerst, omdat hij, waar het kon geschieden, liever op een andere wijze die Kerk bestreed

{==157==} {>>pagina-aanduiding<<}
en ten tweede omdat hij niet zeker was van de houding die de lagere volksklasse zou aannemen. Schier twee uren duurde zijn rede, niemand verliet het lokaal, dat dikwijls van toejuichingen en ondubbelzinnige kreten van goedkeuring weergalmde. Toen de vergadering uiteen ging, was de orde geen oogenblik verstoord geweest.
Deze eerste poging werd met een gewenscht gevolg bekroond. Zoo menigmaal hij die plaats bezocht, was hij van een niet onbelangrijk, steeds aanwassend gehoor verzekerd en terwijl hij had aangevangen met het vertrouwen zijner hoorders te winnen, door hun weerzin tegen het dogma der onbevlekte ontvangenis verstandig, geschiedkundig en dialektisch te wettigen, maakte hij in zijne volgende voordragten van dat gewonnen vertrouwen gebruik om die hoogere behoeften op te wekken, in welker bevrediging alleen de mensch gelukkig kan zijn.
Sénévan gevoelde zich bij deze werkzaamheid nooit onaangenamer aangedaan, dan wanneer sommigen zijner hoorders, die bijzonder met zijne voordragten waren ingenomen, van deze hun ingenomenheid wilden doen blijken door allerlei schandelijke verhalen van geestelijken en kloosters op te disschen. Het kostte hem veel de noodige lijdzaamheid te bewaren, wanneer hij bemerkte, hoe weinig men het doel zijner komst en prediking toonde te begrijpen door zijn liefde voor de verbreiding van de kennis des Verlossers met een hatelijk anti-papisme te verwarren. Waar hij het doen kon, zonder gevaar te loopen van zijn gehoor van zich te vervreemden, gaf hij duidelijk te kennen dat hij van alle die onbewezene verhalen ten nadeele der geestelijkheid geen syllabe geloofde, en de hevigste vijanden der priesters moesten gemeenlijk met open mond blijven staan, zoodra sénévan naar bewijzen vroeg, voor hetgeen door hen werd medegedeeld.
Toen meer dan een jaar was verloopen, gedurende welken tijd de bezoeken en de openbare voordragten ge-
{==158==} {>>pagina-aanduiding<<}
regeld, ofschoon niet altijd zonder ernstige moeijelijkheden, waren voortgezet geworden, achtte sénévan uit het getal dergenen die zijn prediking onafgebroken hadden gevolgd, niet meer dan zes personen geschikt om op hun verzoek tot het H. Avondmaal in de Evangelische kerk te worden toegelaten. Daar hij alle noodelooze vertooning op een plaats, waar nog geen Protestantsche kerk bestond, wilde vermijden, verzocht hij deze zes aankomende leden, zich op een bepaalden dag naar Wallain te begeven, om openlijk belijdenis van hun geloof af te leggen en met de aldaar vergaderde gemeente aan het Sacrement der vergevende liefde deel te nemen.
Het was een heldere winterdag: een Kerstmorgen; de dag, waarop de geheele Christenheid, Roomsch-Catholiek, Grieksch en Protestantsch zich in den geboren Zaligmaker verheugt!
In het midden der gemeente van Wallain stond de Nachtmaalstafel.
Het Nachtmaal op een Kerstfeest! Alles ademde vrede.
‘Vrede op aarde brengt gij, beminnelijk Kerstfeest. Vrede in onze harten, nederig symbool van mijn stervenden Heiland! Ach, dat alle middelmuren van afscheiding in één zonken en de dag reeds begon te lichten, waarop één kudde onder één Herder zich vereenigen zal. Ach, dat men niet meer zeide: Ik ben van Rome, en ik van luther, maar dat God reeds alles ware en in allen en iedere knie zich boog voor den eeuwiggezegenden Verlosser! Maar verre van mij een vrede uit onverschilligheid geboren of een noodlottige rust, die slechts in een gemeenschappelijk vergeten van de dierbaarste belangen wortelt! Gestreden, maar onder de banier van den Koning des Vredes; den vrede gewenscht en bereid, maar in den naam van Hem, die het zwaard heeft gebragt op de aarde!’
Deze gedachten vervulden sénévan's geest en leerrede, op den helderen Kerstmorgen, die van de uitbreiding

{==159==} {>>pagina-aanduiding<<}
zijner gemeente getuige zou zijn. Toen hij zijn rede geëindigd en zich voor de nachtmaalstafel geplaatst had, stelde hij de nieuwe leden in de gelegenheid van hun overtuiging openlijk te belijden; waarna hij hen, op de volgende wijze, wat de hoofdzaak betreft, aansprak:
‘Nu gij gereed staat de Roomsch-Catholieke kerk te verlaten, heb ik slechts een kort woord, een korte vermaning tot u te rigten. Die vermaning betreft uw verleden en uw toekomst!
Uw verleden: In geen zonde zult gij thans ligter vervallen, dan die van hooghartig of met verachting neder te zien op het Kerkgenootschap, dat gij hebt verlaten. Wacht u daarvoor. Bedenkt dat God u in de R.C. kerk deed geboren worden, dat gij in die kerk uwe eerste indrukken van godsdienst hebt ontvangen, dat gij in die kerk den naam van jezus hebt leeren stamelen en de hope des eeuwigen levens daar voor het eerst aan uw hart is medegedeeld. Laat dus geen ander gevoel voor die kerk u bezielen, dan een gevoel van liefde, van kinderlijke liefde, zij was eenmaal uw moeder. Dat die liefde zich bij u openbare in een ernstig en aanhoudend gebed tot den God der waarheid, dat het Hem behage de nevelen, die de kerk van Rome vervullen, te verdrijven, opdat de thans bewolkte zon der waarheid en der geregtigheid ook daar helder strale.
Uw toekomst: Meent niet dat dit heden uw toekomst verzekert. Weest overtuigd, dat gij thans slechts den eersten stap hebt gedaan op een weg, die met waken en gebed tot den einde toe moet worden betreden. Gij hebt het Evangelie aangenomen en aan christus uw hart geschonken. Dank zij God; maar meent niet, dat gij alreeds de volmaaktheid hebt verkregen. Slechts wie volhardt ten einde zal zalig worden. Laat dan uw liefde tot den Heer steeds vuriger, uw hope op Hem steeds blijder, uw geloof in Hem steeds krachtiger worden, op-
{==160==} {>>pagina-aanduiding<<}
dat wij eenmaal ons allen wedervinden in die plaatse waar, uit onze en uit Rome's kerk, velen dankend mogen nedervallen voor Hem, wien de lof en de aanbidding toekomt tot in eenwigheid.’
In dien geest sprak sénévan. Het Avondmaal werd daarna gehouden, een loflied gezongen.
Ditmaal had theodoor zich onder het gehoor bevonden, hetgeen zelden plaats greep. Hij begaf zich met sénévan naar huis en liet zich over de plegtigheid van den dag niet anders uit, dan door te zeggen, dat de menschen het waarschijnlijk zeer aandoenlijk hadden gevonden. Ook kon hij niet nalaten sénévan te doen opmerken, dat zekere Mevrouw dably bij alle groote feesten in de kerk eenige tranen stortte, terwijl zij bij gewone gelegenheden van haar gevoeligheid door eene zoete sluimering deed blijken. Deze opmerking was weinig in harmonie met sénévan's stemming, zij deed hem leed voor theodoor, zij deed hem zelven goed. Het is toch beter dat de leeraar wete, hoe weinig indruk hij maakt en hoe weinig weerklank zijn warmste taal pleegt te vinden.
Dergelijke ervaringen, hoe pijnlijk ook in den aanvang, eindigen met ons te doen zien, dat niet in blinde opwinding en allerminst in ijdel zelfvertrouwen de eisch des Christendoms aan een ligtzinnige wereld moet worden gebragt.


X.

Welk een onderscheid had tot hiertoe tusschen Mevrouw de steinville en haar neef plaats gegrepen! Terwijl de laatste alle gevoel zocht te dooden, kwam de eerste tot een rijker ontwikkeling van haar inwendig leven, dan zij nog ooit te voren gekend had. Daar wij ons weldra meer bepaald met theodoor moeten bezig houden, willen wij

{==161==} {>>pagina-aanduiding<<}
eer Mevrouw de steinville geheel door ons uit het oog zal worden verloren, een blik werpen in haar inwendig leven, dat, na zoovele stormen te hebben gekend, eindelijk tot rust was gekomen. Daar wij ons in het bezit bevinden van haar belangrijk dagboek, willen wij er eenige bladzijden uit overschrijven, die voor hen, welke de verborgen wereld des harten liefhebben, niet van belang ontbloot zullen zijn. Het godsdienstig leven der vrouw, dat uit deze bladzijden spreekt, zal niet nalaten ook hier voor een ieder zijn aantrekkelijke zijde te hebben.
Uit het dagboek van Mevrouw de steinville:
‘Ik las dezen morgen dat bekende woord, dat mij meer dan ooit heeft getroffen. Neen, het komt er niet slechts op aan, het kruis te dragen, het moet den Heiland achteraan gedragen worden, in het bewustzijn, dat hij het draagt en wij slechts volgen. Ik gevoel, dat dit mij tot hiertoe te veel ontbroken heeft. Het is waar, dat ik veel heb geleden, maar ik maakte van mijn lijden vaak een martelaarschap, dat mij in de oogen van mijn Hemelschen Vader aangenamer en beter moest doen voorkomen. Reeds mijn lijden scheen mij toe eenigermate een deugd te zijn, en daarin heb ik de kracht gevonden om te doorstaan, wat ik doorstond. Wel wist ik dat lijden geen verdienste kon zijn, en toch heb ik mij op mijn lijden eer verhoovaardigd, dan dat het mij voor het oog van God vernederd heeft. Dien God lief heeft, kastijdt hij! God heeft mij zoo vele kastijdingen toegezonden, en nog nooit heb ik mij zelve ernstig gezegd, dat ik dan wel veel kastijdingen moet hebben noodig gehad en mijn hart zeker meer moeijelijkheid dan dat van anderen moet hebben opgeleverd om God geheel toe te behooren. Nu gevoel ik het: Ik heb mijn egoïsme bevredigd met de groote smarten, die mijn deel waren, in plaats van aan God een hart, onder zijn tucht verbroken en een geest onder zijn kastijding verslagen, als de eenige Hem welbehagelijke offerande op

{==162==} {>>pagina-aanduiding<<}
te dragen. Ach, hoe vruchteloos zijn zoovele jaren en zoovele ondervindingen voor mij voorbij gegaan. Na al de lessen, die mijn Hemelsche Vader mij gaf, had ik reeds een veel beter discipelinne van jezus moeten zijn, had ik mij zelve reeds veel beter moeten kennen, en veel vuriger Hem moeten liefhebben, die voor mij het oneindig zware kruis heeft getorscht. Ach, dat ik niet meer op mijn kruis maar alleen op het kruis des Verlossers steunde en de wonden, die God mij slaat, meer als waarschuwingen mogt leeren beschouwen, om alleen in de wonden des Heilands rust te zoeken voor mijn hart. Ik heb wel berust in Gods wil, omdat ik wist dat die wil liefderijk is en goed, maar nu begrijp ik, dat ik nog een grootere vertroosting in mijn lijden had behooren te zoeken. Dat God iets wil, daarmede moge zich de dienstknecht te vrede stellen, het kind dat van christus geleerd heeft God bij den Vadernaam te noemen, wil nog iets meer weten; het wil weten, waarom Gods wil alzoo zij en niet anders. God zendt ons geene beproevingen, of het is om een bepaalde reden. God zendt ons een beproeving, niet opdat wij zeggen zouden, het zal wel goed zijn, maar opdat wij zouden weten: het is goed en het is goed hiervoor of daarvoor. Op deze zonde wil hij mijn aandacht vestigen, tegen deze ligtzinnigheid, deze verleiding mij wapenen, met dezen nieuwen rijkdom van zijn onuitputtelijke liefde wil Hij mij bekend maken. Heeft Hij mij meer dan anderen gewond, zoo was er meer aardschgezindheid, meer zelfzucht, meer ligtzinnigheid in mijn hart uit te roeijen, dan in het hart van anderen. En ik heb het niet begrepen. Ik heb het lijden, dat God mij in zijn liefde gaf, misbruikt om mij al meer en meer van Hem te verwijderen. Mijn zelfzucht werd er niet door gedood, maar gevoed, mijn ligtzinnigheid werd er niet door vernietigd maar bevorderd, want in roekelooze vermetelheid uitziende naar de plaats der rust, vroeg 
ik minder nog dan te voren, of

{==163==} {>>pagina-aanduiding<<}
ik van het bezit der hemelsche gelukzaligheid wel zeker mogt zijn. In plaats daarvan had ik voor al de zonden, waarop zoovele kastijdingen mij wezen, vergeving moeten zoeken aan de voeten van christus, en mij niet als een door lijden geadelde, maar als een door lijden te louteren ziel moeten beschouwen.’
‘En wat hield ik mij bezig met mijne smart, mijne wonden, mijne tranen, als of deze waardig waren mijn geest te vervullen! Neen, ik wil voortaan de smart trachten te peilen, die de zonde der menschheid, die ook mijne zonden den christus moeten hebben aangedaan. Ik wil de tranen zien vloeijen van Hem, die zoo menigmaal de afkeerigen onder zijne vleugelen heeft willen vergaderen; ik wil de wonden aanschouwen, die mijne overtredingen den Godmensch hebben geslagen. En.... Goddelijke Heiland, als gij mij verwaardigt iets te lijden en eenigzins uw kruis mede te dragen, o, vervul dan mijn ziel met een onuitsprekelijke dankbaarheid voor zooveel oneindige liefde.’
‘Hoe zal ik mijn arglistig hart kunnen bedwingen? Hoe zal ik leeren van mij zelve af te zien, mij geheel en al te verloochenen, en den Heer alleen te volgen. Zelfverloochening! Ik zie nu in wat dat woord beteekent: zoo lang ik geroepen werd tot het verloochenen van mijn lust, van mijn moederlijke liefde ter wille van den Heer, was de taak nog niet moeijelijk, maar had ik ook den eisch der Godsdienst nog niet begrepen. De Heer roept mij nu toe tot verloochening van iets buiten mij, niet van iets, dat mij toebehoort, zelfs niet van iets, dat mij een ander ik werd, maar hij roept mij tot verloochening van mij zelve. Ik, die mij in het diepst mijner ziel behaagde in mijn lijden, ik, die mijn ik gedurig zag, zoo als ik geduldig leed, onderworpen droeg en een toonbeeld was voor anderen, ik moet vernederd worden, ik moet mij buigen in het stof, als een zondaresse, die veel vergeving behoeft, als een onleerzaam kind, voor wie God zoo

{==164==} {>>pagina-aanduiding<<}
lang te vergeefs heeft gesproken. Heer, ik dank U, dat Gij het mij eindelijk leerdet. Nu breng ik U niet meer den schat mijner moederlijke liefde, nu breng ik U niet meer mijne kinderen gewillig ten offer, nu breng ik U mij zelve, mijn hart, dat hoogmoedige en zelfzuchtige hart, dat arglistige hart, dat altijd getracht heeft het doel van uwe kastijdingen te verijdelen. Nu behoort mijn hart U toe; o, neem het aan! Nu eerbiedig ik niet slechts uwe leidingen, ik heb ze lief, nu berust ik niet slechts in uwe wegen, ik begrijp ze, mijn hart dankt er U voor. Ik onderwerp mij niet meer aan Uw wil, ik ben eenswillend met U.’
‘Welk een zaligheid met God eenswillend te zijn en toch, het valt zoo moeijelijk niet. Ik verwonder mij, dat ik mij vroeger heb kunnen onderwerpen aan een God, wiens liefde ik niet kende, wiens slaande hand ik slechts gevoelde, of van wiens liefde ik slechts overtuigd was, omdat het mij alzoo was gepredikt. Nu aanschouw, nu gevoel ik zijn liefde, zoo vaak mijn oog zich wendt naar het kruis. Alzoo, alzoo heeft hij U liefgehad, mijn ziel. O zie het, alzoo, maar om de diepte van dat alzoo te peilen, daarvoor zal de eeuwigheid niet toereikend zijn. Hoe groot is die liefde! O laat mij de laatste dagen van een leven, dat ik veel te gedachteloos doorbragt, aan de overpeinzing van die liefde wijden. Is die liefde zoo groot als mijn zelfzucht?’
‘Vreemde wezens, die wij zijn! Wij zien gedurig op onze wonden en doornen, en die kunnen ons gemakkelijk aan Gods liefde doen twijfelen, maar zoo wij altijd zagen op de wonden des Verlossers, op de doornenkroon die Zijn dierbaar hoofd heeft gedrukt, dan zouden wij gedurig in het geloof aan Gods onuitsprekelijke liefde worden versterkt.’
‘Ondeugend hart, waarom kost het u zooveel moeite om u te ontsluiten voor Hem, die alleen waardig is het

{==165==} {>>pagina-aanduiding<<}
geheele hart te bezitten? Hoe meer ik over mijn vorig leven nadenk, hoe meer ik treuren moet over mij zelve. Ik bemerk nu, dat ik zoo geleefd heb, dat de goedkeuring der menschen mij niet kan ontgaan, maar of het goedkeurend oog des Meesters op mij rusten zou? Want, waarvoor heb ik geleefd? Ik heb geleefd voor mijn man, ik heb geleefd voor mijn ongelukkige maria, ik heb geleefd voor mijn lieven hermann en charles, dat is het wat de wereld een voorbeeldig leven noemt; maar heb ik geleefd voor God en voor mijn Heiland? Heb ik aan God het geringste deel gegeven van de liefde, die ik mijn echtgenoot, die ik mijnen kinderen toedroeg? Zou ik mij zelve niet de zwaarste verwijten hebben gedaan, wanneer ik voor mijn echtgenoote of mijne kinderen zooveel koelheid had gekend, als ik meestal voor God gevoelde? Ik ging op in mijn man en in maria. Het was er bij mij wel verre van af, in God op te gaan! Hoe is het mogelijk, dat ik het niet eerder heb bespeurd! Wat was ik traag in het gebed, wat was mijn gebed kwijnend en flaauw! Hoe weinig tijd kon ik vinden voor de lezing en overdenking van het Evangelie! En zelfs als ik den Bijbel las, ik las dien niet gelijk het kind den brief verslindt van zijn Vader. Ik werd er niet door verplaatst bij Hem, die voor ons mensch werd en wiens menschelijk hart voor ons in Zijn boezem klopte. Ik werd er niet door opgewekt tot het onderhouden eener naauwe en persoonlijke betrekking op christus. Hij stond daar vóór mij als een Heilige, als de volmaakte Zoon van God, maar niet als mijn Vriend, niet als mijn Broeder. Welk een afstand scheidde mij niet van Hem! O had ik in de dagen Zijner omwandeling op aarde geleefd, ik ware niet als johannes nedergezonken aan Zijn boezem, maar welligt had hij mij weenende moeten aanzien als dien ongelukkige, die niet verre was van het Koningrijk der Hemelen, maar den 
beslissenden stap toch nog niet kon wagen.’

{==166==} {>>pagina-aanduiding<<}

‘Wist ik het niet, dat hij mij aanneemt in genade en een vriend is van zondaren, ik zou thans te beschaamd zijn, om de oogen tot Hem op te heffen, tot Hem, dien ik zoo vaak en zoo lang met koelheid heb bejegend, ik die zoo lang zonder Hem heb geleefd, ik zou mij naauwelijks onder Zijne discipelen, veel minder onder Zijne vrienden durven tellen. Wel gevoel ik mij de minste van allen. Hoe veilig is het, hoe goed alleen op Zijn genade te vertrouwen, hoe zalig mij als een kind diep afhankelijk te gevoelen van Zijn liefde en mij geloovig te stellen onder Zijne zegenende handen! Ja, ik durf tot U te komen, mijn Heiland; ik weet dat gij mildelijk geeft en niet verwijt, ik weet dat gij mij geen enkel verwijt over mijn ligtzinnigheid, over mijn koelheid, over mijn traagheid in het komen tot U doen zult. Gij zijt niets dan liefde, niets dan ontferming, niets dan vergevende goedheid. Neen, ik zal uwe armen niet langer vruchteloos laten openstaan! Laat mij bij U blijven! Welk een troost eenmaal altijd bij U te zullen zijn!’

Dit scheen ons toe een der belangrijkste bladzijden uit Mevrouw de steinville's dagboek. Wij zouden het echter ongaarne sluiten, vóór wij er nog een gedeelte van hebben overgeschreven, vooral daar dat gedeelte op theodoor betrekking heeft.
Uit het dagboek van Mevrouw de steinville:
‘Ik verblijd mij hartelijk in de vriendschap, die tusschen sénévan en theodoor is ontstaan. Theodoor heeft een goeden invloed dringend noodig. Er plag zooveel gevoel, zooveel teederheid in dat karakter te wezen. Er is nu veel verwoest. In zijne kindsche jaren heeft de gevoeligheid van zijn karakter zich zoo krachtig en levendig geopenbaard, en dat op zulk een onnatuurlijke wijze, dat hij zich nu over iedere opwelling des gevoels schaamt. Is een karakter niet in zijn adel verwoest, wanneer het

{==167==} {>>pagina-aanduiding<<}
zich over het bezit van gevoel begint te schamen en een valsche eer zoekt in dat alles doodend sarcasme, dat de diepste indrukken, die men zou kunnen ontvangen, te loor doet gaan. Hoe beklaag ik die verkeerde leiding, die zoovelen in hun jeugd moeten ondergaan. Theodoor heeft zoo gedweept met maria, hij is in zulk een overspannen toestand van gewaande godsdienstigheid geweest, dat thans het treffendste, het verhevenste in de godsdienst des Evangelies hem schier geheel onverschillig laat. Arm hart, gij kunt, dunkt mij, toch niet gelukkig zijn met die ironie, waarmede gij U van alles wat ernstig is en teeder, afmaakt, en die zoo gevaarlijk is voor uw omgeving. Het meeste grieft mij, dat zijn karakter reeds op jeugdigen leeftijd zoo iets versletens vertoont. Met betrekking tot de Godsdienst is hij als oververzadigd.
‘Ik mis geheel en al het talent van met hem te spreken over de hoogste belangen van den geest, ik weet niet van welke zijde aan te vangen, hij weet mij altijd te ontsnappen; of hij hoort mij aan met een uitdrukking op het gelaat, die duidelijk genoeg zegt: ‘Vroomheid is goed voor menschen zoo als gij zijt, ik kan daar wel buiten.’
‘Ik ben bijna bevreesd, dat zelfs sénévan hem niet meer veranderen zal. Want theodoor behoort tot die karakters, die zich zelven volkomen onaandoenlijk hebben gemaakt door de godsdienst, door het Christendom in anderen hoog te eerbiedigen en zich door dien eerbied ontslagen achten van den eisch des Christendoms aan zich zelven te doen. Indien hij voor godsdienstige menschen een opregten afkeer gevoelde, ik zou aan zijn verandering niet wanhopen. Hij zou onder de leiding der Voorzienigheid in omstandigheden kunnen worden gebragt, waardoor hij van zijn dwaling, van zijn vooroordeel werd genezen; doch neen, nu glijdt om zoo te spreken, alles langs hem neder. Nooit komt er een mogelijk heilzame botsing tusschen zijn hart en den eisch der Godsdienst, nooit

{==168==} {>>pagina-aanduiding<<}
een strijd, waarvan de uitslag voor zijn hart gunstig zou kunnen zijn. Hij heeft zich ontrefbaar gemaakt en dat is wel het grootste gevaar van zijn toestand. Hij beschouwt blijkbaar alle godsdienstige aandoeningen op dezelfde wijze, hetzij ze ontstaan voor maria of voor christus, en het schijnt, dat hij de godsdienst in sommige menschen aanmerkt als een eigenaardig talent; voor hem zijn sommige menschen godsdienstig, gelijk anderen muzykaal of iets anders zijn. Maar evenmin als men iemand het gemis van muzykaal gevoel verwijten kan, wil hij van iedereen het kweeken van godsdienstzin vorderen. Waarom moest mijn lieve zuster zoo vroeg worden weggenomen? En wat zal er nu van hem worden! Misschien verliest hij meer en meer al de schoone hoedanigheden van zijn karakter. Hij moet ze wel langzamerhand verliezen. Er is niets in hem, wat ze eenigermate onderhouden en aankweeken kan. Wist ik maar een goede vrouw voor hem, dat zou hem zeker veranderen... Ik zal veel voor hem bidden. Voor den troon van God alleen kan ik hem inderdaad nuttig zijn, en sints den dood zijner ouders mag ik hem toch als mijn kind beschouwen.’

Ook deze bladzijde, bedriegen wij ons niet, doet ons in het hart van Mevrouw de steinville een blik werpen, die ons dat hart te meer doet waardeeren en liefhebben. Men zal ons het verzwijgen ten goede houden van de wijze, waarop haar dagboek in onze handen is gekomen, en ons, hopen wij, dank weten voor de korte mededeelingen, die wij er ons uit hebben veroorloofd.


XI.

Om een dubbele reden bleef sénévan theodoor's omgang en vriendschap op hoogen prijs stellen. Die

{==169==} {>>pagina-aanduiding<<}
vriendschap was hem persoonlijk heilzaam en nuttig, immers zijn de mephistophelische karakters zoo noodzakelijk om de menschheid voor overspanning te bewaren. Maar die vriendschap bragt hem ook vaak in aanraking met personen, tot wie hem overigens alle toegang gesloten zou zijn geweest. Theodoor maakte zich gemakkelijk vele kennissen en vrienden te Wallain en het moest niet zelden gebeuren, dat sénévan theodoors vrienden ontmoette. Op deze wijze althans herinneren wij ons, dat sénévan bekend werd met iemand, dien wij de fallis noemen. De fallis, advocaat te Wallain, was een beschaafd en geletterd man, die, uit nederige winkeliers geboren, zich zelven door vlijt en studie gemaakt had tot hetgeen hij thans was. Hij sprak zijn taal, het fransch, met zelden geëvenaarde zuiverheid en had het voornamelijk aan dit talent te danken, dat hij voor de balie reeds op jeugdigen leeftijd een zekere beroemdheid genoot. De natuurlijke ijdelheid van zijn karakter werd door de toejuiching, die hij ontving, niet weinig geprikkeld en deze geprikkelde ijdelheid liet niet na hem aan te sporen om in zuiverheid en keurigheid van stijl zich zelven gedurig te overtreffen. De fallis bezat een goed en gevoelig hart en was in sommige opzigten het tegenovergestelde van theodoor. Hij was in een oogenblik te treffen, hij gevoelde alles onbegrijpelijk snel en levendig, ofschoon, gelijk het meestal pleegt te gaan, de keerzijde van deze goede eigenschappen niet ontbrak.
Theodoor was zoo gelukkig met zijn nieuwen vriend, als hij het kon zijn. Het was hem een aangenaam tijdverdrijf, de gesprekken van de fallis aan te hooren. De fallis had een bijzonder talent voor de zamenleving. Hij bezat de gave, die zoo weinig menschen bezitten, om aan al de kleinigheden, al de nietigheden van het leven haar volslagen onbelangrijkheid te ontnemen, door ze op een aangename en meer of min gezochte wijze te behan-
{==170==} {>>pagina-aanduiding<<}
delen. Er zijn honderd oogenblikken, waarin de geest zich niet met iets waarlijk belangrijks kan bezig houden; er zijn honderd gesprekken, die over niets gewigtigs handelen kunnen; en inderdaad wanneer alle oogenblikken, alle gesprekken in ons leven belangrijk waren, ik geloof niet dat onze geest tegen de gedurige inspanning bestand zou zijn en wat oordeel men er ook over uitgesproken hebbe, wij kunnen het niet anders dan gelukkig en heilzaam noemen, dat spelemeijen van den geest, dat zich in een zoet of zout gekout zoo natuurlijk openbaart. Naast het spreken staat het kouten, als het neuriën naast het zingen, als de dans naast het loopen, en wij zouden de vrijheid nemen, hem een zeer onvolledig ontwikkeld en vervelend mensch te noemen, die wel spreken maar niet kouten kon. Het kouten nu mist uit den aard der zaak altijd een bepaald onderwerp, omdat alle onderwerpen tot zijn beschikking staan. Wie het talent van kouten bezit, draagt tot het geluk der zamenleving oneindig veel bij. Te dikwijls vergenoegt men zich met bij de Fransche natie het talent der konversatie te bewonderen, terwijl men er in de opvoeding zelden aan schijnt te denken het ook op vaderlandschen grond aan te kweeken. En toch hoevele honderden wendingen van den geest, hoe vele vernuftige en karakteristieke spelingen van de taal, hoe vele liefelijke en hartelijke uitdrukkingen kunnen alleen plaats grijpen in de schijnbaar nuttelooze zamensprekingen van het gewone dagelijksche leven. De 
menschelijke geest weet alles te adelen, het Christendom weet alles te heiligen en waar de dagelijksche conversatie niet wordt misbruikt tot een middel om te lasteren en kwaad te spreken, daar levert zij een eigenaardige gelegenheid op tot uitoefening van een eigenaardig en in ons oog te veel verwaarloosd talent des geestes. Een valsch spiritualisme alleen kan in het niet onmiddellijk belangrijke van het leven onbeduidendheid of zelfs veroordeelenswaardig tijd-
{==171==} {>>pagina-aanduiding<<}
verspillen zien. Waar men de natuur des menschen niet verkracht en vooral waar men de kunst verstaat van in het groote boek, het menschelijk hart, te lezen, valt veel weg van wat onbeduidende geesten gedurig onbeduidend en vervelend noemen. Ja, hoe hooger ontwikkeld de menschelijke geest en hoe dieper doordrongen het menschelijk hart is van den invloed des Christendoms, hoe minder zaken ons in de wereld en in het leven onbeduidend of vervelend zullen voorkomen.
Theodoor, mede door zijn ironische achterhoudendheid, bezat het talent der conversatie in zeer geringe mate, terwijl wij zagen, dat zijn vriend de fallis het bij uitnemendheid bezat. Het zal dus niemand verwonderen, dat beide vrienden in elkanders omgang bijzonder veel genoegen smaakten. De een was gelukkig door de gelegenheid, die hij daardoor verkreeg van veel te spreken, - en sommige menschen zijn niet gelukkiger dan met zulk een gelegenheid - terwijl de ander dubbel tevreden was met te kunnen luisteren.
Theodoor was echter wel verre van door de vriendschap van de fallis geheel bevredigd te worden. Mevrouw de steinville had goed gezien. Theodoor was niet gelukkig. Zijn goede Tante schreef dit echter aan een geheel andere oorzaak toe, dan die welke indedaad zijn droefgeestigheid uitwerkte. Sedert zijne betrekking op cyrilla die hij, gelijk wij ons herinneren, op een eenigzins ruwe wijze had afgebroken, was hij ten stelligste besloten zijn hart voor alle dergelijke invloeden te sluiten. De vrijheid, de onafhankelijkheid had hij vóór alle dingen lief; en wat kon die vrijheid meer aan banden leggen, dan een verliefdheid? Hij wilde dientengevolge de vrouw bewonderen, haar de schatting zijner wellevendheid, zijner bescherming schenken, maar hij zou nimmer een vrouw aan zich verbinden. Want behalve dat hij zijn onafhankelijkheid alzoo onvoorwaardelijk zou moeten prijs-
{==172==} {>>pagina-aanduiding<<}
geven, beschouwde hij alle vrouwen als veel te weinig ontwikkeld om met een van haar zijn geheele leven te willen doorbrengen. Kon hij eens een geleerde en wijsgeerige vrouw vinden, maar waar en hoe haar aan te treffen: de vrouw blijft immers altijd verre beneden de hoogte, die de man in verstandelijke vorming bereiken kan!
Niettegenstaande deze zijn groote zucht tot onafhankelijkheid, niettegenstaande zijn laag nederzien op het onontwikkeld standpunt der vrouw, was zijn oog gevallen op een allerbeminnelijkste persoon, die hem eensklaps het hart had geroofd. Dit maakte hem droefgeestig.
Niets maakt ons meer verlegen met ons zelven, dan wanneer wij bespreuren, dat de natuur lacht met de onnatuurlijke pantsers, die wij ons zelven weten aan te trekken.
Gij wilt niet weenen bij dat treffende woord, bij die roerende gedachte, bij dat aandoenlijk voorval, wend uw gelaat af, want reeds ontrolt een groote traan uw oog!
Gij wilt zelfs niet glimlagchen om dit wat gij afkeurt, wat met uw overtuiging strijdt - verwijder u, gij kunt u niet meer bedwingen!
Gij wilt niet liefhebben, allerminst verlieven, ei, verberg toch beter den blos, die uwe wangen kleurt, zoo dikwijls gij zeker iemand ontmoet, die u natuurlijk geheel onverschillig is.
Theodoor leed veel onder den spot, die de natuur met zijn onnatuurlijkheid dreef. Was hij, zoo dacht hij dikwijls bij zich zelven, was hij dan toch eigenlijk ook een van dat vulgus, dat een beminnelijke vrouw moet liefhebben. Hij had zoo menigmaal geglimlacht, als hij anderen krank van liefde zag, en waarin was hij nu beter, verstandiger dan anderen?
Mevrouw de steinville werd spoedig met de ware oorzaak van theodoor's droefgeestigheid bekend en daar zij van zijn betrekking op cyrilla niets wist, verheugde zij zich in deze eerste liefde, die zich van zijn hart mees-
{==173==} {>>pagina-aanduiding<<}
ter maakte, zonder nog veel aan de vrouw te denken, die hij welligt eenmaal de zijne noemen zou en in wie zij overigens het hoogste belang moest stellen.
Mevrouw de steinville kende dan ook slechts van uiterlijk mary middleton, want zoo noemen wij haar, die op theodoor zulk een diepen indruk had gemaakt. Wanneer men mary slechts van uiterlijk kende, wilde dit zeggen, dat men niets van haar gelaat of houding onthield, dan hare levendige, geestige oogen, die geen enkel oogenblik rustig bleven en de snelle aandoeningen, die zich van haar geest meester maakten, getrouw wedergaven. Daar hare oogen ieders aandacht trokken en ieders oplettendheid uitsluitend boeiden, vergat men bijna, of zij schoon was of niet. Zij kon echter op regelmatige schoonheid geen aanspraak maken, maar haar gelaat kon de vrolijkste, aangenaamste uitdrukkingen vertoonen.
Te vergeefs trachtte theodoor weken lang zijn gevoel te onderdrukken. Zijn tante was de eenige persoon, tot wie hij eindelijk over de zaak sprak en ook dit ware niet geschied, indien zij, niet kiesch doch belangstellend, naar de reden zijner droefgeestigheid had gevraagd en de mededeeling zou eerder het gevoel van Mevrouw de steinville wonden, dan aangenaam aandoen.
Zij had namelijk, toen zij zich eens met theodoor alleen bevond, een ernstiger gesprek met hem willen aanvangen.
Terwijl beide op de sofa waren nedergezeten, ving Mevrouw de steinville aldus aan:
‘Theodoor, ik geloof niet dat gij altijd gelukkig zijt.’
‘Wie is het altijd, lieve Tante.’
‘O zeg dat niet, er zijn wel menschen, die altijd gelukkig zijn.’
‘Toch niet bijster veel.’
‘Helaas, neen, maar dat is veel hun eigen schuld. Men kan altijd gelukkig zijn, als men altijd wil gelukkig zijn.

{==174==} {>>pagina-aanduiding<<}
Maar men maakt zich zelven vaak ongelukkig, door het geluk niet op de regte plaats te zoeken.’
‘Ja, daar hebt u wel gelijk aan, Tante,’ antwoordde theodoor, die reeds met angst een gemoedelijk gesprek zag naderen, waarvan hij een doodelijken afkeer had. Tante liet zich niet afschrikken en ging voort:
‘Maar indien ik daar wel gelijk aan heb, dan dunkt mij, dat zoo gij ongelukkig zijt, gij uw geluk niet op de regte plaats zoekt.’
‘Neen, dat doe ik ook niet, ik zoek het bepaald waar ik het niet moest zoeken.’
Mevrouw de steinville, die deze woorden reeds als een eerste belijdenis opvatte, dat hij tot hiertoe te vergeefs de wereld had gediend, vervolgde:
‘Ik geloof ook niet dat gij het zoekt, waar het alleen te vinden is, gij zoekt het bij de wereld en de,’-
‘Ach neen, lieve Tante, ik zoek het niet bij de wereld.’
‘Dan hebt gij zeker de onvoldaanheid, die de wereld laat, reeds gevoeld, en dat maakt u ongelukkig.’
‘Vraag excuus, Tante, dit is het niet.’
‘Maar zeg mij dan eens openhartig: wat het is, theodoor, hebt gij behoefte om een ander mensch te worden, gevoelt gij de noodzakelijkheid eener verandering, die in uw geheele karakter moet plaats grijpen, ziet gij in dat,’....
‘Ach neen Tante, niets van dit alles, als gij het dan volstrekt moet weten, wel nu dan, ik ben verliefd op mary middleton, en ik wil haar toch niet vragen.’
Wij behoeven naauwelijks te zeggen, dat dit geheel onverwachte antwoord voor Mevrouw de steinville een teleurstelling was. Zij zag echter terstond de fout in, die zij had begaan, door bij theodoor iets te veronderstellen, wat onmogelijk bij hem kon worden gevonden. Hij toch, zij had hetzelve zoo volkomen goed begrepen, hij was van niets oververzadigd, dan juist van de godsdienst,

{==175==} {>>pagina-aanduiding<<}
hoe kon zij verwachten, dat de wereld, vóór hij haar beker der vreugde had geledigd, hem reeds haar bitteren nasmaak had doen proeven. Maar zij herstelde haar misslag, maakte van theodoors antwoord een meesterlijk gebruik en zeide:
‘Zoo, dat is goed theodoor, dat doet mij genoegen.’
‘Kent u mary dan, Tante?’
‘Ik ken haar en ik ken haar niet, wie haar ziet, kent haar, die lieve bezielde oogen zeggen alles.’
Mevrouw de steinville's doel met deze wending was op eenmaal bereikt. Theodoors hart was getroffen en zijn verbeelding weder opgewekt door het liefelijk beeld, dat hij uit zijn geest had willen verbannen. Hij vergat zich dan ook geheel en al en weidde lang en breed uit over al de bevalligheden, al de bekoorlijkheden van mary.
‘Ja, uw mary schijnt een Engeltjen’ hernam met de slimheid der moederlijke liefde Mevrouw de steinville, terwijl zij op het woordeken uw een beteekenisvollen nadruk wist te leggen.
Deze vereeniging van mary en hem zelven, dit uw mary verteederde geheel en al het hart van den jongen man, en hij kon niet anders dan toegeven aan de onbeschrijfelijk zoete gedachte dat de lieve, levendige mary, zijn mary reeds was, zoo zelfs dat Mevrouw de steinville begon te vreezen van te ver te zijn gegaan en hem te veel te hebben aangemoedigd. Hierdoor deed zij echter de liefde van theodoor nog meer ontvlammen, nu het scheen, alsof zij hem hinderpalen in den weg wilde stellen.
‘Ik zou toch iemand niet vragen, die ik niet ken, theodoor.’
‘En gij zegt, Tante, dat gij haar kent.’
‘Dat is zoo, theodoor, maar wij kennen haar toch niet genoeg. Aan een huwelijk is zooveel verbonden. Het is zulk een gewigtige stap, ik zou het nog uitstellen, zelfs

{==176==} {>>pagina-aanduiding<<}
nog een geruimen tijd, daar is niets aan verloren. Het is te gevaarlijk om in zulk een belangrijke zaak met ligtzinnigheid te handelen.’
‘Maar ik heb mary al menigmaal gesproken, ik ben wel dwaas van haar nog nooit te hebben gezegd, hoe lief ik haar heb.’
‘Doe het nog niet, doe het nog niet’ waren de laatste woorden, die Mevrouw de steinville theodoor toeriep, toen hij afscheid van haar nam en heenging. Doch dit ‘doe het nog niet’ eener oude, vrome Tante stond, gelijk van zelf spreekt, volkomen gelijk met het krachtigste: ‘doe het toch vooral en zoo spoedig mogelijk.’ De uitwerking derhalve, die Mevrouw de steinville's woorden op theodoors gedrag hadden gehad, werden openbaar, toen hij zich van haar onmiddellijk naar het huis van mary begaf, met het vaste voornemen van ditmaal aan zijn onbeslisten toestand een einde te maken.
Theodoor was reeds sedert eenigen tijd gewoon het huis van de middletons te bezoeken. Niet minder dan mary had, schoon om een verschillende reden, nog een andere persoon in dat huis hem aangetrokken. Mevrouw middleton namelijk was een zeer opgewekte, levendige vrouw, die altijd in een overspannen toestand verkeerde, hoewel zij den ouderdom van vijftig jaren reeds had bereikt. Het vermaakte theodoor niet weinig die zenuwachtige overspanning gade te slaan, waaraan hij meende voor goed vreemd te zijn. In het koudste gedeelte van den strengsten winter zat Mevrouw middleton in een vertrek zonder vuur en beweerde het zeer warm te hebben, des nachts pijnigde zij hare leden met de hardste ligging en hield vol, dat zij heerlijk sliep. Op haar ouden dag begon zij de studie van het deensch en het duitsch, welke laatste taal vooral aan hare Engelsche beoefenaars de grootste moeijelijkheden schijnt opteleveren; en, omdat theodoor sommige duitsche Hoogescholen had bezocht,

{==177==} {>>pagina-aanduiding<<}
moest hij geduldig aanhooren, hoe Mevrouw middleton, op volkomen onverstaanbare wijze, onbegrijpelijk lange duitsche verzen reciteerde, waarbij zij in de hoogste opwinding en geestdrift geraakte. Met dezelfde geestdrift en voorbeeldeloozen ijver bezocht zij de protestantsche armen van Wallain, ofschoon zij het fransch volstrekt niet magtig was en zich bijna nooit kon doen verstaan; ook voorzag zij sénévan geregeld van een ontzaggelijken voorraad Engelsche traktaatjens, waarmede hij natuurlijk onder een fransche bevolking verwonderlijk veel nut kon doen. Maar van dit alles bemerkte de goede vrouw in het geheel niets en alzoo werd haar schrikkelijke overspanning nooit gebroken of verstoord. Theodoor had zich steeds beijverd, alles te doen wat in zijn vermogen was om die overspanning, die geestdrift te doen toenemen en te bevorderen, terwijl de heer middleton, een korte gezette man, vredig zijn cigaar rookte en zijn onmetelijk Engelsch nieuwsblad doorkroop, welke staatkundige bezigheid slechts met een stevigen maaltijd werd afgewisseld.
Theodoor, gelijk wij opmerkten, had sedert eenigen tijd het huis van de middletons bezocht. Hij had er vrijen toegang en in de persoonlijkheid des vaders, der moeder zoowel als van de twee dochters (augusta was de naam van mary's zuster) had hij steeds veel gevonden, wat hem buitengemeen aantrok.
Theodoor was niet weinig verrast, toen hij bemerkte dat mary zich toevallig alleen te huis bevond. De omstandigheden waren hem dus gunstig en hij ving terstond aan:
‘Ik hoop dat mijn bezoek u niet onaangenaam zijn zal.’
mary kleurde en begon te antwoorden, toen theodoor haar in de rede viel, met te zeggen: ‘Ik wist dat het u onaangenaam zou zijn en toch wilde ik het u brengen.’
Mary kleurde nog sterker en zeide: ‘Maar weet gij wel, dat het zeer ondeugend van u is, mij iets onaangenaams willens en wetens aan te doen?’

{==178==} {>>pagina-aanduiding<<}

Het gesprek was op een goede wijze aangevangen en kon geleidelijk worden voortgezet, om niet te eindigen vóór theodoor zijn geheele hart aan mary had uitgestort en mary, met al de schuchterheid en al de levendigheid aan de vrouw in zulke oogenblikken eigen, hem te kennen had gegeven, dat zij reeds sedert een zeer geruimen tijd voor theodoor een opregte liefde had gekoesterd.
Theodoor verwijderde zich in tijds, vóór dat de andere leden der familie huiswaarts waren gekeerd, daar hij volstrekt geen opgewektheid gevoelde om de politieke beschouwingen of de poëtische uitboezemingen van Mijnheer en Mevrouw middleton aan te hooren.
Hij ijlde naar huis, wierp zich in een armstoel en zat schier drie uren achtereen neder zonder iets te doen of te zeggen.
Na deze overspanning was de reaktie vreeselijk. Dat hart, sints zoo geruimen tijd toegeschroeid door een aangenomen sarcasme, dat alle teederheid en gevoel buiten sloot, had zich op eens krachtig en met nadruk gewroken. Doch de wederwraak bleef niet uit. Zoodra theodoor de zegepraal van zijn hart bespeurde en uit zijne urenlange, schier bewustelooze mijmering als ontwaakte, had men uit zijn mond de welligt voor sommigen geheel onverklaarbare woorden kunnen hooren: ‘Ik heb een dwaasheid, een groote dwaasheid gedaan. Enfin, moed gegrepen, het is niet anders.’
De verklaring, vooral de hartstogtelijke verklaring zijner liefde voor mary, was voldoende geweest om de vlam der liefde schier terstond uit te blusschen. Hij schaamde zich diep over deze plotselinge opwelling en uitstorting des gevoels. Ja, hij schaamde zich over zijn liefde. Hij had immers niet willen liefhebben, hij had het immers nooit over zijne lippen willen laten komen, dat hij lief had; hij had het zelfs voor sénévan en de fallis verzwegen en nu

{==179==} {>>pagina-aanduiding<<}
was hij bezweken voor een vrouw. En voorts: mary was goed en lief, maar die zenuwachtige moeder, die domme vader en die geaffecteerde augusta! en met die allen zou hij nu voortaan in zulk een naauwe aanraking komen, en al de vervelende pligten van een schoonzoon hebben te vervullen!.... O, hij had zich nog nooit, gedurende zijn geheele leven, zoo ongelukkig gevoeld. Hij was een gevangen man, hij was bedrogen, hij had een groote dwaasheid begaan en terugkeeren en herstellen en zich bevrijden, alles was onmogelijk!
Mevrouw de steinville, sénévan en de fallis begrepen niets van de koele wijze, waarop hij, toen de toestemming der ouders verkregen was, hun zijn voornemen mededeelde van weldra in het huwelijk te treden. Sénévan, die voor mary op haar eerste gezigt sympathie opgevat had, kon zich niet verklaren, hoe een, die haar zou bezitten, voor dat bezit onverschillig zijn kon. In de korte dagen, die nog voor de voltrekking van het huwelijk moesten verloopen, bemerkte mary niets van de belangrijke verandering, die sints de eerste liefdesverklaring in theodoors hart had plaats gegrepen. Zij was gelukkig en tot haar geluk werkten twee omstandigheden op gelijke wijze en in gelijke mate mede. Allereerst natuurlijk de liefde, die zij voor theodoor gevoelde, maar in de tweede plaats ook niet minder het aantrekkelijke van het nieuwe, dat een huwelijk haar brengen zou.
Iets nieuws zou het zijn. Sommige harten leven niet dan van iets nieuws, dat gedurig moet ontstaan. Hun bestaan is kommerlijk. Zij hebben geen kapitaal, waarvan zij leven, maar van tijd tot tijd werpt het geluk, het grillig lot des levens hun een aalmoes in den schoot, waarvan zij voortleven, op hoop dat een andere aalmoes weldra volgen zal. Blijft die aalmoes uit, dan kwijnen zij van honger en gebrek.

{==180==} {>>pagina-aanduiding<<}

Iets nieuws, iets anders zou het zijn. Dergelijke karakters zoeken het levensgeluk niet in het gewone, maar in het buitengewone. Het buitengewone komt zelden. Zij zijn dus slechts zelden gelukkig. Dergelijke harten leven het leven door, niet gelijk men een nuttig boek leest, letter voor letter, maar gelijk men een roman verslindt, waarvan alleen de roerende, de hartstogtelijke gedeelten de aandacht trekken. Ongelukkig hij, die het ernstig boek des levens leest als een roman.
Mary las het als een roman. En welk een belangrijk, welk een boeijend hoofdstuk ging zij nu aanvangen in haar roman: het huwelijk; maar dat hoofdstuk zou spoedig zijn nieuwheid en belangrijkheid verliezen, en dan moet weder een nieuw hoofdstuk beginnen en zoo zal zij, als zoovelen, eenmaal aan het eind van het leven kunnen staan met juist dezelfde ondervinding, die men bij het sluiten van een boeijende roman pleegt te maken. Men heeft veel gevoeld, veel gedacht, veel gezien, maar er is niets van overgebleven. Men is onvoldaan!
Theodoors eergevoel, dat wij thans noch goed- noch afkeuren willen, verbood hem na de verklaring, die hij eenmaal van zijne gevoelens had gedaan, daarop terug te komen, en den band te breken, die tusschen mary en hem eerst sints zoo korten tijd was gelegd. De dag van het huwelijk werd dus bepaald en geen enkele moeijelijkheid scheen de gelukkige verwezenlijking van mary's droomen meer in den weg te zullen staan.


XII.

Mary was niet weinig teleurgesteld, toen een dringende reden eenige dagen uitstel kwam vragen, en haar goed hart was naauwelijks in staat haar ongeduld tot zwijgen te brengen, welk opregt medegevoel zij ook koesterde

{==181==} {>>pagina-aanduiding<<}
voor de persoon, wier treurig overlijden de reden tot het uitstel veroorzaakte.
De echtgenoote van de fallis werd ongesteld. In een oogwenk verkreeg de ziekte een hoogst gevaarlijk aanzien en na twee dagen was zij aan hare drie jonge kinderen ontrukt.
Sénévan gewerd deze onverwachte tijding door een eigenhandig schrijven van de fallis. Diep getroffen haastte hij zich dezen van zijn opregte deelneming te gaan overtuigen. Hij was naauwelijks het vertrek binnengetreden, waar hij vele vrienden en kennissen van de fallis aantrof, of deze beantwoordde zijn welgemeende betuiging van deelneming, door te zeggen: ‘Waarom zijt gij niet hier gekomen; waarom zijt gij mijn arme vrouw niet komen bezoeken? zij had aan troost en bemoediging zoo groote behoefte!’
‘Gij begrijpt, Mijnheer de fallis, dat ik niet durfde komen zonder uitdrukkelijk geroepen te zijn.’
‘Nu, laat het zijn zoo als het is, maar van nu af aan zal niets mij meer verhinderen uw kerk te bezoeken en uw prediking te komen hooren. Ik wil mij voortaan ernstig met de godsdienst bezig houden. In de Roomsche kerk ben ik sedert lang niet meer geweest en ik ga er ook niet meer heen, een verstandig man schaamt zich daar te zitten.’
‘Het kan mij niet anders dan aangenaam zijn, u in onze kerk te zien; er behoort nog al eenigen moed toe om ons kerkgebouw binnen te treden.’
‘Voor mij niet, Mijnheer sénévan, ik zoek troost en kracht overal waar ik die vinden kan, ik geloof beiden bij u te zullen vinden, ik kom reeds aanstaanden Zondag.’
De oorzaken dezer openhartige belijdenis waren ten eerste een zekere behoefte aan troost en ten tweede een zekere behoefte om voor de talrijke R.C. in het vertrek, die hem kwamen bezoeken, zijn onafhankelijkheid te toonen.

{==182==} {>>pagina-aanduiding<<}

Deze bereidwilligheid van de fallis, om de Protestantsche kerkdienst te komen bijwonen, kon niet zeer stichtelijk zijn voor die R.C. vrienden en bezoekers. Sénévan antwoordde dan ook niet veel tot dat allen vertrokken waren en hij alleen met de fallis overbleef. Naauwelijks waren zij alleen of de fallis barstte los in een vloed van tranen. Sénévan, toen hij de drie moederlooze kinderen voor zich zag, kon zich evenmin bedwingen en ondervond de vreugde van het weenen met de weenenden, waarin voor de weenenden vaak vrij wat meer troost gelegen is, dan in onze beste vertoogen, die strekken moeten om te vertroosten. Nu begon de fallis uit te weiden, gelijk dit pleegt te geschieden, over al de deugden en voortreffelijkheden zijner overledene vrouw en zich te verwijten, zooals het mede pleegt te gaan, van die stille deugden en voortreffelijkheden niet genoeg te hebben gewaardeerd. Nadat de fallis zijn hart en zijne aandoeningen lucht had gegeven, opende sénévan het N. Testament en las dat gedeelte des Evangelies dat aldus aanvangt: ‘Uw harte worde niet ontroerd.’ De fallis verzocht hem het geheele hoofdstuk te lezen. Hij hoorde het waarschijnlijk voor de eerste maal, hij riep althans met verrukking uit: ‘Maar, wat is dat schoon, dat is poesie, mijnheer sénévan, dat is poesie!’
Den volgenden rustdag, daags na de begrafenis zijner vrouw, hield de fallis woord, en bemerkte sénévan hem onder zijne hoorders. De fallis betuigde later zeer getroffen te zijn en schreef nog dien zelfden middag een hartelijken brief aan sénévan om hem te danken voor de schoone en verhevene woorden (dit waren zijne uitdrukkingen), die hij dien morgen had gehoord.
Omstreeks veertien dagen na het overlijden van Mevrouw de fallis zou het huwelijk van theodoor en mary door sénévan worden ingezegend.



{==183==} {>>pagina-aanduiding<<}

XIII.

Vóór wij de voltrekking van dat huwelijk bijwonen, willen wij onze lezers eerst in nadere kennis brengen met augusta, de oudere zuster van theodoors aanstaande Echtgenoote. Haar karakter is ons daarom vooral belangrijk, omdat het eenigermate een eigenaardig produkt is van de drie karakters, die wij reeds kennen: de karakters namelijk van mary en van hare ouders. En niet slechts, dat wij de hoedanigheid van augusta's karakter als een toevallig produkt der drie overige karakters beschouwen, maar wij meenen zelfs geregtigd te zijn om het regelmatig ontstaan van zulk een karakter, in dergelijke omstandigheden, als een psychologische wet vast te stellen.
Nemen wij de drie genoemde karakters nog kortelijk in oogenschouw. Vader middleton was onkundig, onbeschaafd, plomp. Mevrouw middleton was enthusiast, overspannen en deed daardoor dikwijls dwaze en onaangename dingen en mary was natuurlijk, handelende naar den toevalligen indruk van het oogenblik, het hart op de tong, de ziel in de oogen, sprak zich zelve dikwijls voorbij en vergat het betamelijke dus somtijds. Tegenover deze drie karakters, die, hoe verschillend ook gevormd, allen gelijkelijk leiden moesten tot een zekere onbewuste en alles behalve afgemeten wijze van handelen, ontstond bij augusta het gevoel van behoefte aan een bepaalden regel, overeenkomstig waarmede haar geheele leven, ja ieder oogenblik van haar leven moest zijn ingerigt. Augusta had niet slechts die behoefte gevoeld, zij had die ook weten te vervullen. Zij had zelve haar karakter gevormd en wist volkomen wie zij was. Daar iedereen van tijd tot tijd zulke karakters ontmoet, zal een korte beschrijving er van voldoende zijn. Augusta zeide niets, of zij wist wat zij zeide; augusta nam geen houding aan, of zij wist wat

{==184==} {>>pagina-aanduiding<<}
die houding beteekende en welken indruk zij op haar omgeving moest te weeg brengen. Augusta legde geen uitdrukking in haar oog of op haar gelaat, of zij wist welke uitdrukking het was. Zij sprak zich zelve nooit voorbij. Zij meende nooit iets onaangenaams te zeggen. Zij had nooit antipathiën. Zij was altijd vol liefde voor een ander, vol zelfverloochening, vol nederigheid. Uit schaarsch geëvenaarde kieschheid kleedde zij zich altijd iets minder gezocht dan haar zuster om mary beter te doen uitkomen. Maar geen zelfverloochening, geen kieschheid, geen nederigheid werd door haar aan den dag gelegd, of zij zag zich zelve kiesch, zelfverloochenend, nederig.
In één woord, haar eigenliefde werd daardoor bevredigd, dat zij zich zelve haar eigenliefde gedurig zag overwinnen.
Tijdens de beraadslagingen over en kort voor het huwelijk van mary was zij insgelijks voorbeeldig geweest, hetgeen blijken moge uit de wijze, waarop zij op zekeren morgen haar zuster toesprak:
‘Ik verblijd mij hartelijk, lieve mary, in uw voorgenomen huwelijk. Het is ook de roeping der vrouw, gij doet wel van die roeping op te volgen en langzamerhand oud te worden alleen om zijne ouders op te passen vindt men over het algemeen niet aangenaam, daar kan men ook niet voor leven, buitendien vereischt dat een geduld, dat in uw beminnelijk en levendig karakter toch ook zoo niet ligt. Welk een vreugd zal het voor mij zijn u regt gelukkig te zien; ach, lieve mary, gij weet niet hoe ik het altijd voor u gewenscht heb, ik heb wel bemerkt dat gij u niet regt gelukkig gevoelt; het is hier ook een stil en eentoonig leven en men moet al juist in de dagelijksche pligten zijn grootste genoegen zoeken om daarmede op den duur vrede te kunnen hebben. Neen, theodoor moet u maar regt gelukkig maken, en dan moet gij maar niet te veel aan uw zusjen denken, dat gij alleen achterlaat, want ik gun het u van harte en als gij nu te veel

{==185==} {>>pagina-aanduiding<<}
aan mij dacht, zou dit uw geluk kunnen bederven, of als gij aan mij denkt, moet gij niet anders aan mij denken, dan als mij met u verblijdende en in u levende als het ware. Ik vergeet geheel en al de smart, die het scheiden van u mij kosten zal, als ik mij u verbeeld in uw gezellig huisjen als een vriendelijk huismoedertjen, aan de zijde van theodoor, maar geloof anders wel, dat het mij veel kost. Ik wil er nu niet van spreken om u het hart niet week te maken. Gij hebt al aandoeningen genoeg en als gij daarbij de tranen nog zien moest, die ik des nachts schrei, als ik aan onze scheiding denk, dan zoudt gij bijna niet kunnen heengaan; ja het kost mij veel, vooral om uwentwil, mijn beste mary, ik ken u nu zoo geheel en al, zoo door en door, ik weet zoo al de zwakjens van uw karakter en alles wat gij gaarne hebt, dat ik dikwijls denk: ach, zal theodoor haar wel zóó gelukkig kunnen maken, zal hij haar wel altijd zóó kunnen begrijpen, hij zal haar natuurlijk oneindig liefhebben, maar er zijn zoo van die kleinigheden, die een zuster, dunkt mij, toch beter gevoelt, maar dat moet ik overgeven.’
Hier kwam een traan. Zij ging voort:
‘Men zou zoo gaarne, voor die men liefheeft, alles zelf willen doen, maar daarin moet men zich gedurig verloochenen; ik weet gij zult het goed hebben en gelukkig zijn, mary, ook zonder mij, wat ben ik toch ook dwaas en egoïst!’
Hier brak een glimlach op een gepaste wijze door de tranen!
‘Foei, ik geef mij veel te veel over aan mijn gevoel, ik moet mij daarin zoo niet verdiepen, maar het hart heeft toch ook zijne eischen, en het mag zich wel eens lucht geven, niet waar, mary? het zal niet dikwijls meer gebeuren, dat wij bij elkander zijn, nu zijt gij nog mijn zuster en niets dan dat, maar voortaan sta ik alle regt op u af, voortaan behoort gij aan theodoor geheel en

{==186==} {>>pagina-aanduiding<<}
al, onverdeeld, en dan houd ik mij op een afstand, dan gaat gij zoo in elkander op, dat men er niet tusschen beiden mag komen. Ik sta u ook gewillig af, want hij zal u veel gelukkiger maken dan ik het zou kunnen doen. Wat zal hij aux petits soins voor u zijn, maar indien de ondeugende man het eens niet was, o ik kan er niet aan denken, dat hij u ongelukkig zou kunnen maken.’
Hier kwam een uitdrukking van bange vrees, getemperd door blijde hoop, op het gelaat.
‘Neen, daaraan kan ik niet denken, dat is ook onmogelijk. Theodoor heeft een kostelijk hart, en dat is het voornaamste. Ik heb mij nooit kunnen begrijpen, waarom de menschen hem zoo hebben willen bekladden.’
Mary die tot hiertoe geluisterd had als naar een preek, omdat zij aan de bescherming van haar oudere zuster gewoon was, ontstelde hevig bij haar laatste woord en riep:
‘Bekladden, wie, wanneer?’
‘Wees gerust, mary, ik heb het u altijd verzwegen, het was beter voor u al die lasterlijke dingen niet te vernemen, maar men heeft anders wat verteld, gij weet hoe de wereld is: ik heb menigmaal de verdediging van uw goeden theodoor op mij moeten nemen, gij begrijpt dat het voor mij altijd een groot genot was om het te doen, ik,’-
‘Verdediging, gij, ik begrijp u niet, waar spreekt gij toch van?’
‘Maar mijn lieve mary, gij spreekt alsof ik theodoor beschuldigde. Verdedigen is ook het woord niet, maar gij begrijpt mij, ik heb hier en daar eens flink gezegd, wie theodoor eigenlijk was. Ik zou er u nooit van hebben gesproken; het is nu, dat gij er naar vraagt, want ik begrijp dat het u zeer pijnelijk moet zijn te hooren hoe men hem belasterd heeft, gij zijt niet gewoon aan den laster der wereld, men heeft van mij wel verteld, dat ik blijde was met uw vertrek, meent gij dat ik daarop antwoord,

{==187==} {>>pagina-aanduiding<<}
meent gij dat ik iedereen vertel wat ik lijd onder onze scheiding? maar gij hadt er niet naar moeten vragen, het is een onaangenaam onderwerp.’
‘Augusta, gij zijt begonnen te spreken van den laster en dus.....’
‘Lieve mary, zeg toch zulke grievende dingen niet.’
Hier kwam op het gelaat een uitdrukking van onderwerping, enz.
‘Doch ik vergeef het uw levendigheid, gij herinnert u de dingen niet altijd juist, uw verbeelding werkt wel eens te sterk. Ik ben soms wezenlijk bevreesd, dat uw sterke verbeelding u nog eens volkomen ongelukkig zal maken, maar theodoor zal haar wel verstandig weten te leiden, hoe is het mogelijk dat niet iedereen terstond inziet, welk een fiksch karakter hij bezit en welk een vasten wil.’
‘Ziet iedereen dat dan niet terstond?’
‘Dat zeg ik niet, mary, men kan natuurlijk wel eens een' onvoorzigtigheid hebben begaan, zonder dat men daarom ophoudt een verstandig man te zijn en gij weet hoe de menschen zijn. Als hij het zelfde aan mij verteld had, ware het niets geweest, ik had hem geantwoord: het is nu goed, dat gij dit aan mij zegt, ik zal er geen misbruik van maken, maar gij moet dit niet overal vertellen.’
‘In 's Hemels naam, wat heeft hij dan verteld?’
‘Ik weet het nu niet eens meer, Mevrouw patrick sprak er laatst van op die groote soirée bij de clarks. Mevrouw patrick zei, geloof ik, dat Mevrouw johnson verteld had dat bij haar aan huis theodoor van zijne reizen had verhaald, en hoe hij op zijne reizen,’-
- ‘Wat gedaan had, wat?’
‘Ik herinner het mij niet juist meer; hij had, geloof ik, zulk een beeldschoon spaansch meisjen ontmoet, dat hij niet ligt vergeten zou, ik weet niet of er nog iets bij was, of dat het verhaal daar eindigde, maar dat doet ook

{==188==} {>>pagina-aanduiding<<}
weinig ter zake, gij weet: jongelui snoeven wel eens op zulke dingen, zonder dat er een woord van waar is. Cela ne tire pas en conséquence!’
‘Cela tire bien certainement en conséquence’ antwoordde mary met een levendigheid en heftigheid, terwijl het vuur uit hare oogen sprong, die augusta een dubbel bedaarde en afgemeten houding deed aannemen. Mary ging voort:
‘Een van beiden, of hij moet mij nemen, of hij moet zijn vrouw in Spanje zoeken, denkt gij dat ik met dat spaansche ding zijn hart deelen wil?’
‘Kom, kom mary,’
Hier kwam een uitdrukking van goedhartig medelijden op het gelaat.
‘Kom, kom, mary, wees niet dwaas, dat spaansche ding - en augusta lachte zoo hartelijk als dergelijke menschen lagchen kunnen - gij kunt toch ook wonderlijke uitvallen doen, dat mooije spaansche ding, dat theodoors hart zou bekoord hebben, maar wie heeft u dat gezegd, ik zeg immers niet dat hij haar heeft liefgehad of in zijn armen heeft gedrukt, zoover zal het wel niet gekomen zijn.’
Mary, wier verbeelding verhit werd door de gedachte aan een andere in de armen van theodoor, werd woedend, en riep:
‘Ik kan U niet uitstaan, augusta, zwijg, ik wil er geen woord meer van hooren, gij bederft al mijn geluk, ik wil niets meer van een huwelijk weten, laat hij naar Spanje gaan en daar zijn vrouw zoeken, wat verbeeldt hij zich, spot hij met mij?’
‘Bezondig u niet, mary hernam augusta, hoe kunt gij van hem, dien gij zoo liefhebt iets gelooven, waaraan zelfs ik geen geloof heb geslagen; gij moet u wezenlijk verheffen boven al de lasterlijke inblazingen, waarmede de wereld zich bezig houdt. Ach, hadt gij er niet

{==189==} {>>pagina-aanduiding<<}
naar gevraagd, mijn lieve mary; hoe kan het in uw hoofd opkomen, dat hij reeds een andere op zijne reize in de armen heeft gedrukt. Uw liefde moet meer vertrouwen hebben in den man uwer keuze. Hoe zult gij achting hebben voor iemand, dien gij in den grond van uw hart wantrouwt? Uw verbeelding is weder aan het werk, die ongelukkige verbeelding; ach, sta mij een gunst toe, als gij getrouwd zijt, dat ik u daarvoor waarschuwen moge en u gedurig moge zeggen: Wacht u toch voor een al te sterke verbeelding, zij maakt alles veel erger dan het is. Wees nu wezenlijk bedaard en zeg eenvoudig bij gelegenheid aan theodoor, dat hij vooral met Mevrouw johnson op zijn hoede moet zijn. Mevrouw johnson is iemand, die altijd observeert en luistert en naderhand van hetgeen zij gezien of gehoord heeft, niet altijd dat gebruik maakt, dat mij toeschijnt het meest met de Christelijke liefde overeen te komen. Door haar vriendelijkheid lokt zij wel eens eerst de menschen tot spreken uit om hun naderhand een strikjen te spannen. Ik geloof nooit, dat zij rond is en opregt en ik heb gaarne dat ik weet wat men aan de menschen heeft. Zij is niet geheel natuurlijk en dat vind ik zoo heel treurig in een karakter. Mevrouw johnson is een goede beste vrouw en ik voor mij zelve, ik moet zeggen, dat ik wel met haar over weg kan, maar het schijnt, dat er sommige menschen zijn, die zich somtijds niet ontveinzen, dat zij haar niet zoo geheel vertrouwen. Theodoor heeft zoo iets flinks, zoo iets prettigs in zijn karakter, zoo iets argeloos, dat hij zich al heel ligt bij Mevrouw johnson vergeten zou.’
‘Nog al een flink en prettig karakter, dat twee harten te gelijk wil liefhebben,’ hernam mary spijtig.
‘Wat zijt ge nu weer onverstandig, mary, beste mary, gij moet niet te veel eischen van het leven, waarlijk niet; verwacht gij te veel, dan zult gij gedurig bedrogen en pijnlijk worden teleurgesteld.’

{==190==} {>>pagina-aanduiding<<}

‘Ik verwacht, dat ik ontvang, wat mij beloofd wordt, niets meer en niets minder.’
‘Maar ontvangt gij dat niet? Theodoor zal u zeker alles geven, wat hij u belooft, maar ik spreek in het algemeen. Natuurlijk, nu gij ons verlaat, wacht u het leven met al zijne teleurstellingen en al zijne moeijelijkheden. Ik ben misschien, omdat ik niet altijd zoo heel gezond ben, een weinig bedaarder dan gij geworden en heb daarom over het een en ander welligt iets meer nagedacht. Bereid u voor op de beproevingen van het leven, een ieder heeft ze, zoo heb ik, gelijk ge weet, mijne ondragelijke hoofdpijnen, waar ik letterlijk de martelares van ben, zoo heeft een ander weder iets anders. Ach, gij zult mij zeker dikwijls zeer ongeduldig gevonden hebben, lieve mary, ja ik gevoel het wel, ik draag dat kruis niet zoo stil en gelaten als ik het moest dragen, en als gij ons zult hebben verlaten, zal het nog moeijelijker vallen, maar niemand weet ook wat ik lijd, doch dat doet er nu niet toe, ik heb u nooit willen zeggen, welke ondragelijke pijnen het waren, ik kom er nu alleen op als op een voorbeeld; ik beschouw die hoofdpijnen geheel en al als een kruis, als een beproeving die God mij toezendt en zoo zendt Hij andere beproevingen aan anderen toe, wel niet allen even zwaar, want God zal wel best weten, wat ieder noodig heeft. Het is zeker omdat ik zulk een bitter slecht mensch ben, dat Hij mijn geduld, mijn lijdzaamheid op zulk een zware proef stelt. Ach, lieve mary gij weet niet hoe slecht ik ben en welke booze gedachten er al niet bij mij kunnen opkomen, ik zou ze u ook niet gaarne mededeelen, gij zijt veel reiner dan ik. O, dat is het treurigste van zulke pijnen, zij brengen zoo alles in beweging, men is zich zelf niet meer meester en men zou zich letterlijk tegen de goede Voorzienigheid kunnen verzetten, maar daarvoor straft God mij dan ook wel; welke pijnen! als ik er aan denk!’

{==191==} {>>pagina-aanduiding<<}

Hier ging de hand naar de wang. ‘Ik heb vaak aan de theetafel gezeten, dat ik het bijna niet meer kon uithouden en niet wilde opstaan om den gezelligen kring niet te breken, daar Papa altijd zoo ongelukkig was, als ik geen thee voor hem schonk; maar ware dat het geval niet geweest, dan had ik als een razende door het vertrek geloopen.’
‘Ach wezenlijk, augusta, hoe komt het, dat ik er nooit iets van gemerkt heb?’ zeide mary, geheel en al in gedachten.
‘Laat er ons niet meer over spreken, maar sterk u tegen de beproevingen des levens, die vroeg of laat komen zullen. God beware er u lang voor. Wees gelukkig met uwen theodoor, laat mij u nu nogmaals hartelijk omhelzen, dat zal mij goed doen.’
De beide zusters omarmden zich, doch de arme mary dacht aan niets anders dan aan theodoors armen, waarin de spaansche schoone welligt hare liefste droomen gekend had. Zoodra de beide zusters elkander hadden verlaten, ging augusta naar haar kamer om een stichtelijke overdenking over ‘gelatenheid onder beproevingen’ te lezen en begaf zich mary ook naar haar vertrek om den volgenden brief aan theodoor te schrijven:
‘Mijnheer,


Indien, wat door u onlangs aan Mevrouw johnson is medegedeeld, waarheid behelst, dan wensch ik hoe eer hoe beter alle betrekking met u af te breken, opdat zij uw hart moge bezitten aan wie het reeds behoort; over eenige dagen zal dan, in plaats van een huwelijk, het begin plaats hebben van een onuitsprekelijk lijden voor


mary middleton.’
Mary las het briefjen over en zeide bij zich zelve: ‘indien het waar is’ ‘maar het is waar, hoe zou theo-
{==192==} {>>pagina-aanduiding<<}
door het anders gezegd hebben; en zal ik aan hem zeggen, dat ik zoo onuitsprekelijk lijden zou, wanneer ik zijn hart niet bezat?’ Zij verscheurde het briefjen en begon een ander:
‘Mijnheer,


Gij hebt aan Mevrouw johnson verhaald, dat gij een spaansch meisjen liefhebt. Dus breek ik alle betrekking met u af. Dit kost mij niets.


Uw dienaresse mary.’
Nogmaals las zij het briefjen over en nogmaals begon haar alleenspraak: ‘maar als hij een ander liefheeft, waarom heeft hij mij dan gevraagd en waarom zou hij dan dat spaansche meisjen niet getrouwd hebben, neen dat kan ik niet schrijven.’ Het briefjen werd andermaal verscheurd. Een geruimen tijd zat zij aan het venster, het hoofd in de hand geleund. Zij maakte nog vele ontwerpen in haar geest, stond eindelijk eensklaps op en schreef:
‘Lieve theodoor,


Kom toch spoedig hier. Ik moet u heden nog zien: zult ge spoedig komen?


Uw verlangende mary.’
De pijl der gemaaktheid was op het schild der natuurlijkheid afgestuit.
Theodoor ontving dit briefjen op het oogenblik, dat hij zich juist met een nieuwspapier in een gemakkelijken leuningstoel had nedergevleid en gaf den indruk, dien het op hem maakte, weder door te zeggen:
‘Hoe lastig, wat zal het nu weer zijn.’
Naauwelijks was hij de kamer binnengetreden, waarin mary zich bevond, of zij wierp zich om zijn hals en riep uit: ‘Is het waar, theodoor, dat gij iemand liefhebt,

{==193==} {>>pagina-aanduiding<<}
iemand in Spanje, dat zeggen augusta en Mevrouw johnson.’
Theodoors eergevoel was door dezen uitroep der jaloerschheid gestreeld, zoodat deze moeijelijkheid op de gewone wijze verdween om voor een wederzijdsche verdubbeling van hartelijke betuigingen plaats te maken.
Eenige dagen later werd het huwelijk voltrokken en achtte iedereen het jeugdige paar overgelukkig. Op de bruiloft reciteerde Mevrouw middleton een lang duitsch vers, waarvan niemand iets begreep en had augusta een verschrikkelijken aanval van hoofdpijn, waarvan zij aan haar buurman zeide, dat zij niemand iets wilde laten merken, ten einde de feestvreugde niet te storen, terwijl de oude heer middleton een billijk verlangen koesterde naar nieuwsblad en cigaar.


XIV.

Van theodoors bruiloft begaf sénévan zich, niet zonder voorliefde voor scherpe tegenstellingen, naar het huis van de fallis, die in een groot eenzaam vertrek voor zijn kachel zat te peinzen en weemoediger gestemd was dan ooit. Sénévan kwam dus ter goeder ure.
‘Uw preek was magnifiek, viel de fallis in, zoodra sénévan zich had nedergezet; dat begin was indrukwekkend, ik heb zelden zoo iets verhevens, zoo iets dichterlijks gehoord.’ Sénévan, die zich de eerste maal met zulke onbewimpelde loftuitingen in groote verlegenheid had bevonden en naauwelijks wist wat te antwoorden, bemerkte spoedig, dat dit het geliefkoosde thema is van die hoorders, die door een overvloedige bewondering van den leeraar, hun gebrek aan eigen vooruitgang willen vergoeden. Bij de fallis kwamen deze telkens wederkeerende loftuitingen echter niet uit het gewone be-
{==194==} {>>pagina-aanduiding<<}
ginsel voort. In tegendeel, zij hadden een dieper en welligt nog gevaarlijker beginsel, dat wij kortelijk aan onze lezers willen uiteenzetten om hen daardoor te gelijker tijd een dieperen blik in het hart van de fallis te doen slaan.
In R.C. landen treft men onder de beschaafdste standen veel onkunde aan, waar het de waarheden en feiten der Christelijke godsdienst geldt. Vooral geletterde en in hun ambt dagelijks bezige mannen, hebben sints hun twaalfde jaar, als wanneer zij voor het eerst tot de communie worden toegelaten, nooit meer hun catechismus ingezien en zijn ook evenzeer sints dien tijd tot geen altaar meer genaderd, dan bij gelegenheid van hun huwelijk, dat natuurlijk niet kan worden ingezegend, zonder voorafgaande verpligte biecht en Avondmaalsviering. Het gevolg daarvan is, gelijk ieder reeds vermoedt, dat zij op de godsdienst nederzien als op een verachtelijk en niets waardig bijgeloof, waarboven de een zich door eigen onderzoek, de ander door vlijtige bestudeering, vooral van voltaire's geschriften, verre verheft. Zelfs wat er schoons en goeds in de R.C. kerk is overgebleven, wordt door hen niet gewaardeerd om de eenvoudige reden, dat het hun onbekend blijft. Ja, zij zouden geheel en al kunnen vergeten, dat er een godsdienst, dat er een kerk, dat er een geestelijkheid bestond, indien niet de vrouwen, deswegens in den biechtstoel geplaagd, ook van tijd tot tijd hare echtgenooten plaagden om zich toch eenigzins althans aan de godsdienst te laten gelegen liggen.
De fallis was een dergenen, die na hun twaalfde jaar geen oogenblik meer aan God of Godsdienst kunnen wijden. Hij had een zekere onbewuste en instinktmatige vereering voor den persoon van christus, als voor een weldoener en verheven leeraar der menschheid, zonder zich verder in zijn goedhartigheid veel, hetzij over de weldaad, hetzij over de leer van christus te bekommeren. De Evangelieleer had hij nimmer gelezen,

{==195==} {>>pagina-aanduiding<<}
hij die inderdaad bijna alles had gelezen, en in zijn wel voorziene Bibliotheek zou men vruchteloos een Bijbel hebben gezocht.
Toen nu de fallis (en het zou velen van zijn soort evenzoo zijn gegaan), voor het eerst de taal des Evangelies vernam, kon hij niet nalaten de schoonheid, de verhevenheid, den dichterlijken gloed dier taal te bewonderen. Hij had alle gevoel moeten uitschudden, hij had zijn goeden smaak moeten verloochenen om niet bij de eenvoudigste predikings des Evangelies in verrukking te komen. Inderdaad, men zou genegen zijn dezulken, die reeds op volwassen leeftijd het Evangelie nog nooit hebben ingezien, te benijden en wenschen dat men ook zelf nog voor het eerst den magtigen indruk in de ziel kon ontvangen, die het verheven beeld van den goddelijken Menschenzoon moet te weeg brengen op een ontwikkeld verstand en gevoelig gemoed. Hoe het zij, de fallis gevoelde dien indruk en het gansche Christendom werd voor hem de schoonste poësie.
Jammer, dat het proza der zonde zich zoo menigmaal tegen de poësie van het Christendom verzet, zoodra dit met zijn onwraakbare eischen van berouw en bekeering optreden moet.
Bij de fallis kwam het nog niet tot die botsing. Bij den weemoed zijner ziel, door het plotseling overlijden zijner vrouw ontstaan, kon hij zich nog voortwiegelen op die onbepaalde, nevelachtige bewondering en waardeering van wat in het Christendom het menschelijk hart en verstand natuurlijk aantrekt. Hij verslond den Bijbel van het begin tot aan het einde en werd de gedurige herlezing nooit moede. Menigmaal, als sénévan hem bezocht, kon de fallis gedurende meer dan een uur met opgetogenheid en met de schoonste stembuiging de welsprekendste gedeelten der Evangeliën en der Zendbrieven voorlezen, hetwelk vervolgens aan sénévan aanleiding gaf, het

{==196==} {>>pagina-aanduiding<<}
gelezene zooveel mogelijk te ontwikkelen in zijn rijkdom van gedachte en diepte van beteekenis. de fallis bleef intusschen de Protestantsche Godsdienstoefeningen geregeld volgen. Hij, een der weinigen uit het beschaafde gedeelte der R.C. bevolking, kon niet nalaten in de gemeente van Wallain te worden opgemerkt. Hij was zich helaas! te goed bewust, dat veler oogen op hem gevestigd waren en dientengevolge dreef zijn ijdelheid hem evenzeer tot het bezoeken van het protestantsch kerkgebouw, als het belang, dat hij in sénévan's prediking metterdaad had leeren stellen.
Sénévan's oogen waren voor geen dezer beide beweegredenen gesloten, doch hij meende niet terstond het volmaakte te mogen vorderen, maar te moeten wachten, tot dat de zuurdeesem des Evangelies zijn weldadigen invloed zou hebben verspreid.
Hierom was het dan ook, dat sénévan aan het reeds zoo menigwerf uitgedrukte verlangen van de fallis om als lid der Evangelische kerk te worden opgenomen, tot hiertoe nog geen gehoor had gegeven.
Sénévan begreep, dat de fallis nog in een toestand van overspanning en opgewondenheid verkeerde, waarin hij gemakkelijk tot een stap kon worden vervoerd, waarover hij later zelf niets dan berouw zou gevoelen. Het hinderde de fallis ijdelheid niet weinig, dat sénévan hem niet terstond, op de minste uitdrukking van zijn begeerte des aangaande, met open armen in zijn kerk ontving, daar hij voor zich zelven meende zulk een goed Protestantsch Christen te zijn als iemand kon wezen.
Terwijl deze omstandigheid welligt in staat zou zijn geweest de fallis van sénévan eenigermate te vervreemden, had een treurig maar belangrijk voorval in het huis van den eersten plaats, dat wel in staat was den band tusschen beiden weder naauw toe te halen.
Dieudonné de fallis, met wien wij in kennis zijn

{==197==} {>>pagina-aanduiding<<}
getreden, was de oudste van zijne talrijke broeders en zusters. Wij weten reeds, dat de ouders van de fallis nederige winkeliers waren en ofschoon het dieudonné gelukt was zich door zijne studiën en talenten eenigen naam te verwerven, waardoor hij te gelijker tijd niet onbemiddeld was gebleven, was het hem echter onmogelijk in de geldelijke behoeften zijner jongere broeders en zusters te voorzien. Sommigen hunner hadden zich zelven reeds geholpen. Velen waren gestorven. De jongste had dienst genomen en was sints eenigen tijd, als sergeant, in garnizoen te Briand, niet ver van Wallain. Het was zeer twijfelachtig, of de jongeling, die naauwelijks twee en twintig jaren telde, ooit een hoogeren rang in het leger zou bekleeden, aangezien hij den meesten tijd in het hospitaal moest doorbrengen en zigtbaar wegkwijnde. Gedurende de laatste zes maanden had hij het militaire hospitaal van Briand niet verlaten en het was deze omstandigheid, die den jongeling deed besluiten aan zijn oudsten broeder te schrijven, ten einde eenigen onderstand van hem te verkrijgen.
Dieudonné de fallis had naauwelijks den brief ontvangen, of zijn goed hart sprak terstond, en onmiddellijk verzocht hij zijn broeder, zoo spoedig mogelijk verlof te vragen en naar Wallain over te komen. Hoewel de jongere de fallis zich buitenmate zwak gevoelde, lachte hem het denkbeeld van onder zijns broeders dak te zijn zoo toe, dat hij geen oogenblik aarzelde het verzoek van dieudonné aan te nemen. Deze had inmiddels zijn oude moeder het aanstaande bezoek van haar jongsten zoon gemeld en haar tevens uitgenoodigd eenige dagen bij hare zonen te komen doorbrengen.
Slechts twee dagen waren verloopen, toen de oude Mevrouw en de jongste de fallis bij dieudonné reeds hun intrek hadden genomen. De ontmoeting was voor deze drie leden van hetzelfde huisgezin pijnlijk geweest. dieu-
{==198==} {>>pagina-aanduiding<<}
donné was nog treurende over zijn echtgenoote, de oude moeder vol angst over den toestand van haar jongsten zoon en deze zoon zelf ging met rassche schreden zijn einde te gemoet.
Sénévan kwam weldra een avond met dit niet zeer opgeruimde drietal doorbrengen, hetgeen hem echter minder met den kranken jongeling, dan met de oude moeder in nadere kennis bragt. Mevrouw de fallis kon niet anders, dan aan sénévan belangstelling inboezemen, daar zij, ofschoon uit een lagere klasse der maatschappij afkomstig en veel minder beschaafd, in onderscheidene opzigten veel overeenkomst met louise d'avédo vertoonde.
Ook zij was een dier ongelukkigen, die van verschillende pijnlijke tegenspoeden des levens niet veel meer geleerd hebben, dan dat de mensch geboren wordt en sterft als een dier en dat alles, wat men van den troost der godsdienst voorgeeft, niets is dan priesterbedrog of ijdele droomerij.
Sénévan moest vijf of zes dagen wachten vóór dat zijne bezigheden hem weder toelieten de fallis te bezoeken. De fallis zelf was nog al ingenomen met de gedachte, dat hij sénévan in zijn huis de gelegenheid kon bezorgen van een bekeering tot stand te brengen. Hij bevond zich dan ook naauwelijks met sénévan alleen, of hij zeide hem met veel zelfvertrouwen: ‘Ik heb al eens met mijn broeder gesproken, dat zal goed gaan, gij moet ook eens met hem spreken, hij zal wel spoedig Protestant worden.’ Sénévan was hiervan nog niet zoo terstond overtuigd, maar verheugde zich in ieder geval daarin, dat het hem mogelijk zijn zou, den ongelukkigen jongeling eenigzins nader te leeren kennen. Toen hij het vertrek, waar deze zich bevond, was binnengetreden, werd zijn medelijden in dubbele mate opgewekt door den zigtbaren achteruitgang, dien het gelaat des jongelings vertoonde. Het was duidelijk, dat alexis (zoo noemen wij de fallis jongsten broe-
{==199==} {>>pagina-aanduiding<<}
der) door een hevige, onmeedogenlooze tering was aangetast en dat hij met snelle schreden zijn laatste ure naderde. Sénévan had zich naauwelijks bij het ziekbed nedergezet, toen alexis hem zeide: ‘Spreek mij van den Heer jezus, men heeft mij lang genoeg van de maagd maria gesproken.’ Liefelijker uitnoodiging kon wel niet komen tot den dienaar des Evangelies. Sénévan las alexis een gedeelte van het vijftiende hoofddeel van het Evangelie van lukas voor en begon hem te spreken van de barmhartigheid en de liefde Gods. Alexis zeide niets meer en gaf geen enkel teeken van door hetgeen hem medegedeeld werd 
getroffen te worden, hoewel hij aandachtig bleef luisteren, zooveel althans als zijne gedurig wederkeerende benaauwdheden hem dit toelieten.
Den volgenden dag zat sénévan weder aan hetzelfde ziekbed om den jongeling te spreken van den Heiland der wereld. Op eens viel alexis hem in de rede met den uitroep: ‘Dáár, dáár, ziet gij hem niet?’ en tegelijk wees hij met de hand naar een bepaald punt in het vertrek. Het gelaat des jongelings, dat door de aanhoudende benaauwdheden gewoonlijk zeer pijnlijk vertrokken was, verkreeg niet alleen langzamerhand een meer natuurlijke uitdrukking, maar begon te glanzen van vreugde, terwijl om zijne lippen een vriendelijke glimlach speelde. Daar sénévan op den aangewezen plek van het vertrek natuurlijk niets bespeurde, vroeg hij aan alexis: ‘Maar wat ziet gij, mijn vriend?’ ‘Sta niet tusschen hem en mij,’ was het eenige antwoord en alexis bleef staren op den muur tegenover hem. Na een kleine tusschenpoos vervolgde hij: ‘o hoe schoon, ik zie jezus, hij lacht mij tegen en naast hem zie ik maria, hoe schoon, hoe schoon, niets dan bloemen om hen heen, hij wenkt mij, ja, ik kom, ik kom.’
Sénévan was diep getroffen door deze woorden, want ofschoon hij aan de werkelijkheid van dit gezigt natuur-
{==200==} {>>pagina-aanduiding<<}
lijk niet kon gelooven, kon hij niet nalaten van op te merken, dat het spreken over den Verlosser zulk een diepen indruk in alexis' hart moest hebben te weeg gebragt, dat zijn verbeelding het gehoorde als iets werkelijk bestaande wedergaf. De verrukking, waarin de jongeling verkeerde, was inderdaad aandoenlijk om te aanschouwen. Alle pijnlijke trekken waren van het gelaat verdwenen, waarop thans, zonder overdrijving, een hemelsche glans lag uitgespreid. Het vreemdste van alles was, dat deze verrukking, dit gezigt, niet het werk was van een oogenblik van overspanning, maar, met slechts zeer kleine tusschenpoozen, gedurende twee dagen aanhield. Sénévan was er twee dagen achteréén getuige van en hij kon naauwelijks van het ziekbed scheiden, daar hij weten wilde, hoe het laatste oogenblik voor alexis zijn zou. Eindelijk ging de jongeling eenige oogenblikken stil nederliggen; het was de eerste rust, die hem werd gegund. Die rust zou niet duren. Op eens rigt alexis zich op en het oog gevestigd op hetzelfde punt, waar hij gedurende twee dagen jezus en maria had aanschouwd, zeide hij met een zeer verstaanbare stem: ‘Ik sterf niet Protestant, ik sterf Catholiek.’
Kort daarna was hij niet meer.


XV.

Deze levendige openbaring van het inwendige leven stak gunstig af bij de traagheid, die sénévan gemeenlijk daarin bespeurde. Dit trof hem voornamelijk, toen hij van het sterfbed van alexis zijn gewoon tweedaagsch bezoek bragt aan een anderen kranken jongeling, dien wij jean raston zullen noemen.
Jean raston was de zoon van een muzijkhandelaar. Zijn vader, tevens muzijk-onderwijzer, speelde de eerste

{==201==} {>>pagina-aanduiding<<}
viool in de cathedraal van Wallain. Ofschoon hij niet zonder eenig talent zijn instrument deed hooren, was hij zelf de eerste om te erkennen, dat hij door zijn zoon, eerst een en twintig jaren oud, verre werd overtroffen. Aanhoudende oefening ontwikkelde het talent van den jongen kunstenaar in zulk een mate, dat hij op jeugdigen leeftijd reeds een zekere vermaardheid in zijn geboortestad genoot. Meermalen echter had hij al de bezieling van zijn muzikaal talent noodig om de steeds hevigere pijnen niet te gevoelen, die zijn gezondheid begonnen te slopen en hem, bij minder liefde voor zijn instrument, den lust tot alle muzijk zouden hebben ontnomen. Hoe menigmaal ging hij naar het concert, bleek en uitgeput, dat het een ieder het diepste medelijden inboezemde, maar was het concert eenmaal aangevangen en daverden de toejuichingen voor zijn juist en fijngevoelig spel, dan maakte de bleekheid van het gelaat voor een hoog roode kleur plaats en alle denkbeeld zelfs van zwakte was spoedig verdwenen. Het spreekt van zelf, dat het lichaam zich wreekte op deze overheersching van den geest en jean raston eindelijk genoodzaakt was bedlegerig te blijven.
Hij was zich zijn lijdenden en gevaarlijken toestand volkomen bewust en nu reeds sloot zich voor zijn geest de schitterende loopbaan, waarop hij slechts de eerste schreden had gezet.
Zijn zielelijden overtrof verre zijne lichaamssmarten. Wat had hij van het leven, wat van het ongelukkige kunstenaarsleven gezien? Geen enkele teleurstelling, waaraan dat leven zoo rijk pleegt te zijn, had nog zijn hart gewond. De worm der afgunst, die niet sterft, had aan de vreugde van zijn roem nog niet geknaagd. Alles had hem tegengelagchen. Alles strooide rozen en verkwistte wierook en weelde om het opkomend talent te vieren en te verhoogen!

{==202==} {>>pagina-aanduiding<<}

De meedogenlooze hand des doods vernielde de rozen, brak het wierookvat en klemde de vleugelen van het genie aan een zwaren keten, die den jongeling langzaam naar het akelig graf zou slepen.
In de eerste weken, die hij bedlegerig doorbragt, schenen de pijnen eer af dan toe te nemen. Een flaauwe hoop verrees in zijn gemoed. Zijn moeder vroeg hem, of hij in zijn bed niet eenigen tijd op kon zitten en den tijd niet eenigzins kon korten, met zich op zijn viool te oefenen. Maar de jongeling weigerde het, want mogt hij herstellen, dacht hij, dan wilde hij zich geen verkeerde beweging aanwennen in het bespelen van zijn instrument.
Onnoodige en aandoenlijke bezorgdheid voor een toekomst, die nimmer aan zou breken.
De vorige toestand keerde weder en raston leed onuitsprekelijk veel. Het was omstreeks dezen tijd, dat mary, eenige maanden voor haar huwelijk met theodoor, als naar gewoonte in den winkel van raston's vader een muzijkstuk kwam koopen. Zijn zuster moest mary van haar ongelukkigen broeder spreken. Mary's hart werd terstond getroffen en zij bood aan om den jongeling, mogt het hem aangenaam zijn, van tijd tot tijd te komen bezoeken.
‘O natuurlijk zal het hem genoegen doen, was het antwoord, de dagen zijn zoo lang en een bezoek zal hem altijd eenige afleiding geven.’
Mary hield woord en hare levendige, opgewekte gesprekken, deden raston meermalen tijd en pijnen vergeten.
Somtijds spraken zij te zamen over wat alleen troosten kon bij zooveel gemis, en het gevolg hiervan was, dat mary weldra een ‘navolging van j.c.’ aan raston ten geschenke gaf. Het boeksken, dat reeds zooveel goed deed in deze wereld, bragt ook thans een gewenschten indruk te weeg en boezemde den kranke de grootste be-
{==203==} {>>pagina-aanduiding<<}
langstelling in. Hij las en herlas het, maar veel was er nog, dat hij niet begreep.
‘Kunt gij het mij niet uitleggen, vroeg raston dikwijls aan mary, maar mary, die den kranke zoo gaarne met sénévan in aanraking wilde brengen, antwoordde altijd ontkennend ook daar, waar zij wel eenigen uitleg had kunnen geven. Zij droeg echter zorg er altijd bij te voegen: ‘Maar ik ken wel iemand, die u dat alles goed zou vertellen en met wien gij zeker zeer aangenaam spreken zoudt.’
Dat gedurig wijzen op iemand, die alles zou kunnen uitleggen wekte raston's nieuwsgierigheid in hooge mate op en het duurde niet lang, of hij vroeg eenigzins ongeduldig aan mary, wie dan toch die persoon wel wezen mogt.
Mary was deze vraag zeer welkom en antwoordde onmiddellijk: ‘onze leeraar, maar zoudt gij hem kunnen ontvangen?’
‘Ik zal het mijn vader vragen, wij zullen zien wat hij zegt.’
Gelijk te verwachten was, wilde de oude heer raston er niets van weten. Hoe kon zoo iets in het hoofd van zijn zoon opkomen? Er waren immers pastoors genoeg in zijn kerk.
Nu het jean raston uitdrukkelijk verboden werd sénévan te zien, kwamen hem natuurlijk de gesprekken, die hij met den onbekenden leeraar zou kunnen voeren, dubbel belangrijk voor, zoodat het gemis er van hem thans droefgeestiger en troosteloozer maakte dan ooit. Hij sprak bijna niet, hij klaagde slechts; en niet zelden moest zijn vader een scherp verwijt hooren, dat hij hem het eenigste onthield, wat hem nog eenige opbeuring zou kunnen geven. Inmiddels had de vader gezorgd, dat het zijn zoon niet aan het geregeld bezoek van een R.C. geestelijke ontbrak. De pastooor van de parochiekerk,

{==204==} {>>pagina-aanduiding<<}
dien wij p. glorieux noemen, een man van beschaving en talent, bezocht den zieke geregeld, hoorde zijn biecht en bediende hem van tijd tot tijd het heilig Sacrament. Ofschoon raston in deze bezoeken afleiding en troost vond, zoo vergat hij nogtans zijn verlangen niet om sénévan te zien. Hij hield niet op er van te spreken, vooral tot zijn moeder, een goede vrouw, maar die van eenig onderscheid tusschen R. Catholiek en protestant zich niet het allergeringste denkbeeld kon vormen. De goede moeder dacht: als het mijn kind ook maar een oogenblik gelukkig kan maken dien vreemden heer te zien, waarom zou ik het hem dan niet toestaan? Zij hield dus bij haar echtgenoot onvermoeid aan, en deze ging den weg van alle mannen, d.i. hij bezweek voor het dringend verzoek zijner vrouw.
Aan mary werd het opgedragen, sénévan aan het treurig ziekbed te brengen.
Het eerste bezoek van sénévan stelde raston niet te leur, niet omdat sénévan, juist zooveel bijzonders en belangrijks zeide, maar allermeest omdat de jongeling zich nu eenmaal verbeeldde, dat van dezen man de troost komen moest.
Sénévan, die van het talent des jongelings reeds veel had vernomen, zou verwonderd hebben gestaan in hem een geest aan te treffen, zoo weinig levendig, zoo weinig gevat, indien hij niet met zoo velen reeds de ondervinding had gemaakt, dat geesten, die uitsluitend muzykaal ontwikkeld zijn, ja een muzykaal genie bezitten, over het algemeen met betrekking tot andere zaken eerder stomp zijn en achterlijk. Zonder dat wij evenwel beslissen, in hoeverre deze regel algemeen geldend zou kunnen worden genoemd, hier greep het eigenaardig verschijnsel plaats en sénévan vond er genoegzamen grond in om den jongeling met geene verschilpunten tusschen de twee kerken bezig te houden, iets wat de zwakke gezondheidstoestand van raston buiten dien ten eenemale zou verboden hebben.

{==205==} {>>pagina-aanduiding<<}

Reeds bij het eerste bezoek zeide de jongeling met groote naïveteit tot sénévan: ‘Gij moet mij troosten, mijnheer, want ik ben diep ongelukkig.’ Op de kortste en eenvoudigste wijze trachtte sénévan hem den rijken troost des Evangelies toe te dienen en het trof hem niet weinig, toen hij bespeurde dat raston er nagenoeg niets van begreep. Hij luisterde, knikte toestemmend met het hoofd, doch uit zijne korte en zeldzame antwoorden bleek genoegzaam, dat sénévan een voor hem onverstaanbare taal had gesproken. Toen kwam sénévan tot de bewustheid, dat hij zelf nog weinig begrip had van eenvoudigheid in de voorstelling der blijde boodschap, aan dezulken, die er nooit in hun leven van hebben vernomen en er dus nooit over hebben nagedacht. Hij overtuigde zich thans weder op nieuw, dat men in R.C. landen een toestand aantreft, die in Protestantsche landen natuurlijk niet kan plaats grijpen. Helaas, ook in protestantsche landen vindt men onkunde en stompheid met betrekking tot de hoogere belangen des geestes, doch meestal zal men die onkunde en stompheid gepaard vinden met een schier volslagen gemis aan opvoeding en beschaving in het algemeen. In R.C. landen daarentegen ziet men diezelfde onkunde heerschen bij dezulken, die een geregelde en beschaafde opvoeding hebben genoten en in andere zaken met de meest ontwikkelden kunnen wedijveren. Hoe het zij, sénévan koos een nieuwen vorm, waarbij de vorm waarvan hij zich eerst had bediend en die in zijne oogen reeds door duidelijkheid en eenvoudigheid had uitgemunt, inderdaad hoogdravend of diepzinnig werd.
‘Dat begrijp ik, antwoordde raston, zeg mij dat nog eens.’
Sénévan herhaalde hetgeen hij gezegd had.
Had sénévan zelf dien eenvoudigen, dien begrijpelijken vorm gevonden?

{==206==} {>>pagina-aanduiding<<}

Wat had hij gezegd?
‘Alzoo lief heeft God de menschen gehad, dat Hij Zijn Zoon gegeven heeft, opdat een ieder die in Hem gelooft, zalig worde.’
Het ‘zeg mij dat nog eens’ lag op des jongelings lippen bestorven. Met slechts geringe variatie bestonden de gesprekken van sénévan in het gedurig en onvermoeid herhalen van diezelfde goede woorden. Zoo menigmaal sénévan trachtte in de beteekenis van het Evangelie voor hart en leven door te dringen, werd hem het voortgaan belet door het gemis van aandacht, dat op raston's gelaat duidelijk te bespeuren was; en als het spreken of luisteren ophield, hield de kranke hem menigmaal bij de hand vast om hem te beletten van aan zijn bezoek een einde te maken.
Deze bezoeken hielden meer dan een half jaar aan, gedurende welken tijd zij natuurlijk dikwijls werden herhaald; ja zelfs was sénévan te dikwijls raston's huis binnengetreden, om niet door de geheele buurtschap te worden opgemerkt.

‘Hebt gij den Jood niet zien binnengaan?’ zei buurvrouw a. tot buurvrouw b.’
‘Of ik hem gezien heb, ik ben er akelig van.’
‘En wat komt hij er dikwijls! Zij worden zeker allegaêr Joden.’
‘Wie weet het! Dat trekt zijn geld van de Kerk en dat heult met de Joden!’
‘'t Is schande. Mijn zoon heeft verleden jaar geen post in St. Geertrui kunnen krijgen, omdat mijn man nooit te biechten ging, en dat trekt zijn geld maar altijd. Wij halen ten minste geen Joden in huis.’
‘Nu, we zouden niet weten, waarom de Jood er zoo dikwijls komt, voegde buurvrouw c. er bij! Jufvrouw caroline is ook niet leelijk.’

{==207==} {>>pagina-aanduiding<<}

‘Dat is het; zij trekken er geld van. Zij hebben nog al wat noodig met die ziekte.’
‘Ja, ze moeten diep in de schulden zitten.’
‘Het is toch wat te zeggen; het waren zulke fatsoenlijke lieden.’
‘En als hij heengaat, de Jood, staat hij publiek met haar in de deur te spreken.’
‘Daar is geen schaamte of fatsoen in die menschen.’

Buurvrouw c. liet het niet bij deze stichtelijke opmerkingen, maar begaf zich weldra naar den onderpastoor der parochie-kerk om het groot schandaal aan den geestelijke bekend te maken. ‘Ik dank u, was het antwoord van den onderpastoor, als gij nog eens iets weet van dien aard, moet gij het mij altijd komen zeggen.’
De onder-pastoor liet den ouden raston bij zich komen en begon hem regt gemoedelijk toe te spreken: ‘Gij moet wezenlijk den Protestantschen leeraar niet meer in uw huis laten komen.’
‘Maar, mijnheer pastoor, het is mijn zoon zoo bijzonder aangenaam.’
‘Ja, maar dat kan toch niet, gij begrijpt als de pastoor het hoorde, zou ik mijn post kunnen verliezen; als hij zag, dat ik op zulke dingen niet lette!’
Deze verstandige opmerking bragt ook den ouden raston de mogelijkheid te binnen van zijn betrekking te verliezen in de Cathedrale en daarom antwoordde hij zonder langer te dralen: ‘Het zal niet weer gebeuren, mijn heer pastoor; wees gerust.’
Het verbod werd uitgevaardigd en aan den kranken jongeling bekend gemaakt, die diep bedroefd werd. Hij moest het zelf aan sénévan mededeelen en het afscheid, dat deze beiden van elkander namen, was te aandoenlijker, naarmate de band, die tusschen hen was gelegd van

{==208==} {>>pagina-aanduiding<<}
heiliger aard was geworden. Sénévan maakte het afscheid kort en zeide tot raston: ‘Gij hebt mij niet noodig. Daar is een betere vriend, die van uw sponde niet wijkt.’
Had buurvrouw c. de tranen kunnen zien, die in jufvrouw carolina's oogen stonden, toen sénévan voor de laatste maal den winkel doorging van het huis, waar hij had opgebeurd en vertroost, zij zou zeker gedacht hebben: ‘Ik had wel gelijk, zij huilt om hem.


XVI.

Mary laroche had zich hartelijk verblijd, toen het haar gelukt was sénévan met raston in aanraking te brengen, maar niet minder was zij teleurgesteld, toen sénévan haar mededeelde, dat hij den kranke voortaan niet meer kon bezoeken.
‘Dat komt van dat proselieten-maken, was de eenige opmerking, die theodoor terstond na het vertrek van sénévan, tot zijn vrouw rigtte. Ik begrijp volstrekt niet, waarom gij, ook al, de menschen van hun geloof moet aftrekken.’
‘Maar theodoor, wanneer heb ik dat gedaan? Ik heb nooit aan iemand ter wereld over zijn geloof gesproken of gezegd, dat hij niet Roomsch mogt blijven.’
‘Gij doet nog erger, gij brengt sénévan listig in de huizen, is dat niet zich met het geloof van anderen bemoeijen?’
‘Maar hoe dan?’
‘Mij dunkt, dit is nog al duidelijk, als sénévan door u bij een R. Catholieke wordt gebragt, dan doet gij ten minste al wat in uw vermogen is om hem Protestant te maken.’
‘Maakt sénévan dan alle menschen protestant?’

{==209==} {>>pagina-aanduiding<<}

‘Ach, wat zijt ge dom, mary, maar zij kunnen immers protestant worden door zijn omgang?’
‘Dat is waar ook, theodoor, gij moet het mij wezenlijk vergeven, maar daar heb ik volstrekt niet aan gedacht. Die goede jean raston was zoo ongelukkig, zoo diep ongelukkig, dat ik dacht: sénévan zou hem veel goed kunnen doen. Ik zal sénévan nooit weêr ergens brengen.’
‘Het zijn in alle gevallen uwe zaken niet, ik weet niet waarmede gij u bemoeit.’
De toon, waarop deze laatste woorden werden uitgesproken en de gedachte, zonder het te willen theodoor eenig verdriet te hebben aangedaan, maakten mary stil en neêrslagtig, en bragten de eerste stoornis in den droom van geluk, die met den dag van haar huwelijk was aangevangen. Zoo waren er dan in het huwelijk ook oogenblikken van neerslagtigheid en mindere opgeruimdheid. mary had het nooit vermoed.


XVII.

Sints sénévan van raston afscheid had moeten nemen, waren reeds meer dan twee jaren verloopen. Gedurende dien tijd had sénévan er zich vaak over verwonderd, dat het bijna gewenschte doodsberigt van den jongeling nog niet tot hem was gekomen. Door middel van mary, die de rastons nog somtijds bezocht, vernam hij echter dat de zieke steeds veel moest lijden en zijn einde nabij moest zijn. Hoezeer sénévan ook verlangde hem weder te zien, scheen daarvoor weinig kans te bestaan.
En evenwel werd zijn verlangen bevredigd.
Op zekeren dag was sénévan niet weinig verrast, den ouden heer raston zijn kamer te zien binnentreden en zijn verwondering steeg ten top, toen hij, reeds voorbereid

{==210==} {>>pagina-aanduiding<<}
om uit den mond des vaders de doodstijding te hooren, van dezen het verzoek vernam, den kranke zoo spoedig mogelijk te komen zien.
De aanleiding tot dit verrassend verzoek werd nu door den vader medegedeeld:
Daar jean raston bemerkte, dat zijne krachten gedurig afnamen en hij dus niet lang meer het slagtoffer zijner vreeselijke ziekte zijn zou, had hij behoefte gevoeld, aan zijn biechtvader een onbewimpelde vraag te rigten. Die vraag had betrekking op zijn toekomstig lot. Hij vroeg zonder omwegen:
‘Denkt gij dat ik in den Hemel zal komen, mijn Vader?’
‘Welk een zonderlinge vraag, luidde het antwoord van den geestelijke, welk een zonderlinge vraag, mijn zoon, wie kan dat zeggen! Wanneer gij in staat van genade sterft, dan zult gij gewis in het vagevuur komen en wanneer uwe ouders en betrekkingen dan ijverig missen voor u doen lezen, zal God hen zeker genadig verhooren en zullen ze u eindelijk in den Hemel kunnen brengen, hetgeen in hun eigen voordeel is, want zijt gij eenmaal in den Hemel, dan bidt gij natuurlijk weder voor hen. Wat u zelven betreft, ik twijfel geenszins, of de pijnen, die gij hier hebt uitgestaan, zullen door God genadiglijk in rekening worden gebragt.’
Dit antwoord klonk den jongeling als een donderslag in de ooren. De laatste woorden van p. glorieux had hij niet meer vernomen. Was dat dan zijn eenig uitzigt, na zulk een vreeselijke, zulk een langdurige ziekte! Hij was zoo getroffen, dat hij in een onrustwekkenden toestand en in een hevig zenuwtoeval verviel, dat het gansche huisgezin met den grootsten schrik vervulde. De geestelijke verwijderde zich, want hij wist niets meer te zeggen: hij had zijn pligt vervuld en de waarheid zijner kerk getrouw verkondigd.

{==211==} {>>pagina-aanduiding<<}

Toen raston weder tot zich zelven kwam, vond hij het gansche huisgezin, weenende aan zijn sponde; zoodra hij hun evenwel het antwoord van den Eerw. glorieux had medegedeeld, barstten zij allen in verontwaardiging los over de smart, die den geliefden kranke was aangedaan.
‘Nu geef ik er mijn post aan, zeide de vader; de heer sénévan moet onmiddellijk weerkomen, niemand zal hem nu meer uit mijn huis verwijderen.’
Vreemd, niet waar? dat de leer, het dogma van het vagevuur, door deze goede menschen zoo dikwijls geduldig en geloovig van den kansel aangehoord, thans zulk een geweldigen indruk op hen teweeg bragt.
De jonge raston begeerde natuurlijk niets liever dan sénévan weder te zien, die zich dan ook spoedig aan de sponde des lijders bevond.
‘Troost mij’ was, als te voren, het eenige wat de jongeling te zeggen had en de troost der goddelijke liefde werd als te voren toegereikt. Meestal eindigde het bezoek met een gebed uit de fransche overzetting van de ‘Imitatio Christi,’ dat sénévan den kranke voorlas.
Gelukkig zou van nu aan het lijden kort van duur zijn, want de toestand, waarin raston zich thans bevond, mogt bijna ondragelijk worden genoemd. Het was hem onmogelijk des nachts een oog te sluiten, of zelfs een oogenblik op dezelfde wijze neder te liggen. Meestal werd hij door zijne betrekkingen of vrienden ondersteund, waarbij zij zooveel mogelijk elkander poogden af te lossen.
Eens toen de aangename beurt aan sénévan kwam om hem deze dienst te bewijzen en sénévan achter het hoofdeinde van het ziekbed stond om den kranke onder de armen te stutten, vroeg hij den jongeling: ‘Hebt gij nu nog eenige vrees voor den dood?’ Een krachtig en veelbeteekenend ‘neen’ was het eenige antwoord.
Dit was ook het laatste woord, dat sénévan uit zijn mond vernam. Toen hij na een driedaagsche afwezig-
{==212==} {>>pagina-aanduiding<<}
heid huiswaarts keerde, vond hij eenige weinige regelen van de hand des vaders, die hem meldden, dat jean raston de rust was ingegaan.
Den volgenden dag, toen sénévan het sterfhuis bezocht en de kamer was binnengetreden, waar het lijk zich bevond, terwijl een groot zwart kruis met twee waskaarsen het somber vertrek versierden, gaf hij den vader zijn voornemen te kennen om de begrafenis niet bij te wonen.
‘En waarom zoudt gij bij de begrafenis niet tegenwoordig zijn?’ was het antwoord.
‘Het mogt dezen en genen welligt minder aangenaam wezen.’
‘Gij moet handelen naar uw goedvinden, maar ik moet u zeggen, dat het mij bijzonder aangenaam zijn zal, wanneer gij het lijk naar het kerkhof vergezelt.’
‘Indien gij het verlangt, zal ik gaarne medegaan.’
Den volgenden dag volgde sénévan te midden van talrijke vrienden en onder begeleiding van treur-muzijk (een hulde die den jeugdigen kunstenaar werd gebragt) het lijk van jean raston eerst naar de kerk en daarna naar de begraafplaats. In de kerk werd door een aantal priesters het plegtig ‘Dies irae, dies illa’ aangeheven. Het was sénévan een treffend denkbeeld, dat met al de plegtigheden der Roomsch-Catholieke kerk iemand ter aarde werd besteld, die daar ontslapen was, niet in de vreeze des vagevuurs, maar in de hope des eeuwigen levens.
Op het kerkhof gekomen, las de priester den ‘de profundis’ en de overige boetpsalmen. Hierna volgden eenige hartelijke redevoeringen, waarin de talenten des overledenen hemelhoog werden verheven. Laauwerkransen en Zegepalmen werden niet gespaard en de stoutste beelden niet te stout geacht om de gevoelens van het oogenblik uit te drukken.
Sénévan gevoelde zich gedrongen dit graf niet te verlaten zonder een kort woord te hebben gesproken, waar-
{==213==} {>>pagina-aanduiding<<}
door hij getuigenis aflegde van de blijde hope, waarin de beminde en meelijdenswaardige vriend was heengegaan.
In het aangezigt des doods scheen een ieder het te gevoelen, dat de taal van christelijken ernst en christelijke hope nooit een wanklank behelst. Diep was de stilte en de aandacht, waarmede zijne korte woorden werden aangehoord.


XVIII.

Eer wij van het bedroefde huisgezin der rastons afscheid nemen, mogen wij niet vergeten onze lezersn mede te deelen, dat sénévan aan het treurige ziekbed in aanraking was gekomen met een kunstvriendin van den jeugdigen lijder, die wij mathilde noemen. Daar mathilde in vroeger dagen meermalen met jean raston op dezelfde concerten haar talent had doen hooren, wilde zij hem ook niet vergeten, toen hij op een ziekbed lag uitgestrekt. Mathilde had geen mindere toejuichingen dan haar vriend ingeoogst, als zij den vollen orgeltoon van haar onovertroffen contre-alt deed hooren. Hare schitterende gitzwarte oogen deden den oppervlakkigsten opmerker vermoeden, dat haar talent niet een bloot mechanisch talent zou zijn. Ook was het dit, wat sénévan uitlokte met mathilde in nadere kennismaking te treden. Toen het hem gelukt was, vond hij zich niet teleurgesteld. Als zij haar lied aanhief, wist zij zooveel gedachte en ziel in haar magtige stem te leggen, dat den toehoorders vaak de tranen in de oogen sprongen.
En welk gemoed heeft ooit aan een contre-alt wederstand kunnen bieden? Moge zij al niet de lievelingsstem in dit opzigt zijn, dat men haar altijd zou willen hooren, een ieder zal in de contre-alt de schoonste harmonie van mannelijke kracht en diepte, en vrouwelijke teederheid en gevoel moeten begroeten. De toonladder van mathilde's

{==214==} {>>pagina-aanduiding<<}
stem had daarenboven eene zeldzame uitgebreidheid, en haar was niet slechts de getrouwheid, de juistheid van het onbezielde instrument eigen, maar in haar zang was een uitdrukking, als alleen uit de menschelijke ziel kan voortvloeijen.
Door sénévan werden ook theodoor en mary met mathilde bekend en in het huis van theodoor was menige avond getuige van rijk muzykaal genot, dat zielen bij elkander bragt, die overigens door veel waren gescheiden.
Want niets dan de opregte bewondering, die sénévan voor mathilde's talent openbaarde, had haar kunnen bewegen met den Protestantschen leeraar eenige betrekking aan te knoopen. Die gevoelvolle stem toch was het eigendom van iemand, die, gelijk zich laat vermoeden, een hartstogtelijk gemoed bezat en tegelijk, hetgeen zich welligt niet zoo gemakkelijk vermoeden laat, op de domste en meest slaafsche wijze aan de R.C. godsdienst was verbonden. De tijd, dien zij niet met het oefenen van haar heerlijk talent doorbragt, werd meestal uitsluitend in de kerk, in den biechtstoel of in eenige vereeniging van godsdienstigen aard gesleten. Omtrent godsdienst koesterde zij de meest bekrompen denkbeelden en het deed sénévan niet weinig pijnlijk aan ten opzigte van een en dezelfde persoon zich op kunstgebied zoo magtig aangetrokken en op godsdienstig gebied zoo krachtig afgestooten te gevoelen. Over het algemeen werd alle twist vermeden en verblijdde zich sénévan, dat het verschil van godsdienst althans niet iedere betrekking tusschen hem en mathilde onmogelijk maakte.
Nadat de eerste indrukken van het overlijden zijner echtgenoote en zijner broeders bij de fallis eenigzins waren verdwenen, wist theodoor hem over te halen om zich insgelijks aan het rijke talent van mathilde te komen vergasten. Hij kwam echter schoorvoetende, want hij beweerde nog altijd onder een diepen indruk te verkeeren

{==215==} {>>pagina-aanduiding<<}
van de beide laatste sterfgevallen, die zich in zijn huis zoo bijzonder snel waren opgevolgd. De smart, die hij ondervonden had, werd door de fallis gebruikt, gelijk dit meer pleegt te geschieden, als een voetstuk waarop de ijdelheid zich gaarne en gemakkelijk weet te verheffen. Zoo lang men de beklaagde is, de lijdende, de zwaar beproefde, is men ook de belangrijke, de gewigtige persoon, de hoofdpersoon in iederen kring, waarin men zich bevindt, en vele menschen scheiden niet dan noode van dien buitengewonen toestand, waarin een of ander verlies hen gebragt heeft, uit vrees van weder in den grooten hoop der onopgemerkten spoorloos te moeten verdwijnen.
Niemand ondervond die vrees sterker dan de fallis. Bij het overlijden zijner echtgenoote, zoowel als bij het afsterven van zijn broeder had iedereen op hem de aandacht gevestigd en was hij de gevierde man geweest. Deze had gevonden, dat hij zich zoo goed hield en die dat hij zoo hartelijk weende, gene had opgemerkt dat hij zich altijd uitstekend jegens zijn vrouw had gedragen en een vierde had de edelmoedigheid geroemd, waarmede hij zijn lijdenden broeder tot zich had genomen en zoo had hij gedurende eenigen tijd de oplettendheid bezig gehouden van den kring, waarin hij zich bewoog. Ook kon het de aandacht van het publiek niet zijn ontgaan, hoe bleek hij zag, toen hij na de begrafenis zijner vrouw weder voor het eerst zou pleiten en hoe menigmaal zijn stem scheen te verflaauwen, en het voortgaan hem moeijelijk viel.
Wij willen hiermede niet zeggen, dat de fallis zich in alle opzigten bewust was gedurende eenigen tijd het middenpunt van zijn kring te zijn geweest, noch ook dat hij zich zelven de vrees bekende van in het alledaagsche leven weder te keeren. Gelukkig geschieden de meeste menschelijke dwaasheden onbewust en welligt bestaat de grootste menschelijke dwaasheid daarin, dat wij zoo menigmaal onbewust handelen.

{==216==} {>>pagina-aanduiding<<}

Hoe het zij, de fallis liet zich overhalen. Hij liet zich overhalen na vele pligtplegingen en betuigingen, dat zijn hoofd nog in het geheel niet stond naar muzijk, maar, zou het theodoor genoegen doen of aan mary aangenaam wezen, zoo wilde hij toch ook niet langer blijven weigeren.
Het was voor de fallis een plegtig oogenblik, toen hij de zaal van theodoor binnentrad en aan mathilde werd voorgesteld. Hier was de man, wiens vrouw zoo plotseling was overleden, hier de man die zulke treffende verliezen in zijn huis had bijgewoond!
Inderdaad, de ijdelheid van sommigen weet zich zelfs met de lijkwade der dooden te drapeeren.
Zijn gelaat was overeenkomstig met de plegtigheid van het oogenblik. Bij de gevoelvolle gedeelten in de uitvoering van mathilde kwam een enkele traan ter eere van zijn overledene vrouw, ofschoon van tijd tot tijd een vrolijker air de wolken van zijn voorhoofd langzamerhand begon te verdrijven en een vrolijker uitdrukking op het gelaat veroorzaakte en wettigde.
De avond was trouwens aan de beste stukken van Duitsche en Italiaansche muzyk gewijd. Geen wonder dat mozart er de hoofdrol speelde. Heeft hij, de koning in het rijk der toonen en der harmonie, er geen regt op, dat men het zinloos toongemengel en zielloos nootgehuppel ter zijde stelle voor zijn reinen eenvoud en onvervalschte waarheid?
Het valt toch voor geen ernstig en nadenkend gemoed te ontkennen, dat de geest zijn regten heeft ook op het gebied der toonkunst, een kunst, die op zoo geheimzinnige wijze de ziel en de zinnen raakt. Er is een muzyk, die ons met verontwaardiging vervult, omdat zij, wel verre van het ideaal der harmonie dat in ons leeft nabij te komen, ons met hare raauwe schreeuwen en gillende kreten het oor doorboort en de ziele pijnigt. Daar is een muzyk, die op haar wellustige wiegeling ons ontrukt aan ons zelven, ons

{==217==} {>>pagina-aanduiding<<}
voor het leven ongeschikt maakt en een bespotting is van den ernst des levens, en van den ernst van ons gemoed. Daar is een muzyk eindelijk, die de onophoudelijke verbreking en verloochening is van het natuurlijke en ons met hare ongemotiveerde wendingen en onbehagelijke sprongen het natuurlijk gevoel gedurig verkracht.
Maar als ik naar u luister, naar uw waarheid, o mozart, naar uw rust, naar uw eenvoud, dan gevoelt mijn ziel, dat zij zelve tot overwinning van iederen strijd is geroepen en mijn wezen tot innerlijke harmonie is bestemd. Als de hartstogt in mij woedt, als het eigenbelang in mij spreekt, als mijn ziel in opstand is tegen haar Schepper, als de wereld, met haar vreugd of smart, mijn hart vervult, dan mag ik naar uwe toonen niet hooren, want dan is het mij niet gegeven ze te verstaan. De eerste toon reeds uwer Sonate, uwer fantasia roept mij toe, mij geschokte, mij ontruste, mij in wien de hartstogt brandt en woedt: Ga eerst heen en verzoen u met uw broeder, verzoen u met de wereld, verzoen u met u zelf, verzoen u met uw God en kom dan weer en luister naar mijne harmoniën, waaruit ook de laatste sporen van strijd zijn uitgewischt, waarin vrede heerscht, een vrede als die der kinderen Gods.
Christelijke kunst, zoo zij bestaat, is die diepe, die ernstige, die vreugd- en weemoedvolle muzyk van mozart, want zij geeft door haar oneindig rijke taal in al zijn schakeeringen den toestand weder van het waarachtige kind van God.
In die muzyk is het: ‘Verblijd u ten allen tijde’ in vervulling, in werkelijkheid overgegaan, maar toch loopt gedurig, door hare vrolijkste inspiratiën henen, een altijd wederkeerende minor, die zich telkens wil oplossen en telkens heerschen wil. Beeld en herinnering van den weemoedigen achtergrond, die van de blijdschap des Christens onafscheidelijk is.
Een enkele dier harmonieuse en spaarzame akkoorden

{==218==} {>>pagina-aanduiding<<}
van mozart meldt u, wat er voorafgegaan is van strijd en onrust in de ziel des kunstenaars, vóór dat accoord mogelijk werd, en het brengt u alles voor den geest, waardoor het in zijn ziel is voortgebragt. Maar is dat accoord geschapen, dan golft de ziel ook weder rustig voort op die zee van reine, heldere, zuivere, hemelsche toonen, die men naauwelijks durft aangeven, uit vrees van er niet al de uitdrukking in te leggen, die hun toekomt.
O! ons hart leert zich zelf kennen in den spiegel van zooveel reinheid, zooveel waarheid, zooveel harmonie.
Het was dan ook niet zonder reden, dat sénévan er gedurig op plag aantedringen, dat aan mozart de eerste en voornaamste plaats in de gemeenschappelijke beoefening der muzyk bleef bewaard. Van den invloed der muzyk stelde hij zich een uitwerking voor op het gemoed van zijn vriend theodoor, als welligt door geen woord kon worden te weeg gebragt.
Het bleef voor hem niet onopgemerkt, dat theodoor gedurende de uitvoering van mozart's harmoniën meer dan eens in den loop van den avond het vertrek verliet om soms een geruimen tijd afwezig te blijven. Het was echter niet terstond, dat hij de reden vermoedde, waardoor theodoor tot die herhaalde afwezigheid kon genoopt worden, tot hij eindelijk niet zonder gevoel van vreugdevolle verrassing op het denkbeeld kwam, dat theodoor, door mozart's muzyk getroffen, zich schaamde in tegenwoordigheid van anderen aan zijn gevoel lucht te geven.
Door verscheidene kleine omstandigheden, die zijn aandacht niet konden ontgaan, werd hij in zijn opgevat denkbeeld, in zijn vermoeden gedurig meer versterkt, waaruit spoedig bij hem het besluit ontstond van deze gelegenheid niet te verspelen, ten einde een langdurig gewenscht gesprek met theodoor aan te knoopen.
Het was na een dezer muzykavonden, dat hij, met

{==219==} {>>pagina-aanduiding<<}
theodoor alleen overgebleven, het voor beiden teedere en belangrijke onderwerp begon aan te roeren, dat met theodoors zielstoestand in zoo naauw verband stond.
‘Gij ziet toch, theodoor, dat niet alles met een spelenden glimlach verdwijnt.’
‘Laat ons daarover niet spreken, ik ben soms nog een kind.’
‘Ik wenschte wel, dat gij het altijd waart.’
‘Dat zou wat fraais wezen als alle mannen kinderen waren; er zijn waarlijk al kinderen genoeg op deze kinderachtige wereld.’
‘Ik geloof, theodoor, dat gij mij beter begrijpt dan uwe woorden schijnen te toonen. Wat gij kinderachtigheid noemt, dat noem ik gevoel.’
‘Omdat ik’.....
‘Ja, omdat gij bij mozarts muzijk niet ongevoelig hebt kunnen blijven, daarom noemt gij u zelf een kind; is het zoo of is het zoo niet?’
‘Hoe weet gij dat.’
‘Dat doet er niets toe; ik vraag, of het zoo niet is.’
‘Nu ja, sénévan, als gij het zoo vraagt, zal ik het niet loochenen, maar weet dat het mij waarachtig spijt; het was mijn oude zin voor muzijk, die weer boven kwam; ik heb er mij over geschaamd; want waartoe dient al die nonsens, al die gevoeligheid? dat is goed voor vrouwen.’
‘Ik geloof wezenlijk, theodoor, dat dáár uw groote dwaling ligt. Gij miskent het gevoel in den mensch, gij doet u zelf gedurig geweld aan, gij verkracht de natuurlijke opwellingen van uw hart onophoudelijk.’
‘Mijn waarde sénévan, gij behoeft mij helaas! niet te zeggen wat gevoel is. Ik heb een tijd gekend, waarin ik mij aan die zwakheid heb toegegeven, met meer hartstogt welligt dan iemand ter wereld, en meent gij, dat ik er mijn bekomst niet van heb, meent gij, dat ik er mij

{==220==} {>>pagina-aanduiding<<}
op dit oogenblik niet nog over schaam, meent gij dat ik den zelfden weg op wil?’
‘Ik wist wel, dat gij mij dit zoudt zeggen, maar wat beteekent dit? niets anders dan dat gij nu eenmaal een zaak verkeerd hebt gedaan, en haar nimmer meer goed wilt doen.’
‘Verkeerd of goed, hoor eens, sénévan; ik heb gedweept van mijn leven, maar gedweept zoo als het bijna onmogelijk is te dweepen, ik heb met maria gedweept, zóó dat ik haar overal zag, met haar leefde, overal de sporen harer zegenrijke tegenwoordigheid ontdekte. Ik droomde van haar, ik dichtte voor haar, ik zong voor haar, verbeeld u dat ik nog onlangs vier cahiers heb verbrand vol verzen aan maria. - Enfin, daar is gelukkig een eind aan gekomen en toen heb ik tot mij zelf gezegd: Dit zal mijn laatste dwaasheid geweest zijn. Van nu af aan zal ik man zijn, dat is: niets doen wat onredelijk is, van nu af aan zal ik begrijpen, dat in de volledige ontwikkeling van het verstand de ware en eenige adel van den man gelegen is. Ik heb dan ook alles ter zijde gezet, wat mijn oude zwak zou kunnen terugbrengen. Muzijk, poësie enz. nonsens, waarachtig, sénévan, het geeft niets, het maakt ons maar teêr en gevoelig en weet ik wat al, maar het brengt ons niet verder in de ontwikkeling onzer rede, het geeft geen verstandelijke superioriteit boven onze medemenschen. Vrouwen en domme menschen houden veel van een versjen en van een deuntjen, ik lees en studeer liever om mij langzamerhand te verheffen boven de zwakheden onzer menschelijke natuur en -’
‘En zeg nu maar ronduit, theodoor, dat gij onder die zwakheden der menschelijke natuur ook de godsdienst rekent.’
‘Sénévan, ik heb uw persoon en karakter altijd te veel geëerbiedigd om u dat ronduit te bekennen, maar ja, ik kan er niet anders over denken; 't is een zwakheid,

{==221==} {>>pagina-aanduiding<<}
godsdienstig te zijn. - Ik moet nog eens spreken uit eigen ondervinding; ik ben godsdienstig geweest, godsdienstiger dan iemand zijn kan, maar toen ik het was, werd ik ongeschikt voor iets anders; geen enkel vermogen mijner rede kon ik ontwikkelen, en het is opmerkelijk, dat toen ik een oogenblik begon te twijfelen, mijn geheele geloof in elkaar stortte. - Welke waarde kan nu een overtuiging hebben, die voor den minsten twijfel in rook vervliegt? En ik zie ook bij anderen volkomen hetzelfde. - Ieder heeft welligt een verschillend geloof, maar bij allen rust het geloof toch op den zelfden grondslag, nl: van zekere zaken aan te nemen als onomstootelijke waarheid, waarvan men toch eigenlijk in het geheel niet weet, waarom zij juist zulke onomstootelijke waarheid behelzen en ik zie ook, dat een ieder, die een oogenblik begint te twijfelen, zelden weder tot het geloof terug komt, natuurlijk, want dan heeft men de onschuld des geloofs verloren.’
‘Heeft het u moeite gekost om met alle godsdienst te breken?’
‘Ronduit gezegd: neen, het heeft mij een heerlijk gevoel van vrijheid gegeven. Ik zal u zeggen, wat mij een geruimen tijd schrikkelijk heeft doen lijden....’
‘Ja, zeg mij dat eens.’-
‘- Het was het gevoel, het bewustzijn van ontelbare dingen aan te nemen als onfeilbare waarheid, waarvan ik mij toch gedurig moest bekennen, dat ik eigenlijk niets afwist, zoo als het bestaan van God: wie ter wereld kan het mij bewijzen? de onsterfelijkheid, wel de onsterfelijkheid rust op de erkenning van het bestaan van den geest en het erkennen van den geest rust op de zekerheid onzer onsterfelijkheid. Het draait vrij wel in een cirkel rond, en laat ons eens eerlijk zijn, is dat bestaan van den geest in den grond iets meer dan een fameuse hypothese, die wij gebruiken om zekere onverklaarbare verschijnselen te verklaren? Weet gij, waar die geheele theorie van den menschelijken

{==222==} {>>pagina-aanduiding<<}
geest, die afgescheiden van het ligchaam zou bestaan, mij den indruk van geeft?...’
‘- Neen.’
‘Wel, van een groote X die gebruikt wordt om vele kleine xen te verklaren, want men meent tegenover het materialisme al heel zegevierend te hebben geredeneerd, als men zegt: Verklaar mij dan het denken, verklaar mij dit, en verklaar mij dat, waarvan gij niet kunt beweeren, dat het door stofwisseling wordt voortgebragt, maar op al die fraaije uitroepen antwoord ik eenvoudig: Wat is dan een geest? en dan heeft men niets meer in te brengen. Dus komt het betoog neêr op het volgende: De geest is gelijk x, een onbekende grootheid; van waar het denken? door x; van waar het hoogere leven? door x; van waar de kennis van God, het bewustzijn der onsterfelijkheid? alles door x. Waarlijk aan die x hebben wij veel te danken, maar als ik nu vraag: van waar x, van waar de geest, dan antwoordt men van God, en vraag ik dan andermaal: van waar hebt gij de notie van God, dan zegt gij alweer door x, nl. door den geest, zoo komt men veel verder. Neen waarlijk, sénévan, het heeft mij hoegenaamd geen moeite gekost om met alles te breken, waarvan ik het bestaan niet zie of niet bewijzen kan. Ik heb er altijd zoo iets vernederends in gevonden en, ik zal nog meer zeggen, zoo iets oneerlijks om met het onbeschaamdste voorhoofd dingen vast te houden en te belijden, waarvan men, ik herhaal het, niets weet. Nu geloof ik wel, dat de menschen denken, dat zij van het bovenzinnelijke heel veel afweten; want gij hebt menschen, die er met een vermakelijk aplomb over redeneeren, die zelfs precies weten, wat God doet en wil en kan doen, maar gij begrijpt, dat, zoo men eens tot de overtuiging is gekomen en den moed heeft gehad van zich zelven te zeggen: Ik weet van het bovenzinnelijke niets, hoegenaamd niets, men zedelijk verpligt is, alles overboord te werpen.’

{==223==} {>>pagina-aanduiding<<}

‘Maar, theodoor, hebt gij er nooit aangedacht, dat de R.C. godsdienst, die gij in uw jeugd geleerd hebt, toch niet de godsdienst is? Was het niet onbillijk van u, het christendom uitsluitend te onderzoeken en te beoordeelen in de R.C. vormen?’
‘Maar gij moet niet denken, dat ik dat gedaan heb, sénévan. Volstrekt niet. Ik heb ook wel den Bijbel gelezen, ik lees dien nog bijna dagelijks. Mary heeft ook graag, dat ik haar alle dagen uit den Bijbel voorlees, en ik heb van u dikwijls gehoord wat gij gelooft, ik weet dus wel wat het Evangelie leert.’
‘En welk een indruk bragt het soms op u te weeg?’
‘Weet gij wel, dat ik u dit zoo spoedig in zoo weinig woorden niet eens zeggen kan?’
‘Spreek ronduit, theodoor; gij behoeft om mij niet achterhoudend te zijn.’
‘Nu, sénévan, als ik in korte woorden den indruk, dien de herhaalde lezing van het Evangelie op mij te weeg bragt, u zal weêrgeven, dan moet ik u zeggen, dat ik somtijds uitroep: het is subliem en somtijds het is absurd. Hoe kan men van een mensch vergen dat te gelooven?’
‘Dit is ten minste duidelijk.’
‘Ja, gij moet u niet ergeren aan de uitdrukking, ik zeg u alles wat ik op het hart heb, gij hebt het zelf gevraagd.’
‘Maar ik zeg u niet, dat ik mij erger, ofschoon.....’
‘En gij moet niet denken, dat ik met vooroordeelen lees. Mary kan dien Bijbel zoo kinderlijk opnemen, en met zooveel natuurlijken eerbied voor mij leggen; dan lees ik waar zij het mij opslaat, somtijds zegt ze er bij: Zie, dat is toch zoo mooi, theodoor! en dan verzeker ik u dat ik mij geheel en al in haar zielstoestand verplaats en bepaald ga lezen in de verwachting van getroffen te zullen worden. Soms, moet ik zeggen, gevoel ik mij ontzettend aangetrokken: als ik dan denk aan al het nut, dat het christendom al heeft gesticht, dan zou ik wel iedereen

{==224==} {>>pagina-aanduiding<<}
willen toeroepen: geloof, in 's Hemels naam geloof, gij zult er gelukkig door zijn. - Maar meestal gevoel ik mij geweldig terug gestooten. Zie, een flinke redeneering van paulus lees ik met genoegen en een zuiver- en echt menschelijke trek van christus doet mij goed, maar hetgeen mij toch op den duur van den Bijbel vervreemdt, is al het wonderlijke, waarmede men de verschijning van het ware en goddelijke omhangen heeft. Ik kan nooit goed dulden, dat de menschen geen hart hebben gehad voor het eenvoudig ware en terstond behoefte hebben gevoeld om hem, die zich de waarheid noemt, allerlei onnatuurlijke dingen te laten doen. En toch is het christendom van dat alles niet los te maken. Wat is ook geloof en godsdienst zonder iets geheimzinnigs, bovennatuurlijks en bij wijlen veel onnatuurlijks. Evenwel, zoo als ik u gezegd heb, met al dat geheimzinnige heb ik moeten breken, ik houd mij nu aan hetgeen ik zie en bewijzen kan, daarbij vind ik vrede. Ik apprecieer uw godsdienst, uw vuur, uw liefde, gelijk ik de godsdienst, zoo zij opregt is, overal apprecieer waar ik ze vind, maar ik voor mij gevoel er geen behoefte aan.’
‘Nooit?’
‘Dat beweer ik niet, maar ik had moeten zeggen: ik mag er geen behoefte aan gevoelen, want ik noem het nogmaals een zwakheid. Het is wel zoo als goethe zegt; herinnert gij u wat ik bedoel? het is, geloof ik, in zijn wilhelm meister. De menschen, zegt hij - maar neen ik moet u de plaats woordelijk voorlezen.’
Theodoor zocht het deel en las: ‘Wir bilden uns ein fromm zu sein, indem wir ohne Ueberlegung hinsehleudern, uns durch angenehme Zufälle determiniren lassen und endlich dem Resultate eines solchen schwankenden Lebens, den Namen einer göttlichen Führung geben.’
Zie, dat is zoo waar, dunkt mij. De godsdienst van de meeste menschen vindt al haar voedsel in hun indolentie, in hun volslagen gebrek aan energie. Ik weet

{==225==} {>>pagina-aanduiding<<}
geen enkele omstandigheid, waarin een flink en zelfstandig gebruik der rede den mensch niet even ver brengt als de godsdienst, ja veel verder. Dat gevoel van afhanklijkheid, van lijdelijkheid, dat men godsdienst noemt, komt den meesten menschen zeer goed te pas. Dat begrijp ik best, maar het zou vrij wat beter zijn, indien men zich krachtig aangreep, met ijver handelde en gebruik maakte van alle de edele vermogens, die den menschelijken geest eigen zijn. Ik geloof in ernst, dat de godsdienst onze zedelijke kracht belangrijk verzwakt en dat de mensch, die zich zoo gemakkelijk aan allerlei vrome aandoeningen overgeeft, ook tegen een menigte van andere indrukken niet bestand is, waarvan het toch veel beter is, dat men ze niet ontvangt, - doch gij laat mij maar spreken, sénévan, zelf zegt ge niets.’
‘Ik zou nog wel eens willen weten, wat gij gevoeld hebt, vóór dat gij bij de Jesuiten de Mariadienst leerdet kennen. Hadt gij toen reeds behoefte aan godsdienst, of is zij eerst onder de leiding der Jesuiten ontstaan?’
‘Neen, zij bestond reeds, maar sedert ik het geheel overzie, heb ik dikwijls gedacht, dat de Jesuiten mij eigenlijk een groote dienst hebben bewezen. Zij hebben mij door hun Mariadienst van het bovenzinnelijke en het bovennatuurlijke vrij wel afgeholpen. Enfin, mijn vereering voor maria was slechts een toestand van overgang, dat begrijpt gij, - maar toch heb ik door die vereering reeds geleerd, de dwaasheid niet te hebben van in de onzienlijke en ledige idealen mijner verbeelding rond te zweven, maar mij vast te houden aan iets, dat een werkelijk bestaan had. Ik dacht toen in de concrete persoonlijkheid van maria mijn ideaal, mijn alles te vinden, dat is natuurlijk weggevallen, maar gebleven is mijn voorliefde voor het concrete, mijn lust om op vasten bodem te staan, en mijn afkeer om het hart aan ijdele en sentimenteele droomerijen over te geven. Onder een geheel andere leiding,

{==226==} {>>pagina-aanduiding<<}
zou ik welligt mijn leven lang een fantasticus zijn gebleven. Nu, wat zegt gij van dit alles? Mij dunkt dat ik lang genoeg alleen heb gesproken.’
‘Meent gij alles, wat gij zegt?’
‘Wel, waarachtig meen ik het.’
‘Dan moet ik u ronduit zeggen, dat gij redeneert als een blinde over de kleuren.’
‘Hoe dat?’
‘Gij wart alles door elkander. Het klinkt mij niet ongerijmder, iemand te hooren zeggen dat hij geen onderscheid ziet tusschen wit en zwart, dan u te hooren amalgameeren geloof en ijdele droomerijen.’
‘Natuurlijk, op uw standpunt.’
‘Ik spreek niet van mijn standpunt. Ik beweer uitsluitend dat het gezond verstand ons gebiedt een onderscheid te maken tusschen twee zaken, die niets met elkander gemeen hebben.’
‘Hoe? Geloof, verbeelding, fantasie is dat niet alles nog al tamelijk hetzelfde?’
‘Nu zal ik spreken van uw standpunt en dan zeg ik: ja, gelijk wit, rood, geel en zwart volkomen hetzelfde is op het standpunt van een blinde.’
‘Begin nu niet met uwe theologische termen; wat bedoelt gij met een blinde, ik verbeeld mij, dat ik mijne twee oogen zoo goed heb als een ander.’
‘Laat ons ernstig blijven, theodoor. Ik heb van mijn Meester een woord gehoord, dat ik niet ligt vergeten zal: Zalig zijn de reinen van harten, want zij zullen God zien. Zoo gij Hem niet ziet, aan wie de schuld?’
‘Gij maakt een liefelijke gevolgtrekking, sénévan; dat loopt vrij wel uit op de onreinheid van mijn hart.’
‘Ik spreek wezenlijk in hoogen ernst, het staat bij mij onomstootelijk vast, dat het hart van hem die God niet ziet, niet is zoo als het behoorde te zijn. De reinen van harte zien God.’

{==227==} {>>pagina-aanduiding<<}

‘Als gij in persoonlijkheden wilt treden, dan houden alle discussiën op; ik heb u immers niet beleedigd, waarom beleedigt gij mij dan?’
‘Kom, kom, theodoor; ik heb u met alle openhartigheid laten spreken, gij moet nu geen valsche verontwaardiging voorgeven en ons gesprek afbreken, nu aan mij de beurt van spreken komt. Met al uw zucht om een man te zijn, verraadt gij u nog het kinderachtigst, ik moet het u eerlijk zeggen, en ik zou kunnen wenschen dat gij kost beginnen met kind te zijn om man te worden.’
‘Nu draaft gij door, vertel dat aan uwe kinderen op de catechisatie.’
‘Waarachtig, theodoor, het Christendom eischt kinderlijken eenvoud, juist omdat het Christendom zoo iets mannelijks is. Het mannelijke, dat zich van den kinderlijke eenvoud losscheurt, wordt een vertooning van kracht, niets meer.’
‘Maar gij beschuldigt mijn hart toch niet meer van onreinheid.’
‘Ik moet herhalen, theodoor, dat gij God zoudt zien, indien uw hart rein was, maar laat mij uitspreken. Ik meen met onreinheid des harten niet deze of gene dadelijke boosheid en verkeerde bedoeling; ik beweer slechts, dat uw hart rein moet zijn gelijk een spiegel om God en het Goddelijke in zich te kunnen weêrkaatsen. En in dien zin zeg ik u, bij onze oude vriendschap, dat uw hart nog volstrekt zulk een reine spiegel niet is.’
‘En waarom niet?’
‘Omdat gij u zelven gedurig stelt voor den spiegel uws harten, waarin het Goddelijke zich moest weerkaatsen.’
‘Dat begrijp ik niet.’
‘Dan zal ik het u duidelijker en met ronder woorden zeggen: Gij zijt zoo geheel en al vervuld van u zelf, gij hebt zoo gedurig voor uw geest niets en niemand anders dan u zelf, dat er voor eenige weerkaatsing van het God-
{==228==} {>>pagina-aanduiding<<}
delijke in u geen ruimte of gelegenheid is. Met andere woorden: ik geloof, dat, zoo ons bestaan aan waarachtige levensgemeenschap met God en het Goddelijke vreemd blijft, het alleen daarvan komt, dat wij in onzen belagchelijken hoogmoed en eigenwaan met niets anders bezig zijn dan met ons zelven, met dat nietige, kleine, kleingeestige, bekrompen wezentjen, dat wij ons Ik noemen. Het is eerst, als wij groot genoeg zijn om ons zelven in dien zin te vernietigen, dat ons ik in onze eigen oogen niet meer bestaat en wij ons zelven even als een kind volkomen onbelangrijk achten, dat wij God zullen aanschouwen.’
‘O, noemt gij dat onreinheid?’
‘Met alle regt naar ik meen, want voor mij is alle zonde niets anders, dan de openbaring van ons eindig en nietsbeteekenend ik, dat den ondragelijken waanzin heeft van zich in te beelden, dat het iets absoluuts is, in staat om alle harmonie te verbreken, en de wereld naar eigen goedvinden te regeren. Bij iedere zonde geraken wij al meer in onze eigen eindigheid verward, en is het ons moeijelijker tot de gedachte van den Oneindige op te klimmen. Ware de zonde, dat beginsel der eindigheid, daarentegen geheel en al in ons overwonnen, wij zouden ons zelven en de geheele wereld zien in God, wij zouden leven in God, in den Oneindige, in wien alleen het waarachtige leven is.’
‘Dat is niet onaardig gevonden, maar hoe weet gij dat?’
‘Theodoor, daar heeft een in ons midden rondgewandeld, die geen zonde heeft gekend. Ik zal u niet zeggen, wat in de scholen der Godgeleerdheid van Hem verkondigd wordt, maar ik zal u van hem spreken onder den naam, waarmede hij zich zelf het liefst plag te noemen. Ik spreek van den Zoon des menschen, die getuigd heeft: Ik en de Vader zijn één; in Hem zien wij geen enkele vlek, geen spoor van onreinheid, en tevens bespeuren wij bij

{==229==} {>>pagina-aanduiding<<}
hem een zien van God, waardoor hij ons verkondigt de dingen, die hij gezien heeft. Dit volkomen zuivere Godsbewustzijn, dat hem eigen was, wordt door geen enkele twijfeling verontreinigd, want nooit zoekt hij zich zelf, noch eigen eer, noch eigen voordeel, maar hij zoekt de vestiging van het rijk Gods, het heil der menschheid, de vereeniging, de verzoening van hemel en aarde. Zie, als ik weten wil, wat de vlekkeloos reine mensch van God en het goddelijke gevoelt, ziet en hoort en wat ook ik dientengevolge, als waarachtig mensch, behoor te gevoelen, te zien en te hooren, dan zet ik mij neder aan zijne voeten, dan luister ik met al mijn aandacht en zoo ik dan van zijne lippen hoor dat ik weten zal, dat zijn leer uit God is, wanneer ik den wil des vaders wil volbrengen, dan sla ik de handen aan het werk en maak nieuwe en rijke ondervindingen, die mij wederom veel verder brengen.’
‘'t Rust toch altijd maar op de hypothese van christus' onzondigheid.’
‘De zedelijke uitnemendheid, de volstrekte zondeloosheid van den Heiland is meer dan een hypothese. Zij kan niet ontkend worden door hem, die eenig begrip heeft van wat binnen het bereik ligt der menschelijke vermogens. Ik wil slechts één argument bijbrengen. Ik vind het in de woorden: Mijn juk is zacht, en mijn last is ligt. Die woorden zijn op zoo geheel natuurlijke wijze uitgesproken, dat zij nu het heil in de ziel van jezus doen lezen. Gij zult het mij toch moeten toegeven, dat, welke ook onze zedelijke kracht zij, wij steeds gewaar worden, hoezeer de deugd ons een gestadige en dikwijls hoogstmoeijelijke overwinning kost, zoodat wij zonder grootspraak van de deugd niet als van een gemakkelijke zaak kunnen spreken. En nu gewaag ik slechts van de deugd, van de zedelijke volkomenheid, zooals wij, bekrompen wezens, ons haar denken, maar welke was de deugd door christus gepredikt! De minste onregtvaar-
{==230==} {>>pagina-aanduiding<<}
dige opwelling van toorn stond bij hem gelijk met doodslag; het aanzien eener vrouw om haar te begeeren was voor zijn heilige ziel reeds overspel, en hij zegt het onbewimpeld - ja, hij vraagt, wij zouden zeggen, het onmogelijke van den mensch - wees dan volmaakt gelijk uw Vader in de Hemelen volmaakt is. En terwijl hij het onmogelijke eischt, zegt hij met den meesten eenvoud - ik had bijna gezegd naïveteit -: mijn juk is zacht, mijn last is ligt. Zie het maakt op mij den indruk, als wanneer een éénig gezond mensch zich tusschen een menigte van lammen en kreupelen zou bevinden, en op eens tot verbazing van allen zeggen zou: mijn arm of been op te ligten is zeer gemakkelijk. Zouden wij allen aan zulk een woord niet terstond den gezonde herkennen? In wiens hoofd kan het opkomen, het volbrengen van gedurige zelfverloochening, het onophoudelijk betoonen van heilige liefde en liefderijke heiligheid een gemakkelijke en ligte taak te noemen? Alleen op de lippen van hem is deze 
paradox gepast, die aan de zonde geheel en al vreemd is en even natuurlijk God dient, de menschheid liefheeft en zich voor haar opoffert, als het ons, gezonden naar het ligchaam, natuurlijk is de hand op te ligten of den eenen voet voor den anderen te plaatsen. En dan moet ik niet vergeten u te doen opmerken, dat in den omgang en de gemeenschap met christus een oneindig heiligende kracht is gelegen en dat niet een kracht, die slechts in de hitte der verbeelding of van het enthusiasme ontstaat, maar een kalme kracht, een kracht, die den vijand kent en overwint.’
‘Aan de Christenen ziet men toch nog niet veel van die kracht.’
‘Dat laat ik aan zijn plaats, maar ieder waarachtig christen zal, zonder voor anderen te oordeelen, belijden dat, zoo het hem gelukt is een enkele zonde, ik zeg niet slechts te overwinnen, maar uit een goed beginsel te overwinnen, hij dit dankt aan de kracht van christus,

{==231==} {>>pagina-aanduiding<<}
die zich aan hem mededeelt en zich in zijn zwakheid volbrengt. Want, zijn wij door christus op onze onvolkomenheid, op onze zwakheid gewezen, Zijn oneindige heiligheid schrikt ons niet af, verwijdert ons niet van hem, want die heiligheid is de hoogste reddende liefde.
‘Maar zeg mij eens opregt, sénévan, omgang met christus, gemeenschap met Hem, dat alles is immers slechts een klank!’
‘Neen, waarlijk niet theodoor, het doet mij pijnlijk aan, u zoo iets te hooren zeggen. Neen, waarlijk niet, ik kan u verzekeren, dat ik met christus omga als met een vriend, een mannelijken, krachtigen vriend, die altijd bij mij is. - Als de stem der verleiding spreekt, als ik dreig te bezwijken, is het mij als voelde ik zijn krachtigen arm, die mij ondersteunt, ben ik bedrukt of neêrgeslagen, zoo hoor ik zijn stem, die altijd spreekt naar de behoeften van mijn hart, mij dunkt, ik zie Hem altijd naast mij! in mijn gaan en nederzitten, nooit, nooit verlaat hij mij, en ik weet het, als de doodstrijd komt, zal die trouwe vriend staan aan mijn sponde en mij troosten, kracht en moed in spreken, door mij te wijzen op Zijn kruis, dat hij voor mij droeg, op Zijne wonden, die Hem voor mij werden geslagen, op het huis Zijns Vaders waar Hij voor mij een plaats heeft bereid. Dat zijn geen illusiën, dat zijn feiten, theodoor, ach, dat gij Hem thans kost zien, hoe Hij hier bij ons tegenwoordig is, en u aanziet met dat oog vol van liefde, waarmede Hij wel zou willen zeggen: Gij zijt niet verre, waarmede Hij u tot Zich zou willen trekken om u voor altijd te verbinden aan Zich en aan Zijn dienst. O, zoo gij slechts eenmaal dien indruk der persoonlijke tegenwoordigheid van den menschenzoon op uw ziel kost gevoelen, hoe gelukkig zoudt gij u achten om u geheel en al aan Hem overtegeven.’
‘Het is toch altijd iets denkbeeldigs.’
‘Ik zie wel theodoor, - neem het niet euvel op -

{==232==} {>>pagina-aanduiding<<}
dat gij er nagenoeg niets van begrijpt. Ik heb mij welligt door mijn gevoel laten medeslepen; ik wil meer bezadigd zijn en in bedaarder bewoordingen u zeggen, wat de Zoon des menschen voor u zijn kan en wil. Tot hiertoe hebt gij de godsdienst en in een woord het geheele hoogere leven des menschen beschouwd als staande tegenover de werkelijkheid des levens, als iets dat volkomen in de lucht hangt en waarbij het ons aan allen vasten bodem onder de voeten ontbreekt. Daarin ligt uw jammerlijke dwaling. Gij hebt voorbij gezien, dat in christus het concrete en het ideale op de heerlijkste wijze vereenigd wordt. Wie zich aan hem vasthoudt en door het geloof met hem verbonden is, heeft een concrete persoonlijkheid, waaraan hij zich hechten mag en, terwijl hij dit doet, gevoelt hij zich losgemaakt van al het aardsche en ten naauwste vereenigd met God. Juist hierin zoek ik de oneindige voortreffelijkheid van de Christelijke Godsdienst, dat zij het concrete en het ideale, het zigtbare en het onzigtbare, het menschelijke en het Goddelijke niet van elkander scheurt, maar in hun oorspronkelijke eenheid gedurig levendig en krachtig openbaart. Het is daarom, dat ik in het Christendom de heerlijke en onwaardeerbare gave zie van mijn Hemelschen Vader. Het was Zijn liefderijke wijsheid alleen die, bij alle menschelijke dwaling en eenzijdigheid, waardoor het concrete en het ideale, het goddelijke en het menschelijke beurtelings aan elkander worden opgeofferd, de eenheid van het menschelijke en het Goddelijke in den persoon van christus ons te aanschouwen, te gevoelen, te bezitten geeft. Gij weet ook zelf wel, dat de menschelijke wijsheid steeds of in materialisme of in idealisme en pantheïsme verdoold is geraakt, wat ons niet alleen uit de geschiedenis der wijsbegeerte, maar ook uit de geschiedenis der Christelijke Kerk duidelijk wordt.
Immers zien wij in betrekkelijk korten tijd na de verschijning van christus, de kerk weder afdwalen ter regter

{==233==} {>>pagina-aanduiding<<}
en ter linker zijde der waarheid. Dan eens ziet zij in den persoon van christus niets dan een Godheid in menschelijke gedaante, dan maakt zij van Hem een wonderlijk tusschenwezen, half God, half mensch, maar geen van beiden volkomen. Wij mogen dankbaar zijn, dat het voornamelijk aan onzen tijd is weggelegd de persoonlijkheid van christus helder te begrijpen, diep te gevoelen, die sympathetische persoonlijkheid, die mensch is met ons, wien men met allerlei vreemde formulen en benamingen mag omhangen, maar die niemand uit onze broederarmen scheuren zal.
‘En u vooral, theodoor, u moest die persoonlijkheid aantrekken, u welligt meer dan iemand anders....’
‘Waarom mij juist?’
‘Het komt mij voor, dat de overgang, die door u gemaakt is en die in zeker opzigt een gewigtig keerpunt vormt in uw leven, zijn oorsprong dankt aan de afmatting, die gij hebt ondervonden na uw driftig, uw onstuimig, uw romantisch streven. In u brandde een levendig gevoel, leefde een krachtige aandrift, in u heerschte een onophoudelijk streven, maar in uw wezen was strijd, onrust. Aan dien strijd, die onrust, gij hebt het gevoeld, moest een einde komen; daarvoor hebt gij ter zijde gesteld alles, wat dien strijd, die onrust kon veroorzaken, gij hebt al wat hooger en dieper was dan de oppervlakte van het leven stoutweg verloochend en u aan het leven gehouden, in zijn platste opvatting. Maar dat mag geen overwinnen heeten, dat is een laf bezwijken. Waar wij allen toe komen moeten, het is tot de volkomene harmonie, de volkomene rust van ons wezen, maar tegelijk ook tot de harmonie, tot de rust der volkomenheid.
‘Al wat niet rustig, wat niet harmonisch is, is onvolkomen.’
‘Nu, theodoor, die volkomen rust en die rust der volkomenheid, die ons in de voortbrengselen der antieke en

{==234==} {>>pagina-aanduiding<<}
classieke kunst zoo bijzonder aantrekt, dat classieke, dat gij op het gebied der kunst hebt leeren bewonderen en waardeeren, begroet, bewonder en bemin ik evenzeer in den persoon van christus. Hebt gij ooit op het classieke schoon in Zijn verschijning gelet?’
‘Neen, ik beken het u ronduit.’
‘Toch houd ik mij overtuigd, dat het bestaat.’
‘Datgene wat christus bij uitsluiting onderscheidt, is de volkomene zelfbeheersching, de volkomene harmonie, de rustige voortreffelijkheid van zijn wezen. Zelfs waar wij de uitnemende persoonlijkheden bijv. van paulus, van luther en anderen bij den christus vergelijken, zien wij een onderscheid als tusschen het romantische en het klassieke. Daar ik het er nu voor houd, dat leven, in de hoogste beteekenis opgevat, kunst is, zoo ben ik ook overtuigd, dat wij allen geroepen zijn ook in ons geestelijk leven den overgang van het romantische tot het klassieke te maken, hetgeen, op uw bepaald geval toegepast, beteekent, dat gij van maria tot christus moet worden bekeerd.
‘En laat u van die bekeering niet terughouden door het onwezenlijke, dat in het Christendom u ergert en afstoot. Leer mannelijk uw oordeel gebruiken en zeg niet, dat het Christendom zamenhangt, onafscheidelijk zamenhangt met datgene, wat wel tot een voorwerp van traditioneel geloof gemaakt is, maar geenszins tot de kern der goddelijke en zaligmakende waarheid behoort. Vraag aan niemand ter wereld, wanneer gij u het regt moogt toekennen, u een Christen te noemen, vraag dat aan uw eigen geweten en laat dat geweten onder den invloed van Gods Heiligen Geest zoo zuiver en zoo verlicht mogelijk zijn. Op uw geweten beroep ik mij, tot dat geweten zal de stem des Heilands niet vruchteloos komen.’
‘Ik reikhals naar het oogenblik, waarop ik u zien zal een sieraad, een eere van christus.’



{==235==} {>>pagina-aanduiding<<}

XIX.

Het gesprek tusschen theodoor en sénévan duurde voort tot laat in den nacht. Het bleef voor beiden een hoogst gewigtige en aangename herinnering. Het ijs was gebroken. De vertrouwelijkheid tusschen de beide vrienden nam nu met den dag toe, hetgeen hun natuurlijk het spreken over de hoogste aangelegenheden des levens gedurig gemakkelijker maakte.
Of deze gesprekken onder Gods zegen het hart van theodoor voor den Heiland hebben gewonnen, mogen wij hopen, doch niet beslissen. Zooveel is zeker, dat hij voortaan niet slechts op verzoek van mary, maar ook uit eigen beweging het Evangelie aandachtig las en den persoon van christus tot het voorwerp zijner ernstige en naauwgezette onderzoekingen maakte.
De wending, die in zijn inwendig leven had plaats gegrepen, moest ook op zijn uitwendig leven een gunstigen invloed uitoefenen. Hij leerde dagelijks meer den eenvoud, de teêrgevoeligheid en het vroom gemoed zijner mary waardeeren, hetgeen, gelijk van zelf spreekt, den band tusschen de beide Echtgenooten gedurig naauwer toehaalde.
Had theodoor vroeger, welligt niet slechts, schertsende gezegd, dat hij dagelijks meer het verlies zijner zuster betreurde; had hij zich vroeger wel eens uitgelaten, alsof hij meende, dat zijn zuster beter dan mary zijn geluk had kunnen bevorderen, thans scheen het mary voor het eerst te gelukken, iets tot de levensvreugde van haar geliefden theodoor bij te dragen.


XX.

Ofschoon dus theodoor welligt minder dan vroeger

{==236==} {>>pagina-aanduiding<<}
van de gedachte aan zijn zuster vervuld was, achten wij het niet onbelangrijk onze lezers eenigzins nader bekend te maken met haar, van wie wij reeds enkele malen in ons verhaal hebben gerept en die wij eerlang in persoon zullen ontmoeten.
Over haar geschiedenis ligt een geheimzinnige sluijer gespreid, en het is met tegenzin, dat wij gereed staan dien sluijer op te ligten; maar daar wij de waarheid overal wenschen lief te hebben, willen wij onpartijdig ook bij deze gelegenheid toonen, tot wat wreedheid en onmenschelijkheid misplaatste godsdienstijver den mensch vervoeren kan.
Voor een oogenblik moeten wij daartoe terugkeeren tot de eerste kindschheid van theodoor, tot den tijd waarin theodoor laroche het Jesuitengesticht nog niet had bezocht. Wij beginnen met duidelijk uit te spreken, hetgeen wij hier en daar reeds deden vermoeden, dat de oude heer laroche inderdaad twee kinderen had: theodoor, dien wij kennen, en eleonora. Eleonora was twee jaren ouder dan haar broeder. Zij was een lief, zacht kind, dat haar ziekelijke moeder trouw gezelschap hield en haar de lange dagen in de ziekenkamer niet weinig vervrolijkte. Toen Mevrouw laroche ongeveer twee jaren voor haar overlijden zwakker en zwakker werd en bedlegerig moest blijven, gevoelde zij behoefte aan een geregelde verpleging en besloot daarom een zuster van liefdadigheid bij zich te nemen. Op een morgen, dat eleonora als naar gewoonte voor het ziekbed van haar moeder was nedergezeten, gaf Mevrouw laroche aan haar dochter dit haar voornemen te kennen. Het goede kind barstte los in tranen en toen Mevrouw laroche naar de reden harer droefheid vroeg, antwoordde zij, dat haar moeder zeker met haar oppassing niet te vreden was, daar zij anders geen vreemde hulp zou inroepen. Hoe weldadig ook de moeder door deze teeder-
{==237==} {>>pagina-aanduiding<<}
heid van haar dochter werd aangedaan, trachtte zij eleonora echter duidelijk te maken, dat het lieve kind alles deed wat in haar vermogen was, om haar zieke moeder het leven te veraangenamen, maar dat natuurlijk een persoon van meer ondervinding en jaren veel zou kunnen verrigten, waartoe een kind niet in staat kon zijn. Eleonora had veel moeite om te gelooven, dat iemand ter wereld meer voor haar moeder doen kon dan zij, doch toen haar moeder het haar verzekerde, onderwierp zij zich, ofschoon zij met een kwalijk verholen weêrzin 
de pleegzuster het huis en vooral de ziekenkamer zag binnentreden.
De pleegzuster kwam en vervulde haar liefdewerk met onbegrijpelijk veel trouw en geduld, waardoor zij niet alleen Mevrouw laroche zeer aan zich verbond, maar ook het hart van de kleine eleonora wist te winnen. Toen het kind zag, dat haar moeder zoo goed werd verpleegd en met zooveel zachtheid en liefde werd verzorgd, begon zij de pleegzuster allerlei kleine diensten te bewijzen en zeer aan haar gehecht te zijn.
De pleegzuster kon eleonora niet anders dan met medelijden aanzien. Immers was het kind reeds meer dan zeven jaren oud en had dus reeds dien leeftijd bereikt, waarop zij, zoo ze stierf, voor altijd moest verloren gaan. Hoe menigmaal als zij de blonde krullen van het zachte, kleine voorhoofd wegstreek, bad zij in haar hart tot de Moeder Gods, dat het haar mogt gegeven worden, dit kind te behouden, te behouden voor de eeuwigheid. Reeds begon zij zich zelve verwijten te doen over haar flaauwheid in het behartigen van eleonora's eeuwig heil en over haar onkunde aangaande de geschiktste middelen, die zij tot bevordering van dat heil kon en moest aanwenden.
Zij meende echter niet beter te kunnen doen dan den raad en de voorlichting van de supérieure van haar

{==238==} {>>pagina-aanduiding<<}
gesticht in te roepen. Ook werd zij geenszins teleurgesteld in de verwachting, die zij van de wijsheid der supérieure koesterde. Zij had met eerbiedwaardige trouw naauwelijks over eleonora gesproken, of de supérieure, zonder zich een oogenblik te beraden, zeide haar:
‘Breng het kind hier.’
‘Maar daarin zullen de ouders nooit bewilligen.’
‘Gij moet het de ouders niet vragen.’
‘Wat moet ik dan doen?’
‘Ik zeg u dat gij het kind hier moet brengen, zonder dat iemand het bemerkt.’
‘Dat kan ik niet.’
‘Het moet. Kunt gij het kind niet uit het huis voeren, des avonds, als de moeder slaapt en de vader afwezend is?’
‘Welk een taak legt gij mij op!’
‘Men moet Gode gehoorzamen en niet de menschen. Hij zal u eens verantwoordelijk stellen voor de zaligheid van dit kind. Indien het kind verloren gaat, is het uw schuld, uw schuld alleen.’

Twee dagen later had men omstreeks tien ure des avonds een vrouw in 't zwart gehuld met een klein kind aan de hand den hof van den heer laroche snel kunnen zien doorwandelen en had men, eenige oogenblikken daarna, de zware poort van het gesticht der zusters van liefdadigheid kunnen hooren digtvallen, waardoor de kleine eleonora onherroepelijk achter de hooge muren van het klooster was gesloten.
Eerst den volgenden morgen kwam Mevrouw laroche tot de vreeselijke zekerheid, dat haar kind nergens was te vinden. Alles werd beproefd, niets baatte. Daar niemand de pleegzuster het huis had zien verlaten noch haar had zien wederkeeren, en ook niemand het geringste vermoeden aangaande de schrikkelijke misdaad koesterde,

{==239==} {>>pagina-aanduiding<<}
werd niets ontdekt en bleef er voor de bedroefde ouders niets over, dan hun kind te beweenen, als ware het reeds gestorven.
Eleonora genoot in het klooster een uitmuntende R. Catholieke opvoeding. Haar jeugdig hart ontving diepe indrukken van het godsdienstig onderwijs, dat haar werd medegedeeld. Men vertelde haar later, dat zij door haar moeder in het gesticht was geplaatst op het oogenblik, dat deze van de aarde scheiden moest. Eleonora werd nu insgelijks in de orde opgenomen en begon op twintigjarigen leeftijd haar liefdewerk onder den aangenomen naam van zuster clara.
Het eensklaps en geheimzinnig verdwijnen van eleonora liet in het kinderlijk gemoed van theodoor een diepen indruk achter, waarvan het gevolg was, dat hij ook op lateren leeftijd dikwijls aan zijn zuster dacht en de hoop niet kon opgeven van haar nog eenmaal voor zijn dood te ontmoeten.


XXI.

Het mag evenwel niemand verwonderen, dat theodoor ook soms begon te vreezen van deze hoop nimmer vervuld te zullen zien. Had hij reeds gedurende een geruimen tijd de bewustheid bij zich omgedragen van zijn vrouw niet te zullen overleven, die bewustheid sprak thans levendiger dan ooit, nu hij langzamerhand aan ondermijnende binnenkoortsen begon te lijden.
Door deze droevige omstandigheid werd mary's liefde voor theodoor hoe langer hoe sterker en terwijl zij zich ontveinsde, dat de ziekte van haar echtgenoot eenig ernstig karakter zou dragen, verheugde zij zich bijna in de gelegenheid, die deze zijn ongesteldheid haar schonk om met hare oplettende zorgen hem gedurig te omringen en theodoor te toonen, hoe lief zij hem had.

{==240==} {>>pagina-aanduiding<<}

Het ernstig karakter van theodoors ziekte ontging niet aan sénévan, die, door den geneesheer gewaarschuwd, een gegronde vrees voor het leven van zijn vriend begon te koesteren en reeds met schrik het oogenblik voorzag, waarop het zware offer van de gevoelige mary zou worden geëischt.
Het kon niet lang duren, of ook mary zelve bekroop bij wijlen een angstig gevoel, dat niet zoozeer uit haar bekendheid met theodoors krankheid voortvloeide, dan veeleer het natuurlijk gevolg was van de vreeselijke spanning, waarin een ieder pleegt te verkeeren, wanneer in de stad onzer inwoning, gelijk thans te Wallain het geval was, de eerste slagtoffers worden weggemaaid van die ziekte die, als de pest der negentiende eeuw, de teederste banden onmeêdoogend en plotseling van een scheurt: - de Cholera.




{==241==} {>>pagina-aanduiding<<}

Hoofdstuk V.


De cholera te Wallain.

I.

Weldra kon de vreeselijke waarheid, eerst ontkend, daarna zorgvuldig verheeld, voor niemand meer verborgen blijven. De Engel des Verderfs was de poorten van Wallain binnengetreden en zwaaide regts en links zijn noodlottige toorts.
Het was in deze dagen van algemeene verslagenheid, dat sénévan gelegenheid had de bewonderenswaardige werkzaamheid op te merken van de geestelijkheid der R.C. kerk. Geen gevaar werd ontzien, geen lijden geschuwd, geen besmetting gevreesd. Waar het verderf woedde, daar stonden ook de gezanten der liefde om te redden en te behouden. Waar zelfs naaste betrekkingen en vrienden henenvloden, daar waakte de priester met onvermoeibaar geduld. In de groote hospitalen, waar de bedden der kranken digt op elkander stonden geschaard, legde hij zich op de vergiftigde sponde neder om de geheimen op te vangen van het schuldbelijdende hart. Uit den mond van allen, van ongeloovigen, van onverschilli-
{==242==} {>>pagina-aanduiding<<}
gen, van verbitterden, van spotters, uit den mond van allen daalde een zegen over zooveel liefde, zooveel volharding, zooveel zelfverloochening. Waar zelfs geen schatten konden bewegen om de besmettelijke lijken een laatste rustplaats te verschaffen, daar was de christelijke liefde bereid om de ongelukkigen aan den moederschoot der aarde toe te vertrouwen. En na dagen, doorgebragt in het onophoudelijk bezoeken der lijders, en na nachten van waken en gebed, wist de priester nog leeraar te worden, om de sidderende bevolking in het huis des Heeren te vergaderen.
Wat tijding mogt in die dagen van lijden en dood wel weêrklinken van den Roomschen kansel; wat vermaning, wat troost mogt wel worden aangeboden? Dit vroeg sénévan zich menigmaal af, als hij ook zelf met dubbelen aandrang den ernst des levens aan zijne gemeente herinnerde.
Nog verminderde de hevigheid der ziekte niet. Het was goede vrijdag. Er zou dien avond in de cathédrale van Wallain een leerrede worden gehouden en wel door een medebroeder van de orde der Jezuiten. Wat òf zelf niet leed òf zich van de lijders kon verwijderen, stroomde naar het eerbiedwaardig kerkgebouw.
Sénévan nam zich voor om, na zelf zijne gemeente te zijn voorgegaan in het herdenken van den dood des Heilands, zich onder het gehoor van den Roomschen prediker te begeven. Hij kwam te laat om de geheele rede te hooren, maar luisterde met des te sterker gespannen aandacht naar het slot, dat hij, te huis gekomen, woordelijk opschreef, hetgeen ons in staat stelt het hier, letterlijk vertaald, mede te deelen.
‘Eindelijk,’ zoo sprak de prediker uit de orde der Jezuiten, ‘eindelijk vernemen wij dat woord: Consummatum est: Het is volbragt. Daarmede eindigt het groote schouwspel, dat jezus aan de wereld had gegeven. Alles

{==243==} {>>pagina-aanduiding<<}
is volbragt; de orakelen der propheten zijn vervuld, het groote offer is geslagt, het rantsoen van het menschelijk geslacht is betaald, de goddelijke geregtigheid bevredigd en wat noodig was tot heiliging der menschheid, is verkregen. Gevestigd is de kerk van christus, geopend de hemel voor het verlangende menschenhart: Consummatum est.
Volbragt is ook de grootste aller gruwelen, door den schrikkelijken moord aan een God gepleegd. En wij, M.H. wachten wij ons van aan die misdaad medepligtig te worden! Laat ons waken met vreezen en beven, opdat wij aan de zamenrotting der helsche magten geen deel mogen hebben, die van alle zijden haar lastertaal doen weêrgalmen. Wat zal het zijn, indien wij zelven de vijanden worden van Hem, die ons alleen behouden kan? Wat, indien wij ons verzetten tegen Hem, die ons heeft liefgehad tot den einde toe? Inderdaad, wat mag de menschheid bewegen Hem te haten, die niets dan geregtigheid heeft geoefend, uit wiens mond niets dan heilige woorden zijn gevloeid, wiens hart slechts van liefde heeft gebrand, die voor ons, zijne beleedigers, is gestorven, nog gereed staat om ons in zijne armen te ontvangen en met eene eeuwige gelukzaligheid ons beloonen wil, zoo onze afdwalingen, ja welligt onze haat jegens Hem ons met opregt berouw vervult!
Consummatum est! Alles volbragt! o mijn God, het oogenblik is niet verre meer van een iegelijk onzer, waarop alles voor ons zal voleindigd zijn. Hoevelen, hoevelen die in deze stad, die in dezen oogenblik getroffen worden en uitroepen: Consummatum est! Hoevelen die welligt nederzinken tot in de diepte der hel. Alles is beslist voor de eeuwigheid; hun vonnis gestreken! Consummatum est! Maar welk een zaligheid voor hen, die thans welligt in het eeuwige Jeruzalem worden binnengeleid en uitroepen: Wij zijn voor altijd zalig, alles is volbragt! Consummatum est!

{==244==} {>>pagina-aanduiding<<}

En toen jezus dat woord had gesproken, boog Hij het hoofd en zeide: ‘Vader, in uwe handen beveel ik mijn geest!’ o Laat ons dit woord diep in het geheugen prenten, opdat het op onze lippen zweve, als wij gereed zullen zijn, den laatsten adem uit te blazen. Welgelukzalig hij, die aldus zijn geest stelt in de handen van zijn Schepper, van zijn Verlosser, in de handen van Hem, die alleen voor eeuwig gelukkig kan maken. In manus tuas commendo spiritum meum. Ja, toen liet die kreet zich hooren, waaraan ik u onlangs heb herinnerd, die kreet der overwinning, die de helsche magt doet sidderen en haar angstig voortdrijft tot in de donkere holen, die zij voor eeuwig moet bewonen, waar zij de grondslagen der wereld zal doen schudden, de rotsen zal doen splijten en den schoot der aarde van een zal scheuren. Maar dan ook vervult zich het woord van jezus: Als ik zal verhoogd zijn, zal ik alles tot mij trekken. Ja, mijn Heiland, gij zult alles tot U trekken! Reeds hoor ik den hoofdman en de krijgslieden, die bij het gezigt der duisternis en bij het geluid der aardbeving uitroepen: Waarlijk, deze was Gods Zoon! Vere Filius Dei erat iste! Reeds zie ik die menigte, gekomen om zich in het aanschouwen uwer smarten te verheugen, zuchten, weenen, zich slaan op de borsten; verbroken, verslagen, ja schier tot U bekeerd henengaan; en ik verwonder mij niet langer, dat duizenden van uwe vervolgers, van uwe beulen de waarheid belijden, die door U werd gepredikt. In de hoogte opgevaren, hebt Gij allen getrokken: Et ego si exaltatus fuero a terrâ, omnia traham ad meipsum. Wat zegt mij dat voorhang, plotseling van een gescheurd, dat het heilige van het overige gedeelte des Tempels scheidde? Is het niet een beeld van den Hemel, die, na zoolang gesloten te zijn geweest, voor zondaren wordt geopend? Predikt dat verscheurde voorhang ons niet, dat de sluijer, die de diepste geheimen bedekte, nu is wegge-
{==245==} {>>pagina-aanduiding<<}
rukt en de waarheid, 
den ouden slechts onder beelden getoond, thans aan de volkeren, aan de kinderen der kerk duidelijk wordt onderwezen? Wat, o mijn God, wat is dit, dat dooden opstaan en uit de graven verrijzen op het oogenblik, dat Gij sterft? Is het niet, dat uw offer, uw heerlijk offer, dat Gij, onsterfelijke God, door uw dood voor alle onwaardigen hebt gebragt, de eenige grond is onzer eigene zalige opstanding?
Ja, het kruis van christus is onze eenige en algenoegzame hope, dat kruis met goddelijk bloed besproeid en dat de kerk ons heden tot eerbiedige aanbidding aanbiedt. Naderen wij allen maar met een verslagen hart, maar met opregt berouw, maar met diepen eerbied en volkomen vertrouwen tot dit heilig middel onzer zaligheid! Ach, mijne broeders, mijne broeders, laat ons schuilen onder de bescherming van het kruis van christus, laat ons schuilen in de schaduw van dat geheiligde hout! Hoe dringend, o vooral in deze dagen; dagen van verblindheid en dagen van vreeze, hoe dringend is ons Gods genade van noode. Hoe, hoe zullen wij zonder Hem aan uwe slagen hopen te ontkomen, o vreeselijke Engel des verderfs, die, in de uiterste deelen der Heidensche wereld geboren, thans in onze Christelijke wereld uwe verwoestingen aanrigt? Neen, Engel des doods, door God uitgezonden om de volkeren te leeren, dat Hij de eenige Heer is van leven en dood, niemand, niemand zult gij treffen van hen, die gewasschen zijn in het bloed van het onbevlekte Lam. O, wij zullen met dat bloed bestrijken niet de posten onzer deuren, maar onze tong, onze lippen, onze harten. In dat heilzame bad zullen wij ons storten en met het bloed verzegeld van Hem, dien wij aanbidden, vreezen wij geen gevaar, zullen wij leven en sterven, den vrede in het hart, de rust in het geweten en voorts ons stellen in de handen van Hem, die ons tot in den dood heeft liefgehad.

{==246==} {>>pagina-aanduiding<<}

Ja, groote God, Vader der Eeuwigheid, God aller vertroosting, sla, sla het oog op Uw Zoon, op Uw stervenden Zoon; hoor naar Zijn smeeken, aanschouw Zijne tranen. Het is voor ons, dat Hij smeekt; zie, Zijne tranen vloeijen, zij vloeijen voor ons, om ons genade te verwerven; o neem, neem aan het offer van het bloed, dat aan Zijne wonden ontspringt en wees om Zijnentwil ons genadig!
Dáár, dáárin alleen is onze hope. Wij omhelzen het kruis, wij kussen het kruis, wij kussen het met heilige liefde; en verbonden aan den God, die daar sterft op dat hout, zullen wij leven als Christenen, zullen wij sterven als uitverkorenen en eeuwig zijn met onzen gekruisigden Koning, wiens dood alleen ons de onsterfelijkheid heeft aangebragt.’
Dit was het wat de Jezuit aan zijne toehoorders had te zeggen, in tegenwoordigheid van de vreeselijke verwoestingen der cholera!

II.

De Protestantsche gemeente van Wallain, hoe betrekkelijk gering ook in omvang, moest evenzeer de slaande hand der cholera gevoelen. Reeds hadden zich twee of drie doodelijke gevallen voorgedaan, doch zeer velen, ofschoon genezende, bevonden zich nog in een hoogst gevaarlijken toestand. Niet slechts in de hutten der armen, ook in de huizen der rijken weerklonk de rouwkreet en zelfs in sénévans naaste omgeving werden reeds onheilspellende voorteekenen der vreeselijke ziekte ontdekt.
Ook het huis van theodoor laroche scheen niet gespaard te zullen blijven. Mary, die gedurende de ongesteldheid van haar echtgenoot zich op velerlei wijze aan vermoeijenis en uitputting had blootgesteld, scheen

{==247==} {>>pagina-aanduiding<<}
juist daardoor een meerdere vatbaarheid voor de heillooze besmetting eigen te zijn.
Op aanbeveling des geneesheers werd het dus raadzaam geoordeeld, allerlei voorzorgen te nemen en moest mary zich bovenal voor nieuwe vermoeijenis wachten. Men begon er dientengevolge ernstig aan te denken, zoowel voor theodoor als voor mary de hulp eener pleegzuster in te roepen, daar augusta door mary's ouders niet kon worden gemist en haar tegenwoordigheid buitendien weinig aantrekkelijks scheen te hebben.
In deze omstandigheid, hoe treurig ook op zich zelve, bleek later de aanleiding gelegen te zijn voor de vervulling van een der liefste wenschen, die theodoor gedurende zijn geheele leven gekoesterd had. Zuster clara toch was ter wille van de cholera met nog andere zusters harer orde uit Lianre naar Wallain gezonden en het was niemand anders dan zuster clara, theodoors eigene zuster, die in het huis van laroche kwam troosten en verplegen.
De ongesteldheid van mary bleek gelukkig slechts van voorbijgaanden aard te zijn; en de rust die haar werd aangeraden had het gewenschte gevolg te weeg gebragt. Zij kon zich dus met zuster clara aan de verzorging en verpleging van theodoor wijden en theodoor had weldra deze dubbele zorg van noode, daar zijn toestand zeer verachterde en meer en meer een gevaarlijk aanzien verkreeg.
Een zeer geruimen tijd bragt zuster clara in het huis van theodoor door, zonder dat eenige aanleiding tot het minste vermoeden zich voordeed. Het verblijdt ons evenwel onzen lezers te kunnen mededeelen, dat de ontdekking, die zoo ligt nooit plaats had gegrepen, toch niet uit bleef.
Sints eenige dagen begon theodoor oogenblikken te kennen, waarin hij zich meer dan gewoonlijk zwak en

{==248==} {>>pagina-aanduiding<<}
neerslagtig gevoelde en waarin het hem zelfs onmogelijk was eenig gesprek aan te hooren. Ook de tegenwoordigheid van anderen in het vertrek scheen hem te vermoeijen. Vaak vroeg hij als een gunst aan mary en de pleegzuster, het vertrek voor eenigen tijd te willen verlaten. Dan lag theodoor in stil en eenzaam gepeins verzonken en terwijl hij zijn geest liet dwalen in de dagen van voorheen en de tijden zijner jeugd weder voor zijn aandacht kwamen, smaakte hij een bijzondere vreugde in het aanschouwen van een uitstekend gelijkend daguerrotype portret zijner moeder, dat hij van het sterfbed zijns vaders had genomen en sints dat oogenblik steeds als een dierbare herinnering bij zich had gedragen.
Zuster clara kon zes weken in theodoors woning hebben doorgebragt, toen theodoor weder een ganschen morgen alleen had verkozen te zijn en in allerlei mijmeringen of dommelingen, het portret in de hand, verzonken was geweest. Daar het ditmaal langer dan gewoonlijk duurde, vóór hij mary of zuster clara weder bij zich riep, besloot deze laatste het ziekenvertrek onopgemerkt binnen te treden, niet weinig bevreesd van te zullen zien, dat haar kranke het een of ander overkomen was.
Toen zuster clara aan het ziekbed van theodoor was genaderd, vond zij hem in een diepen slaap gevallen, terwijl hij nog een klein portret in zijn hand hield. De pleegzuster zou de vrouwelijke eigenschap der nieuwsgierigheid ten eenemale hebben moeten missen, indien zij geen moeite had gedaan, om te zien, welk portret theodoor zelfs in zijn ziekte niet had vergeten. Zij nam het theodoor zacht uit de handen, trad er mede naar het venster en gevoelde een vreemde gewaarwording, toen het licht haar toeliet de trekken van het portret te onderscheiden.
Het was haar, alsof zij dat gelaat meer had gezien, en toch kon zij zich volstrekt niet herinneren, waar of wanneer. ‘Ik zal het mij verbeelden,’ dacht zij bij zich

{==249==} {>>pagina-aanduiding<<}
zelve en legde het portret weder in de handen van theodoor. Zij wist niet waarom, doch er was iets dat haar drong het portret nogmaals in oogenschouw te nemen; ‘.... dien mond heb ik hooren spreken.... het is alsof ik het nog hoor.... die oogen heb ik zien glinsteren.... wie kan het toch zijn?....’ In haar geest ging zij alle de gelaatstrekken na, eerst dergenen, die zij te Wallain had verpleegd; doch neen het moest veel langer zijn geleden; zij trachtte zich hare kranken te Lianre te herinneren, en vervolgens de zusters, waarmede zij in het klooster had geleefd, maar niets wilde haar eenige oplossing geven. Nogmaals bezag zij het portret, lette naauwkeurig op al de trekken, trachtte zich het geluid weder voor den geest te brengen, dat zij eenmaal uit dien welbekenden mond had gehoord en riep eensklaps uit, terwijl zij in tranen en in lagchen losbarstte: ‘Het is mijn moeder!’


III.

Door haar uitroep werd theodoor gewekt. Hij had zuster clara's woorden evenwel niet verstaan. Onwillekeurig greep hij naar het portret, waarmede hij was ingesluimerd, vond het niet en riep: ‘wie is daar, mary! zuster clara! wie heeft moeders portret weggenomen?’
Clara had reeds in haar verlegenheid, met het portret in de hand, de kamer verlaten.
Theodoor begreep niets van dit alles, trok hevig aan het schelkoord, dat in zijn bed was opgehangen en toen mary verschrikt het ziekenvertrek binnenvloog, zeide hij: ‘ik begrijp niet, wat zuster clara bezielt, zij is op eenmaal met moeders portret heengeloopen.’
Mary trachtte zuster clara te vinden en trof haar aan met het portret aan de lippen.
De opheldering volgde en de beide vrouwen weenden

{==250==} {>>pagina-aanduiding<<}
tranen van onbeschrijfelijke vreugde en aandoening. Het was clara, of het portret leefde, het was haar als ware nu reeds het oogenblik aangebroken, dat zij zoo lang in haar geloovige verbeelding had aanschouwd, het oogenblik waarop zij haar moeder in den zaligen hemel wederder zou zien. Gedurende het geheele leven, dat achter haar lag, had zij niet dan een zeer duistere herinnering met zich omgedragen van het ouderlijke huis, dat zij zoo vroeg had verlaten en toen zij nu op eens het welbekende, het lieve, het zachte gelaat van haar moeder voor zich zag, scheen het haar, alsof zij weder op eens kind was geworden. Nog hoorde zij die vriendelijke stem, nog zag zij die pijnlijke lijdenstrekken, nog was zij in de ziekenkamer harer moeder, zij had weder ieder meubel van dat vertrek voor haar geest, zij wist nog zoo juist en zoo naauwkeurig wat van alles de eigenaardige plaats was geweest. In een woord, al de jaren, die tusschen dien geheimzinnigen avond waarop zij het klooster was binnengetreden, en het huidig oogenblik waren verloopen, verdwenen en het vervlogen verleden verkreeg vormen en werkelijkheid.
Toen mary theodoors kamer weder binnen trad, nadenkende over de wijze waarop zij hem het onverwachte en belangrijke nieuws zou mededeelen, vond zij hem, door de vermoeijenis die het onrustig ontwaken hem had gekost, weder ingesluimerd. Dit stelde haar in staat clara terstond te roepen, die zich nu ongestoord kon verzadigen aan het genot van haar broeder te aanschouwen.
Toen theodoor ontwaakt was, greep de herkenning zoo voorzigtig mogelijk plaats en welligt had, sints het oogenblik waarop de liefde voor maria uit zijn hart was geweken, nooit zooveel echt gevoel dat hart vervuld, dan toen hij clara voor het eerst weder als zijn zuster kon omhelzen.



{==251==} {>>pagina-aanduiding<<}

IV.

Voor de arme clara, die reeds eene blijde jeugd had moeten ontbeeren en wie een leven van medelijden en zelfverloochening was ten deel gevallen, mogt ook deze onverwachte vreugde niet overmengd zijn. Reeds werd haar vreugd niet weinig getemperd, als zij daaraan dacht, hoe zij haar broeder slechts had wedergevonden om hem te zien sterven; doch, dankbaar voor den zegen, den onverdienden zegen, dien God haar had verleend, zou zij Gode willig het offer hebben gebragt, dat Hij van haar zusterliefde vroeg.
Neen, iets anders bedierf alles, iets anders deed clara bijna wenschen, dat zij het portret van haar moeder nooit had herkend, dat zij haar broeder nooit ontmoet had. En dat, wat alles bedierf, dat, wat zooveel vreugde eensklaps in diep en bitter lijden verkeerde, deed zich reeds den volgenden dag gevoelen, nadat de wonderlijke herkenning had plaats gegrepen.
Ach, het zeide weinig voor clara om haar broeder te zien sterven, in den vollen zomer des levens; het zeide weinig hem te zien ontrukt aan de teedere omarming zijner mary en aan de liefkozingen van zijn kind, maar hem den schrikkelijken en akeligen nacht des doods te zien ingaan, zonder dat hij tot de alleen zaligmakende kerk was wedergekeerd, terwijl hij die zelfs moedwillig had verlaten, dat was meer dan haar hart dragen kon.
En te vergeefs werd de rozenkrans besproeid met hare heetste tranen, te vergeefs ondernam zij uren lange pelgrimsreizen, te vergeefs vastte, bad zij dagen achtereen, te vergeefs ontving de Moedermaagd de teederste, de heiligste, de dierbaarste geloften; theodoor wilde van geen Roomsche kerk hooren. Theodoor was en bleef Protestant. Daarenboven als zij meende eenig terrein in zijn

{==252==} {>>pagina-aanduiding<<}
hart te hebben gewonnen, sloeg een bezoek van sénévan weder alle hoop den bodem in, zoodat zij zich zelfs eenmaal niet onthouden kon van dezen toeteroepen: ‘Gij maakt mijn broeder voor eeuwig ongelukkig.’
Hoe zwaar was de beproeving door God haar opgelegd. Immers hoe lief, hoe innig lief had zij theodoor niet! Was hij niet het eenigste, wat zij op aarde bezat; sprak hij haar niet van haar moeder, van haar vader, van haar jeugd en theodoor, haar eigen theodoor, moest voor eeuwig verloren gaan!
En toch, bij wijlen, verweet zij zich de liefde, die zij voor theodoor gevoelde. God had haar dien eenigen broeder doen ontmoeten, juist om haar te beproeven, of zij hem haten kon om christus' wil. Dan donderde het in haar ontruste ziel: ‘Wie vader of moeder liefheeft boven mij, is mijns niet waardig,’ en terwijl haar het hart hevig klopte en bonsde, stortte zij zich neder voor haar crucifix en zich hevig op de borst slaande, herhaalde zij nog die woorden: ‘Mijns niet waardig!’ En het vleesch was zoo zwak. Want zag zij weêr dat bleeke, doodsbleeke gelaat, dat zooveel gelijkenis met haar moeder vertoonde, dan moest zij zich snel verwijderen, om hem niet te omarmen en hem te zeggen, hoe lief zij hem had!
Maar het mogt niet. Neen, de band des bloeds moest van een worden gereten. De strijd was volstreden, het besluit genomen. Van nu aan zou zij theodoor niet meer haar broeder noemen. Hij was voor haar Mijnheer laroche.
‘Maar, clara, vroeg mary, toen zij het Mijnheer laroche niet meer kon aanhooren, gij moet mij toch nog een vraag vergunnen, met betrekking tot ons gesprek van gisteren.’
‘Welke vraag, Mevrouw?’
‘Ach, clara, ik ben immers mary voor u!’

{==253==} {>>pagina-aanduiding<<}

‘Ik mag u niet meer mijn zuster noemen.’
‘Clara, luister, gelooft ge nu wezenlijk, dat mijn lieve theodoor voor eeuwig verloren zal zijn?’
Er volgde een diepe, diepe stilte. Theodoor, die het gesprek had aangehoord, rigtte zich, zoo goed hij kon, op in zijn bed, om het antwoord te vernemen. Nog duurde de stilte voort. Men had het kloppen der harten kunnen hooren. Er kwam geen antwoord.
‘Clara, hernam mary, zeg mij, gelooft ge dat wezenlijk? moet mijn theodoor voor eeuwig verloren gaan?’
En met een half gesmoorde stem luidde clara's antwoord: ‘Ja, voor eeuwig.’

Mary sidderde over alle hare leden en theodoor verzamelde alle zijne krachten, om mary toe te fluisteren: ‘Vraag, of clara liever het vertrek wil verlaten.’ Clara verliet het vertrek en zag haar broeder niet weêr.
Weinige dagen later, kort voor theodoors overlijden, knielde sénévan met mary en haar driejarig kindjen voor het sterfbed neder. Hij bad vurig, dat de twee harten, op aarde door zulk een wijde klove gescheiden, zich eenmaal door dezelfde genade Gods weder mogten vinden, in het huis des Vaders, waar vele woningen zijn! Een zacht Amen van theodoor begeleidde dit gebed naar den troon van God en was tevens een der laatste woorden, die van zijne veege lippen werden vernomen.


V.

Na theodoors dood heeft mary een veilig toevlugtsoord gevonden in het huis van haar Tante, Mevrouw de steinville. Daar kon zij zich wijden aan de opvoeding van haar kind; daar ook getroost en gesticht worden door dat edele hart, dat niet te vergeefs zooveel had geleden.

{==254==} {>>pagina-aanduiding<<}

De fallis is gehuwd met mathilde en door haar aan den voet des altaars teruggebragt.
Sénévan is van standplaats veranderd en zuster clara zet haar werk van liefde en zelfverloochening aan de sponde der lijders en der stervenden voort.





